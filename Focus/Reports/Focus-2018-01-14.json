{"url": "http://www.focus-news.net/news/2018/01/14/2477061/tass-papa-frantsisk-se-otpravya-na-novo-patuvane-v-yuzhna-amerika.html", "text": "Папа Франциск започва в понеделник, 15 януари, ново посещение в Южна Америка, в рамките на което ще посети Чили и Перу, съобщава ТАСС. Визитата му ще трае до 22 януари, като католическият духовен водач ще се срещне с държавните глави и някои висши католически духовници от двете страни. Папата заяви, че иска да „сподели радостта, тъгата, трудностите и надеждата“ с жителите на двете държави. \r\nПървата дестинация на римския папа ще бъде Сантяго, като във визитата му са включени още два чилийски града. Франциск ще посети женски затвор в Чили и ще се срещне с членове на местното крило на Йезуитския орден. В Чили по-рано бяха организирани някои демонстрации, като недоволните се обявиха против държавната хазна да плаща за папското посещение. : Цанко Цолов", "date": "2018.01.14", "title": "ТАСС: Папа Франциск се отправя на ново пътуване в Южна Америка"}
{"url": "http://www.focus-news.net/news/2018/01/14/2477029/pazardzhik-svobodni-rabotni-mesta-za-ohraniteli-kroyachi-i-domashni-pomoshtnitsi-se-tarsyat-v-obshtina-peshtera.html", "text": "Свободни работни места за охранители, кроячи и домашни помощници се търсят в община Пещера, сочи справка на Бюрото по труда в Пещера. От специалистите с висше образование се търсят трима ресурсни учители, един логопед и един психолог. От кадрите с средно образование се набират двама шофьори за товарен автомобил, един крояч на кожа, един корепетитор, един учител по музика, един продавач – консултант, петима охранители, двама социални асистенти, четирима домашни помощници, един санитар, един перач и един отчетник за инвентаризация на материали.", "date": "2018.01.14", "title": "Пазарджик: Свободни работни места за охранители, кроячи и домашни помощници се търсят в община Пещера"}
{"url": "http://www.focus-news.net/news/2018/01/14/2477030/1225-dushi-sa-smenili-lichniya-si-lekar-v-oblast-kyustendil.html", "text": "1225 души са сменили личния си лекар в област Кюстендил. Това каза пред Радио „Фокус” – Кюстендил д-р Сашо Котев, директор на Районната здравноосигурителна каса в Кюстендил. По думите му в Бобов дол смяна са направили 26 души, в Бобошево са 29, в Дупница – 533, в Кочериново са 26, в Кюстендил са 574 души, в Невестино са 5, в Рила са 10, в Сапарева баня – 17, а в Трекляно са петима души. „Това е нормалната бройка за сроковете за смяна на личните лекари. Когато няма напуснал общопрактикуващ лекар това е нормалният брой, но когато имаме прекратена практика. Броят им се увеличава, защото пациентите трябва да бъдат записани при други колеги”, каза д-р Сашо Котев. По думите му основните причини за смяната са няколко, сред които са смяна на месторабота и на местоживеене. По думите му недоволството не е основна причина за смяна на личните лекари.\r\nВенцеслав ИЛЧЕВ", "date": "2018.01.14", "title": "1225 души са сменили личния си лекар в област Кюстендил"}
{"url": "http://www.focus-news.net/news/2018/01/14/2477031/washington-examiner-donald-tramp-e-na-pravilniya-pat-za-iran.html", "text": "Предупреждавайки, че това ще е за последен път, президентът на САЩ Доналд Тръмп продължи действието на режима за отмяна на икономическите санкции спрямо Иран с още 120 дни, пише в коментарен материал на американското консервативно издание Washington Examiner.\r\nПравейки това, той заяви, че подходът му спрямо Техеран е единственият правилен.\r\nПодходът се основава на идеята за възпиране и ограничаване на злонамерените дейности на Иран по света, засилването на инспекциите за ядрената програма на Ислямската република и спирането на дейностите на Техеран за разработване на балистични ракети.\r\nВъв връзка с това, от Белия Дом заявиха, че въвеждат санкции срещу 14 физически лица и компании, включително ръководителят на иранското правосъдие.\r\nНо, докато някои се надяваха, че администрацията на Тръмп ще излезе от иранската ядрена сделка в петък, президентът изглежда е разбрал, че най-добрият начин за прокарване на американските интереси е да убеди Европейския съюз да подкрепи промени в ядреното споразумение.\r\nС предупреждението, че вече не подкрепя действащата ядрена сделка, Тръмп постигна две неща. Първото е, че иранските радикали разбраха, че добрите дни на политика на примирение по време на администрацията на Обама са свършили безвъзвратно. Второто е, че европейските правителства трябва или да седнат на масата за преговори и да подобрят сделката, или, ако САЩ се оттеглят от споразумението, да се изправят лице в лице с американските санкции срещу техните корпорации, които предпочетоха да продължат да правят бизнес в иран.\r\nТези евентуални санкции ще имат огромно политическо влияние в Берлин, Париж и Лондон, защото пазарът на САЩ е много по-изгоден за европейските компании от иранския.\r\nИ не по-малко важно, с обявените в петък санкции против различни ирански радикали, Тръмп предприе дългоочаквани мерки за привличане на вниманието към морала на политиките на иранското правителство. Това морално влияние е, може би, най-добрата възможност за Тръмп: То му позволява да играе с европейците на тяхната собствена игра, предлагайки решение за иранската ядрена сделка, което ще има последствия за иранските радикали заради издевателствата им над собствения народ.\r\nРазбира се, през следващите три месеца ще се наслушаме на оплаквания и от Европа, и от Иран. Очаквайте луда активност на лентата на Тръмп в „Туитър“ .\r\nПревод и редакция:", "date": "2018.01.14", "title": "Washington Examiner: Доналд Тръмп е на правилния път за Иран"}
{"url": "http://www.focus-news.net/news/2018/01/14/2477032/sofiya-edin-chovek-e-v-tezhko-sastoyanie-sled-pozhara-v-zhilishtna-sgrada-na-bul-madrid.html", "text": "Един човек е в тежко състояние след пожара в жилищна сграда на бул. „Мадрид“. Това каза за Агенция „Фокус“ говорителят на Центъра за спешна медицинска помощ (ЦСМП) – София Катя Сунгарска. „19.59 часа е повикването към нас, в 20.04 часа сме били на мястото. В апартамента е имало мъж, жена и дете. Единият е в тежко състояние“, обясни Сунгарска и уточни, че в момента екипът на „Спешна помощ“ е на място и продължава да работи. \r\nЛюба АЛЕКСИЕВА", "date": "2018.01.14", "title": "София: Един човек е в тежко състояние след пожара в жилищна сграда на бул. „Мадрид“"}
{"url": "http://www.focus-news.net/news/2018/01/14/2477033/tass-balgariya-se-obyavi-za-mirno-razreshavane-na-krizata-na-koreyskiya-poluostrov.html", "text": "България се обяви за мирно разрешаване на кризата на Корейския полуостров. Това заяви в неделя, по време на брифинг след края на разговорите си с министър-председателя на Япония Шиндзо Абе, българският премиер Бойко Борисов, предава ТАСС.\r\n„Категорично осъждаме поведението на Северна Корея и нейната ядрена и ракетна програми. Освен това, ние сме категорични, че този проблем трябва да се разреши по мирен път“, заяви Борисов след разговора с Абе, продължил час и половина.\r\n„Говорихме за постоянно влошаващата се ситуация и необходимостта от съвместни усилия за разрешаване на този проблем“, отбеляза Абе и подчерта, че в най-близко бъдеще трябва да се намери разрешение на проблема с отвлечените японски граждани от севернокорейското разузнаване.\r\nВ неделя Абе пристигна в България за кратка визита, в рамките на своето турне в шест Балтийски и Балкански страни. В понеделник той ще проведе среща с президента на България Румен Радев.\r\nПревод и редакция:", "date": "2018.01.14", "title": "ТАСС: България се обяви за мирно разрешаване на кризата на Корейския полуостров"}
{"url": "http://www.focus-news.net/news/2018/01/14/2477034/sofiya-ogranicheno-e-dvizhenieto-na-kamioni-nad-12-t-po-am-hemus-ot-km-45-v-posoka-sofiya-zaradi-samozapalil-se-tezhkotovaren-avtomobil.html", "text": "Ограничено е движението на МПС над 12 т по АМ \"Хемус\" от км 45 в посока София и по път II-17 от пътен възел Ботевград до Ботевград поради самозапалил се тежкотоварен автомобил на автомагистралата. Това съобщиха от пресцентъра на Агенция \"Пътна инфраструктура\". Движението се регулира от \"Пътна полиция\".", "date": "2018.01.14", "title": "София: Ограничено е движението на камиони над 12 т по АМ \"Хемус\" от км 45 в посока София, заради самозапалил се тежкотоварен автомобил"}
{"url": "http://www.focus-news.net/news/2018/01/14/2477035/afp-mahmud-abbas-zayavi-che-izrael-e-prekratil-deystvieto-na-sporazumenieto-ot-oslo.html", "text": "Президентът на Палестинската автономия Махмуд Аббас заяви в неделя, че Израел „е прекратил изпълняването“ на мирното споразумение, подписано в Осло през 90-е години, чрез своите действия, предава AFP.\r\n„Казвам, че Осло, вече няма Осло“, заяви Аббас в началото на срещата на палестинските политически лидери, свикана за обсъждане на решението на американския президент Доналд Тръмп за официално признаване на Ерусалим за столица на Израел.\r\n„Израел сложи край на Осло“, подчерта палестинският лидер, добавяйки, че съвещанието трябва да вземе решение как ще се действа в бъдеще.\r\nПревод и редакция:", "date": "2018.01.14", "title": "AFP: Махмуд Аббас заяви, че Израел „е прекратил“ действието на споразумението от Осло"}
{"url": "http://www.focus-news.net/news/2018/01/14/2477036/gerb-prizova-bsp-da-poslusha-sergey-stanishev-i-da-popravi-politicheskata-si-greshka-za-istanbulskata-konventsiya-obzor.html", "text": "Ден, след като Националният съвет на БСП излезе с позиция, че няма да подкрепи Истанбулската конвенция, президентът на ПЕС Сергей Станишев определи като политическа грешка и лош знак решението на НС на БСП да не подкрепи ратификацията на Истанбулската конвенция. Според него жените в България са станали жертва на изкривен дебат. „Трудно е да не се поддадеш на популизма. Защитата на истината не е лесна задача. Затова е нужна воля“, коментира Сергей Станишев. „Поведението на БСП тактически обслужва ГЕРБ и отвлича вниманието от доста сериозни вътрешни проблеми, с които управляващите не могат да се справят. Опасявам се че това няма да бъде разбрано и от социалдемократическото семейство в Европа“, заяви лидерът на ПЕС.\r\nОт ГЕРБ призоваха БСП да послуша лидера на европейските социалисти Сергей Станишев и да поправи политическата си грешка за Истанбулската конвенция. Външният министър Екатерина Захариева обясни, че Конвенцията цели да покаже, че християнска Европа не приема за нормално жените да бъдат принуждавани да се омъжват, да бъдат осакатявани и изнасилвани. Тя опроверга твърденията, че Конвенцията е приета набързо и без дебат. Външният министър заяви, че никъде в документа няма текст, който ще принуди България да признае еднополови бракове или „трети пол“.\r\nПравосъдният министър Цецка Цачева заяви, че Истанбулската конвенция дава възможност за ратифициране със съответни резерви, такова е и одобреното законодателно предложение. По думите й всички притеснения, възражения и неясноти могат да бъдат разсеяни, ако всеки спокойно и непредубедено прочете текстовете на Конвенцията. Според нея големият финален дебат за съдържанието й трябва да се проведе в парламента, сред и от законодателите. Цецка Цачева обясни, че е завършена съгласувателната процедура по Конвенцията, като е постигнато пълно единодушие между държавните институции и  неправителствения сектор. Външният министър Екатерина Захариева уточни, че няма да се наложи изменение на Конституцията. Водят се разговори Съветът на ЕС да изпрати официално становище относно притесненията за „трети пол“ и за промяна на традиционни за България и за християнската религия отношения в семейството. На финално обсъждане са два пакета от законодателни промени за засилване на противодействието спрямо насилието, основано на пол. Едните- в граждански закони, а другите в наказателно-процесуални. \r\nЕвродепутатът Ева Майдел изрази учудване, че Корнелия Нинова не иска по-добра защита за 1 милион български жени, подложени на домашно насилие. „Изключително ми е интересно как като вицепрезидент на социнтерна тя ще се срещне със своите колеги на следващото заседание и ще обясни позицията си, че като българка, представителка на втората по големина партия в България, не подкрепя по-добрата защита и превенцията на насилие над жени“, коментира тя. „Как Деница Златева ще обясни това, че БСП не подкрепя Конвенцията при положение, че в ПЕС-Жени са едни от най-големите ѝ защитници“, посочи Ева Майдел. На 17 януари в парламента ще се проведе отворен дебат за Истанбулската конвенция. Председателят Цвета Караянчева заяви, че има смисъл да се говори по темата, за да се успокоят гражданите и да се види, че популизмът понякога е много вреден.\r\nЗам.-председателят на ПГ на БСП Драгомир Стойнев посочи, че левицата предпочита да води дебат, докато от ГЕРБ слушат Брюксел и не зачитат семейните ценности на българите. Той определи изявленията на управляващите за Истанбулската конвенция като ПР акция, а ГЕРБ като чуждопоклонническа партия. Според Стойнев дебат за Конвенцията е трябвало да има преди влизането й в парламента. „Защо се бърза? Защото има натиск отвън и ГЕРБ като едни послушни хора, които изпълняват това, което им се каже, предпочетоха да внесат тази конвенция без дебат. Когато започват дебатите, те започват да си променят мнението“, коментира той. \r\nБиляна ИВАНОВА", "date": "2018.01.14", "title": "ГЕРБ призова БСП да послуша Сергей Станишев и да поправи политическата си грешка за Истанбулската конвенция (ОБЗОР)"}
{"url": "http://www.focus-news.net/news/2018/01/14/2477037/predstoyashti-mezhdunarodni-sabitiya-za-15-yanuari-agentsiya-fokus.html", "text": "***Поредната общонационална стачка в Гърция ще предизвика отмяна на полети и спиране на линии на обществения транспорт\r\n***Кевин Кюнерт, председателят на младежката организация на Германската социалдемократическа партия ( ГСДП ), ще проведе пресконференция, в опит да убеди скептичните членове на партията да гласуват в полза на формиране на управляваща коалиция с Блока на Ангела Меркел\r\n***Премиерът на Япония Шиндзо Абе ще пристигне в Сърбия, където ще проведе разговори с президента на страната Александър Вучич\r\n***Министърът на външните работи на Русия Сергей Лавров ще представи годишен доклад за работата на управляваното от него ведомство\r\n***Министърът на външните работи на Полша Яцек Сапутович ще се срещне с българския си колега Екатерина Захариева, а след това двамата ще дадат съвместна пресконференция за медиите\r\n***", "date": "2018.01.14", "title": "Предстоящи международни събития за 15 януари ( Агенция „Фокус“ )"}
{"url": "http://www.focus-news.net/news/2018/01/14/2477038/api-vremenno-e-ogranicheno-dvizhenieto-za-mps-nad-12-t-po-patq-yablanitsa-sevlievo-v-posoka-sofiya-poradi-samozapalil-se-tezhkotovaren-avtomobil-na-am-hemus.html", "text": "Временно е ограничено движението за МПС над 12 т по път І-4 Ябланица – Севлиево в посока София поради самозапалил се тежкотоварен автомобил на АМ \"Хемус\". Това съобщиха от пресцентъра на Агенция \"Пътна инфраструктура\".", "date": "2018.01.14", "title": "АПИ: Временно е ограничено движението за МПС над 12 т по пътq Ябланица – Севлиево в посока София, поради самозапалил се тежкотоварен автомобил на АМ \"Хемус\""}
{"url": "http://www.focus-news.net/news/2018/01/14/2477039/deutsche-welle-chlenove-na-sayuza-hdshss-izklyuchiha-vazmozhnostta-za-promyana-na-predvaritelnoto-koalitsionno-sporazumenie.html", "text": "Членове на Съюза (ХДС/ХСС) изключиха възможността за промяна на предварителното коалиционно споразумение, постигнато тази седмица с Германската социалдемократическа партия, съобщава Deutsche Welle. В интервю за местна медия, Томас Строб, един от членовете на Християндемократическия съюз е заявил, че „Съюза (ХДС/ХСС) и ГСДП водеха сериозно преговори“, а не са си „играли в пясъчника“. „Това, за което се договорихме, е валидно“, бяха думите на Строб.  Мнение му подкрепиха и други негови колеги в социалните мрежи. \r\nПо-рано някои от лидерите на ГСДП обещаха да потърсят промени в предварителното споразумение заради неодобрение сред голяма част от членовете на партията.: Цанко Цолов", "date": "2018.01.14", "title": "Deutsche Welle: Членове на Съюза (ХДС/ХСС) изключиха възможността за промяна на предварителното коалиционно споразумение"}
{"url": "http://www.focus-news.net/news/2018/01/14/2477040/ekot-ot-zvantsi-i-chanove-oglasiha-pernishko.html", "text": "Екот от звънци и чанове огласиха Пернишко и днес. Селските мегдани се изпълниха с хора. Това съобщиха от пресцентъра на Община Перник. По отколешна езическа традиция всяка година маскирани, облечени в кожи, надянали страховити ликове обикалят из къщите, за да благословия за здраве, радост и берекет.\r\nИ днес продължи обиколката по Сурова на кмета на Община Перник Вяра Церовска и нейния екип, народните представители Красимир Велчев и д-р Александър Александров, областния управител Ирена Соколова и кметове на населени места.\r\nАвтентичният ритуал беше пресъздаден в селата Ярджиловци и Дивотино, а финалът беше поставен в Кралев дол. И тази година едно от впечатляващите зрелища беше в село Ярджиловци, където се събраха маскирани от три махали. Сурвакарската група на село Ярджиловци съществува от древни времена. Традицията е жива, тъй като тя се предава от поколение на поколение заедно с вярата в доброто. Групата се предвожда от войвода, след него върви „сватба”, в която участват булка, младоженец, кум, кумица, свекър, свекърва, поп, клисар, свирджии, циганчета, мечка и мечкар. Местните сурвакари са участвали в снимките на много български филми – „Железният светилник”, „Иконостасът”, „Козият рог”, „Татул”, „Малки тайни”, „Когато маските замълчат”.\r\nГрохотът на звънци и хлопотари, предизвикан от местните носители на традицията ни последва в Дивотино. Селото беше огласено с изпълненията на София Илиева, след което атракция направи гостуващата кукерска група от Петрич. Вкусни гозби пък бяха част от кулинарната изложба. \r\nСурвакарската група на село Дивотино е създадена през 1950 година. Групата представя традиционния зимен обичай “Сурвакарска сватба“. Участниците в обичая са само мъже – ергени или млади женени мъже. Основните персонажи са: булка, младоженец, свекър, свекърва, девер, байрактар, поп, мечка, мечкар, циганска група, група с маски и ликове и народен оркестър. Групата се представя с голям успех в общински, регионални и международни фестивали в България и чужбина и е носител на множество награди. Тя е удостоена и със „Златната маска“ на Маскарадния фестивал „Сурва“.\r\nИ както всяко начало има и край, и обичаят Сурова също, но само за тази година. Закриването на празника беше в село Кралев дол. Мечкарската група на селото участва в сурвакарските празници от незапомнени времена. Групата има две отделни звена. \r\nПървата част се състои от: жених, невеста, кум, кума, поп, цигани, мечка, мечкар и музиканти, облечени в традиционни национални носии.\r\nВтората част е групата на „звончарите”, която  е ръководена от болюбашия. Облеклото им е от кожи. Маските също са изработени от кожи, рога и други естествени материали. Неизменен атрибут към костюмите са звънците и хлопатарите, различни по големина и звук, също така и дървените геги, изработени от дрен и леска.\r\nГрупата е носител на множество награди, както в България, така и от чужбина.", "date": "2018.01.14", "title": "Екот от звънци и чанове огласиха Пернишко"}
{"url": "http://www.focus-news.net/news/2018/01/14/2477041/pametna-plocha-posvetena-na-chetata-na-panayot-hitov-be-postavena-na-vrah-balgarka.html", "text": "Паметна плоча, посветена на  пребиваването в Сливенския Балкан на четата на Панайот Хитов със знаменосец Васил Левски, бе поставена на връх Българка. Това съобщиха общественици, изработили знака. Паметният знак е поставен на мястото, където на 28 май 1867 г. е приет „Закон за българското народно въстание, по който да се управлява българската народна войска“, съставен от Г. Раковски във връзка с плановете за освобождаване на България от турско робство. По думите на Петкова, идеята на подобни инициативи е младите да не губят връзка с миналото, да знаят своята история, да тачат тази история и да се гордеят, че да потомци на славен народ. Маршрутът ще бъде маркиран и в подножието на върха ще бъде поставена табела с по-обширна информация, консултирана с Регионалния исторически музей-Сливен.\r\nИнициативата е на заместник-областния управител Димитринка Петкова и на политическа партия. Съдействие са оказали от администрацията на Природен парк „Сините камъни“ и туристическо дружество „Стоте войводи“.", "date": "2018.01.14", "title": "Паметна плоча, посветена на четата на Панайот Хитов, бе поставена на връх Българка"}
{"url": "http://www.focus-news.net/news/2018/01/14/2477042/sofiya-trima-dushi-sred-koito-i-dete-sa-s-obgazyavane-sled-pozhara-na-bul-madrid-oganyat-e-potushen.html", "text": "Трима души, сред които и дете, са с обгазяване след пожара на бул. „Мадрид“. Това каза за Агенция „Фокус“ говорителят на Центъра за спешна медицинска помощ (ЦСМП) – София Катя Сунгарска. „На място са изпратени две линейки. Мъжът и майка с дете, са откарани за преглед в „Пирогов“. Медицинските екипи са оказали помощ на всички, които са били леко обгазени. Пожарът е потушен. Няма нищо тревожно“, каза още тя.\r\nОт УМБАЛСМ „Н.И. Пирогов“ потвърдиха за Агенция „Фокус“, че мъж е приет в болницата след обгазяване. Той е контактен и в съзнание.\r\nЛюба АЛЕКСИЕВА", "date": "2018.01.14", "title": "София: Трима души, сред които и дете, са с обгазяване след пожара на бул. „Мадрид“, огънят е потушен"}
{"url": "http://www.focus-news.net/news/2018/01/14/2477043/the-new-york-times-donald-tramp-vleze-v-spor-s-amerikanski-vestnik.html", "text": "Американският президент Доналд Тръмп влезе в спор с американски вестник в неделя, пише The New York Times. Държавният глава инициира спор с изданието The Wall Street Journal, обвинявайки вестника, че е цитирал грешно негови думи. В две съобщение от официалната си страница в социалната мрежа „Туитър“, Тръмп лепна табелката „фалшиви новини“ и на авторитетното издание, коментира още вестникът. В конкретния случай президентът заяви, че в статията на The Wall Street Journal думите му са цитирани като: „Аз мисля че имам много добри отношения с Ким Чен-ун.“, докато според държавния глава, той всъщност е казал „Бих имал добри отношения с Ким Чен-ун.“ Съобщението на Тръмп е направено само няколко часа след като говорителят на Белия дом Сара Сандърс обяви същото нещо, публикувайки официалното аудио от интервюто на Тръмп с репортер на авторитетното издание. По подобие на президента, Сандърс също употреби думите „фалшиви новини“, не пропуска да отбележи вестникът.\r\nОт своя страна, The Wall Street Journal публикува малко по-късно в неделя своята версия на интервюто с държавния глава. В статията се казва още, че от двата записа е трудно да се каже кой в случая е прав, но, отбелязва още изданието, The Wall Street Journal рядко бива нападан от президента, който определя като фалшиви новини най-често няколко телевизионни канала, сред които и CNN.    : Цанко Цолов", "date": "2018.01.14", "title": "The New York Times: Доналд Тръмп влезе в спор с американски вестник"}
{"url": "http://www.focus-news.net/news/2018/01/14/2476787/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Късно в събота вечер самолети на Военновъздушните сили на Израел са нанесли удари в южния регион Рафа на Ивицата Газа, разположен в близост до границата с Египет, съобщава вестник The Times of Israel.\r\nСъгласно информацията, разпространена от израелската армия, ударите са били насочени към „терористична инфраструктура“. Военните обаче отказаха да разясняват какви точно са поразените цели. \r\nВ изявлението на армията се добавя единствено, че „терористичната организация „Хамас“ отговаря за цялата активност в и от Ивицата Газа“.\r\n*** Официални лица от администрацията на американския щат Хаваи, определиха като фалшив по-рано подадения сигнал за опасност от нападение с балистична ракета в региона, пише The Hill. \r\nМалко след осем часа сутринта в събота (местно време), жителите на щата са получили предупреждение на своите мобилни телефони, според което за територията на американската част от островите е издадено предупреждение за летяща в тази посока балистична ракета. Впоследствие американският сенатор Тълси Гибърд, издигнат от щата, е съобщил от профила си в социалната мрежа „Туитър“, че се е свързал с местните власти, които са опровергали информацията. Според данни на очевидци, съобщението е било придружено от сигнализиращите опасност сирени, които обаче са били изключени малко след това. \r\nХавайската агенция за справяне с бедствията също е потвърдила, че предупреждението е фалшиво. Инцидентът се случва на фона на обтегнатите между САЩ и Северна Корея отношения, предизвикани от развиването на ядрената и балистична програма на Пхенян. \r\nИзясняват се обстоятелствата около случая.\r\n*** Американският президент Доналд Тръмп поиска от европейските си партньори, участващи в иранската сделка, да преработят споразумението в срок от 120 дни, заплашвайки в противен случай с изтеглянето на САЩ от договорката. По такъв начин Тръмп постави пред себе си огромно предизвикателство, коментира на първата си страница The New York Times. Държавният глава направи множество пенсионирани бивши военни свои съветници, и позволи на Държавния департамент да отслабне, което поставя допълнителна тежест върху и без това голямото предизвикателство. А не става дума само за проблема около иранската ядрена сделка, пише още вестникът. Има още един фронт – кризата на корейския полуостров, която изведнъж премина към масата на преговори. Според настоящи и бивши официални лица, администрацията на Тръмп е принудена да прави промени в стратегията си, която до сега се водеше предимно от военни, взимащи присъщи за тях решения. Авторитетното американско издание изразява своето мнение, че около действащия американски президент има твърде много военни и твърде малко дипломати, които да се справят чрез преговори със стоящите пред САЩ проблеми. Гледната точка, изразена в статията, е подкрепена от мнението на някои анонимни бивши и настоящи служители в правителството, цитирани от вестника. \r\nВ петък Тръмп се съгласи неохотно да отложи отново въвеждането на санкции срещу Иран, свързани с ядрената програма на близкоизточната държава. Той обаче даде на европейските си партньори по сделката само четири месеца да измислят последващо споразумение, следващо принципите на иранската ядрена сделка, но със значително по-твърди постановления, припомня изданието. \r\nАмериканският президент също така въведе санкции срещу някои официални лица от иранското правителство, включително и отговарящия за правните въпроси в страната, който е държан отговорен от Вашингтон за скорошните антиправителствени протести в множество ирански градове. Според изявление на Тръмп, протестите в Иран са свързани и с ядрената сделка. Споразумението и съпътстващата го отмяна на международните санкции срещу Техеран са позволили на местните власти да организират фонд за финансиране на тероризма и подтисничеството в страната, както и за „пълнене на джобовете“ на местните управляващи. Но по мнението на европейските страни, участващи в сделката(Франция, Великобритания и Германия), точно затова действието на споразумението не трябва да бъде премахвано, тъй като то разкрива престъпните аспекти на техеранското правителство, което в противен случай би хвърлило вината за проблемите в страната другаде, коментира вестникът. \r\nВ момента, пише авторитетното издание, Тръмп се изправя срещу отслабено иранско правителство – нещо, което никой не е очаквал. В същото време експертите, съветващи американския президент относно политиката му, засягаща Иран, са предимно военни, което поставя под въпрос резултата, ако САЩ последват тенденцията и също започнат да отдават по-голяма значение на дипломацията, вместо на заплахите.  \r\n*** Турската артилерия е открила огън срещу обекти на обявената за терористична групировка Работническа партия на Кюрдистан и партията „Демократически съюз“, разположени в сирийската провинция Африн, пише вестник Hurriyet. Съгласно данните на изданието, атаката е извършена от територията на южната турска провинция Хатай, като целта е да се предотврати формирането на „терористичен коридор“ край южната граница на Турция. Според разпространено от турската армия съобщение, военните са изстреляли най-малко 36 снаряда срещу няколко от кварталите на град Африн, който е център на едноименната провинция.\r\nПо-рано в събота турският държавен глава Реджеп Тайип Ердоган също даде информация за действията на военните по време на среща с членове на управляващата „Партия на справедливостта и развитието“, проведена в източната част на Турция. По думите на Ердоган, „ние разрушаваме западното крило на този коридор“. Президентът също така заплаши с интервенция, ако, както пише изданието, терористите не се предадат.\r\n*** Иранският външен министър Мохамад Джавад Зариф заяви, че ядреното споразумение със страната му, официално познато като Съвместен всеобхватен план за действие, „не подлежи на предоговаряне“, пише Tehran Times.\r\n„Политиката на Тръмп е отчаян опит да се подкопае едно твърдо международно споразумение“, заяви Зариф. Той допълни, че „вместо да си повтарят думите, САЩ трябва да спазват този договор, точно както и Иран“, допълни той. \r\nСпоред споразумението, подписано между Иран, ЕС, Германия и петте постоянни страни членки на Съвета за сигурност на ООН Техеран се съгласява да ограничи ядрената си програма в замяна на отменяне на свързаните с нея санкции. Споразумението влезе в сила през януари 2016 г.\r\n***", "date": "2018.01.14", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/01/14/2476788/predstoyashti-sabitiya-v-stranata-za-14-yanuari-agentsiya-fokus.html", "text": "***\r\nПремиерът Бойко Борисов ще се срещне с японския премиер Шиндзо Абе.\r\n***\r\nОт 16.35 часа Акие Абе, съпруга на японския министър-председател, ще се срещне с децата от Детския радиохор в сградата на БНР (София, бул. Драган Цанков 4).\r\n***\r\nОт 08.00 часа започва обхождането на къщите в града от сурвакарска група, част от традиционни зимни сурвакарски игри.\r\n***\r\nОт 18.00 часа на пл. „Освобождение“ с ритуал по вдигане на знамената и отслужване на водосвет за здраве и благоденствие ще започнат тържествата по повод 140 години от освобождението на града. От 19.00 часа ще започне празничен концерт с участието на Валя Балканска и Петър Янев, Николина Чакардъкова, Боби Шапков и Неврокопски танцов ансамбал.\r\n***\r\nОт 09.00 часа Неврокопският митрополит Серафим ще оглави Неделната св. Литургия в храм „Въведение Богородично“. \r\n***\r\nОт 11.00 часа в мемориален  парк  „Априлци“ ще започнат празничните чествания 173 години от рождението на революционера Васил Петлешков.\r\n***\r\nОт 14.00 часа на пл. „9-ти септември” официално ще бъде открит ХV Маскараден фестивал “СУРОВА БРЕЗНИК“ 2018, който ще продължи до 18.30 часа. \r\n***\r\nОт 08.00 часа сурвакари ще започнат традиционното обикаляне на къщи в селото.\r\n***\r\nОт 08.30 часа сурвакари ще започнат традиционното обикаляне на къщи в селото.\r\n***\r\nОт 08.00 часа сурвакари ще започнат традиционното обикаляне на къщи в селото.\r\n***\r\nОт 10.00 часа сурвакари ще започнат традиционното обикаляне на къщи в селото.\r\n***\r\nОт 08.00 часа сурвакари ще започнат традиционното обикаляне на къщи в селото.\r\n***\r\nОт 08.00 часа сурвакари ще започнат традиционното обикаляне на къщи в селото. От 18.00 часа на площада в селото ще бъде запален ритуален огън,  ще има факелно шествие, заря и закриване на празника.\r\n***\r\nОт 09.00 часа сурвакари ще започнат традиционното обикаляне на къщи в селото.\r\n***\r\nОт 09.00 часа сурвакари ще започнат традиционното обикаляне на къщи в селото.\r\n***\r\nОт 08.30 часа сурвакари ще започнат традиционното обикаляне на къщи в селото.\r\n***\r\nОт 09.00 часа сурвакари ще започнат традиционното обикаляне на къщи в селото.\r\n***\r\nОт 11.00 до 16.00 часа на Славейковото пазарче ще се проведе фермерски пазар.\r\n***\r\nОт 19.00 часа в в ресторанта на центъра в кв. „Нов път“ кметът на Видин Огнян Ценков ще награди победителките от конкурса „Мис Василица“. \r\n***\r\nОт 11.00 часа пред сградата на Областна администрация – Добрич ще се проведе \r\nпротест срещу предложението за увеличение на цената на водата в града.\r\n***\r\nОт 07.00 часа сурвакари ще започнат традиционното обикаляне на домовете в града. От 12.00 часа на площада при НЧ “Светлина - 1924 г.” ще се състоят сурвакарски игри.\r\n***\r\nОт 10.00 часа сурвакари ще започнат традиционното обикаляне на къщи в селото.\r\n***\r\nОт 11.00 часа в центъра на селото ще започнат сурвакарски игри.\r\n***\r\nОт 10.00 часа на площада в селото ще се проведе среща със сурвакарските групи от с. Горна Врабча и с. Сиришник и сурвакарски игри.\r\n***\r\nОт 08.00 часа сурвакари ще започнат традиционното обикаляне на къщи в селото.\r\n***\r\nОт 11.00 часа от местността Рибарника в града ще започне шествие на свободата, посветено на 140 години от Освобождението на града от османско робство. В програмата се предвижда поднасяне на венци и цветя на паметните плочи на майор Орлински и на опълченците от Дупница, празничен концерт и дискусия, посветена на Освобождението.  \r\n***\r\nОт 10.00 часа на площада пред НЧ “Георги Димитров - 1928 г.” ще бъдат посрещнати .- сурвакарските  групи от с. Сирищник, Светля  и  Ракиловци и ще започнат  сурвакарски  игри и празнична програма. \r\n***\r\nОт 13.00 часа в центъра на селото ще се проведе празникът „Сурва весела година”.\r\n***\r\nОт 09.00 часа Константийският епископ Яков ще оглави архиерейска света Литургия в храм „Св. Богородица“. От 10.30 часа ще започне Благодарствен молебен към Всеподателя Бога по повод 140 години от Освобождението на град Пазарджик от османско владичество.  \r\n***\r\nОт 10.50 часа литийно шествие ще тръгне пред паметната плоча на Генерал Брок, където ще се извърши полагане на цветя и венци.  От 12.00 часа започва поклонение на Братската могила. Празничен концерт с участието на Илия Ангелов и Ансамбъл „Пазарджик“ , посветен на Освобождението на Пазарджик ще започне в 13.00 часа в ДКТ „К.Величков“. \r\n***\r\nОт 08.30 часа сурвакари ще започнат традиционното обикаляне на къщи в кв. „Бела вода“. От 11.00 часа сурвакари ще обхождат домовете в кв. „Църква”.\r\n***\r\nОт 08.00 часа сурвакари ще започнат традиционното обикаляне на къщи в селото.\r\n***\r\nОт 08.00 часа сурвакари ще започнат традиционното обикаляне на къщи в селото.\r\n***\r\nОт 08.00 часа ще започне празникът Сурова в село Дивотино. По стара традиция сурвакарската група ще направи обхождане на къщите за здраве и берекет. . По-късно в 13.30 часа на площада пред „Ханчето“ ще се разиграе ритуалът „Сурвакарска сватба“, а от 15.00 часа ще бъдат подредени вкусни гозби в салона на местното читалище „Чичо Стоян“. От 16.00 часа центъра на Дивотино ще бъде огласен с изпълненията на София Илиева. Концертът ще започне от 16.00 часа и ще продължи до 18.00 часа, след което небето ще бъде озарено от празнична заря. \r\n***\r\nОт 09.00 часа сурвакари ще започнат традиционното обикаляне на къщи в селото.\r\n***\r\nОт 08.30 часа сурвакари ще започнат традиционното обикаляне на къщи в селото.\r\n***\r\nОт 06.00 часа сурвакари ще започнат традиционното обикаляне на къщи в селото. От 17.00 часа на площада пред НЧ “Св.Паисий Хилендарски - 1927 г.” ще бъде запален ритуален огън и ще се играе мечкарско хоро.\r\n***\r\nОт 08.30 часа сурвакари ще започнат традиционното обикаляне на къщи в селото.\r\n***\r\nОт 07.30 часа сурвакари ще започнат традиционното обикаляне на къщи в селото. От 12.00 часа на площада в селото ще започнат сурвакарски игри.\r\n***\r\nОт 09.00 часа сурвакари ще започнат традиционното обикаляне на къщи в селото.\r\n***\r\nОт 08.00 часа сурвакари ще започнат традиционното обикаляне на къщи в селото.\r\n***\r\nОт 08.00 часа сурвакари ще започнат традиционното обикаляне на къщи в селото. От 14.30 часа трите сурвакарски групи от селото ще се срещнат на площада пред НЧ „Христо Ботев - 1940 г.” \r\n***\r\nОт 06.00 часа сурвакари ще започнат традиционното обикаляне на къщи в селото.\r\n***\r\nОт 10.00 часа сурвакари ще започнат традиционното обикаляне на къщи в селото.\r\n***\r\nОт 08.00 часа сурвакари ще започнат традиционното обикаляне на къщи в селото.\r\n***\r\nОт 07.30 часа сурвакари ще започнат традиционното обикаляне на къщи в селото.\r\n***\r\nОт 07.30 часа сурвакари ще започнат традиционното обикаляне на къщи в селото.", "date": "2018.01.14", "title": "Предстоящи събития в страната за 14 януари (Агенция „Фокус“)"}
{"url": "http://www.focus-news.net/news/2018/01/14/2476789/balgariya-v-svetovnite-medii-agentsiya-fokus.html", "text": "Британското издание Daily Mail публикува на страниците си статия, посветена на първия полет на авиокомпанията „Изиджет“ до българския град Варна. Изданието пише, че градът е бил дестинация за германски и полски туристи от десетилетия, но Варна иска да отвори себе си и за британски посетители. В свят, в който всеки град се определя като „Северна Венеция“ или „Южен Париж“, Варна може да се назове „Нова Ривиера“. Съгласно туристическата брошура на града, цитирана от британския вестник, в град \"е слънчево като в Ница, плажовете са също толкова хубави, но във Варна цените са на 1/3“ от тези във френския град. Вестникът пише още, че има два града Варна. Единият представлява място с приятни  клубове, добри хора и тонове история, докато другият град са местата, отдалечени на няколко километра от жилищните квартали, пише вестника, уточнявайки, че става въпрос за варненските плажове и най-вече Златни пясъци.  \r\nПри все това британското издание не пропуска да отбележи наличието на бездомни хора по улиците на българската \"морска столица\".\r\n*** Българският министър-председател Бойко Борисов ще посети Азербайджан между 15 и 16 януари, предава  Azernews.\r\n„Министър-председателят Бойко Борисов ще бъде на официално посещение в Баку между 15 и 16 януари по покана на президента на Азербайджан Илхам Алиев. Програмата на посещението все още се изяснява“, гласи информацията на българския министерски съвет. \r\nТърговският оборот между двете страни е в размер на 35,453 млн. долара за периода между януари и ноември 2017 г. по данни на азербайджанската митническа служба. Повече от 35,4 млн. от тази сума се дължи на вноса на български стоки. \r\nБългария и Азербайджан имат голям потенциал да развият енергийното си сътрудничество. Азербайджански газ ще се доставя за България през интерконектора България-Гърция (IGB). Той ще позволи на България да получава азербайджански газ от местното находище „Шах Дениз-2“. Първоначалният капацитет на проекта е три милиона кубични метра газ. Цената му се изчислява на около 240 млн. евро.\r\n***  Българската полиция откри кой стои зад фалшивите сигнали  за поставени бомби в Националния дворец на културата – щаба на българското председателство в Съвета на ЕС, на летище „София“ и Народното събрание на страната. Според директора на столичната полиция Ивайло Иванов заподозрян е 45-годишен български гражданин, живеещ в една от страните на ЕС, предава  ТАСС.\r\n„През последните няколко дни бяха получени лъжливи сигнали за взривни устройства, установени в НДК, на летището и в Народното събрание. Установено е, че сигналите са постъпили от телефон, регистриран в страна от ЕС. Имаме конкретна информация за заподозрения, ние работим заедно с партньорските служби над задържането на злоумишленика“, съобщи Иванов.  Той допълни, че полицията няма да съобщи името на заподозрения, отбелязвайки, че ще направи това, едва след като „колегите си изпълнят работата“. \r\n„Проверихме щателно постъпилите сигнали, взривни устройства не са открити“, уточни той.-\r\nСпоред закона авторът на фалшивите сигнали е заплашен със затвор и глоба в размер до 20 хил. лв.\r\n***", "date": "2018.01.14", "title": "България в световните медии (Агенция „Фокус“)"}
{"url": "http://www.focus-news.net/news/2018/01/14/2476790/die-zeit-zigmar-gabriel-razkritikuva-reshenieto-na-sotsialdemokratite-v-saksoniya-anhalt.html", "text": "Бившият председател на Германската социалдемократическа партия (ГСДП) Зигмар Габриел разкритикува решението на съпартийците си във федералната провинция Саксония-Анхалт да отхвърлят нова голяма коалиция в Берлин, съобщава националният ежедневник Die Zeit.\r\n„Това е израз на недоверие“ към партийното ръководство, подчерта Габриел, като допълни, че решението за коалиране със Съюза (ХДС/ХСС) трябва да бъде взето именно от него.Агенция „Фокус“ припомня:\r\nСамо ден след постигането на предварително коалиционно споразумение между Съюза (ХДС/ХСС) и ГСДП, в редиците на партията, водена от Мартин Шулц, отново се противопоставиха на съвместното управление с политическия блок на Ангела Меркел.\r\nСоциалдемократите в провинция Саксония-Анхалт гласуваха на конгрес в подкрепа на настояването на Младежкия съюз на ГСДП партията им да не влиза в нова голяма коалиция със Съюза (ХДС/ХСС). \r\n„Понастоящем не е възможно надеждно управление със Съюза\", се казва в заключителния документ на делегатите. Резултатите от предварителните сондажи в Берлин са показали, че целите на ГСПД не може да бъдат изпълнени, става ясно още от документа.Тереза Герова", "date": "2018.01.14", "title": "Die Zeit: Зигмар Габриел разкритикува решението на социалдемократите в Саксония-Анхалт"}
{"url": "http://www.focus-news.net/news/2018/01/14/2476791/nova-tv-makedoniya-sasht-preduprediha-za-vazmozhni-teroristichni-napadeniya-na-balkanite-vklyuchitelno-v-kosovo.html", "text": "Държавният департамент на САЩ предупреди гражданите, които планират пътуване на Балканския полуостров и по-специално в Косово да бъдат внимателни поради заплахи от тероризъм, съобщава македонското електронно издание „НОВА ТВ“.\r\n„Терористичните групировки продължават да планират възможни нападения в региона на Балканите, включително в Косово“, се казва в съобщението от Държавния департамент, което бе разпространено и от американското посолство в Прищина.\r\n„Терористите биха могли да нападнат без никакво предупреждение, възможни цели са туристически места, транспортни центрове, пазари, търговски центрове, сгради на местната администрация, хотели, клубове, ресторанти, религиозни обекти, паркове, спортни и културни събития, образователни институции, летища и други обществени пространства\".\r\nВ изявлението се казва, че „насилието в политическо отношение е навсякъде в Косово\". Освен това американците са предупредени да бъдат предпазливи при пътуване в северната част на Косово, населена предимно с етнически сърби, поради „граждански безредици\".\r\n„Напрежението между общностите в Северно Косово продължават да пораждат насилие, демонстрации и други видове безредици в Северна Митровица, Зубин Поток и Звечани\", отбелязват от Държавния департамент.Тереза Герова", "date": "2018.01.14", "title": "„НОВА ТВ“ (Македония): САЩ предупредиха за възможни терористични нападения на Балканите, „включително в Косово“"}
{"url": "http://www.focus-news.net/news/2018/01/14/2476792/reuters-yuzhnokreyskata-delegatsiya-za-pregovorite-s-phenyan-shte-bade-vodena-lichno-ot-ministara-na-obedinenieto.html", "text": "Сеул и Пхенян се договориха да проведат разговори на работно ниво в началото на следващата седмица, предава Reuters, като се позовава на съобщение от Министерството на обединението в Сеул.\r\nСъгласно разпространената информация, преговорите ще се проведат на севернокорейска територия. Делегацията на южнокорейците ще бъде водена лично от министъра на обединението Чо Мьонг-кьон, който ще преговаря за перспективите на Северна Корея да изпрати свои представители за участие в Зимните олимпийски игри в Пьончан, се пояснява в изявлението на ведомството.  \r\nПо-рано тази седмица Северна и Южна Корея постигнаха съгласие за възобновяване на диалога. След това режимът на Ким Чен-ун обяви, че страната му ще участва в Зимните олимпийски игри в Пьончан, които ще се проведат през март тази година. Тереза Герова", "date": "2018.01.14", "title": "Reuters: Южнокрейската делегация за преговорите с Пхенян ще бъде водена лично от министъра на обединението"}
{"url": "http://www.focus-news.net/news/2018/01/14/2476793/borut-pahor-ek-nay-veroyatno-shte-bade-posrednik-v-granichniya-spor-mezhdu-harvatiya-i-sloveniya.html", "text": "Президентът на Словения Борут Пахор заяви, че Европейската комисия вероятно ще бъде посредник в граничния спор с Хърватия, отбелязва белградското електронно издание Blic.\r\nПахор подчерта, че прилагането на арбитражното решение е единственият начин за разрешаване на проблема между Загреб и Любляна, допълвайки, че продължаването на диалога по темата е задължително, за да бъде постигнат напредък във възможно най-кратък срок.\r\nВ разговор с хърватския си колега Колинда Грабар-Китарович, словенският президент отбеляза, че Любляна уважава решението на Арбитражния съд в Хага в спора ѝ със Загреб за морската граница, и че „очакваме ЕК да призове Хърватия да разбере новата ситуация“, възникнала след произнасянето му. \r\nНа свой ред Китарович заяви, че добрите двустранни отношения между Хърватия и Словения, които са част от Европейския съюз и НАТО, не бива да бъде засенчвани от „някои отворени въпроси“, които може да бъдат решени чрез диалог и взаимно уважение.Агенция „Фокус“ припомня:\r\nПо-рано тази седмица председателят на Европейската комисия Жан-Клод Юнкер заяви, че разширяването на Европейския съюз е в ръцете на Словения и Хърватия. Люксембургският политик предупреди, че граничният спор между двете държави засяга целия Блок.\r\nГраничният спор между Загреб и Любляна „не е двустранен въпрос, това е проблем, който оказва влияние върху целия ЕС“, подчерта Жан-Клод Юнкер, като същевременно допълни, че от разрешаването му зависи „перспективата на държавите от Западните Балкани да станат членове на ЕС\".\r\nПредседателят на ЕК припомни, че изпълнителният орган на Общността има „политически, правен и морален дълг да се намеси\" в нерешения спор между двете държави, без обаче да разкрива подробности за това как и кога това може да се случи. \r\nСловения и Хърватия имат спор за границата от 1991 г. насам. През 2009 г. двете страни се съгласиха на арбитраж, макар по-късно властите в Загреб да се отказаха от него. \r\nВ края на юли 2017 година Арбитражният съд в Хага реши, че Словения трябва да получи пряк достъп до международните води в северната част на Адриатическо море, използвайки коридор, пресичащ хърватските териториални води.\r\nРешението бе приветствано от словенския министър-председател Миро Церар като „историческо\". На свой ред хърватският премиер Андрей Пленкович заяви, че то „не е задължаващо по какъвто и да е начин“, и че Загреб няма намерение да се съобразява с него. Тереза Герова", "date": "2018.01.14", "title": "Борут Пахор: ЕК най-вероятно ще бъде посредник в граничния спор между Хърватия и Словения"}
{"url": "http://www.focus-news.net/news/2018/01/14/2476794/sled-poseshtenieto-si-v-baltiyskite-darzhavi-shindzo-abe-pristiga-v-balgariya.html", "text": "След посещението си в държавите от Балтийския регион – първото по рода си на действащ министър-председател на Япония, Шиндзо Абе продължава обиколката си в Източна Европа с визита в България. Агенция AFP припомня, че освен страната ни, японският премиер ще посети съседните ни Сърбия и Румъния, преди да отпътува обратно за Токио в сряда. Агенция „Фокус“ припомня:\r\nМинистър-председателят Бойко Борисов ще се срещне в неделя, 14 януари, с премиера на Япония Шиндзо Абе, който ще бъде на официално посещение в България. Това ще бъде първа визита на японски министър-председател у нас, поясниха по-рано от правителствената информационна служба.\r\nПо време на срещата между двете делегации ще бъде запозната японската страна с приоритетите на Българското председателство на Европейския съюз; както и търсене на сътрудничество по тези приоритети и готовността ни да работим за разширяване на стратегическото партньорство Европейки съюз - Япония.\r\nСред темите на срещата са и задълбочаването на търговско-икономическото партньорство между България и Япония, с акцент върху увеличаването на българския износ, както и възможностите за привличането на японски инвестиции и технологии. \r\nМинистър-председателят на Япония Шиндзо Абе ще бъде придружен и от голяма бизнес делегация, състояща се от представители на над 30 японски компании.Тереза Герова", "date": "2018.01.14", "title": "След посещението си в балтийските държави: Шиндзо Абе пристига в България"}
{"url": "http://www.focus-news.net/news/2018/01/14/2476795/the-times-angela-merkel-postigna-sdelka-s-gsdp-no-sadbata-y-vse-oshte-e-v-ratsete-na-koalitsionniya-y-partnyor.html", "text": "В петък канцлерът на ФРГ и лидер на Съюза (ХДС/ХСС) Ангела Меркел постигна предварително споразумение за съставяне на правителство с Германската социалдемократическа партия (ГСДП), но сега е принудена да очаква с напрежение „присъдата“ за политическото си бъдеще, което остава в ръцете на  коалиционния партньор, коментира британското издание The Times.\r\nГерманският канцлер се ангажира със серия обещания, включително за обществените разходи и за по-голяма интеграция в Европейския съюз, за да убеди председателя на ГСДП Мартин Шулц да влезе в нова голяма коалиция в Берлин.  Шулц обаче е изправен пред сериозното предизвикателство да „продаде“ на собствената си партия предварителното коалиционно споразумение от 28 страници.\r\nНа 21 януари около 600 делегати ще гласуват на извънреден конгрес документа. Сделката между ГСДП и Съюза (ХДС/ХСС) обаче бе посрещната с открита враждебности от Младежкия съюз на социалдемократите. В провинция Саксония-Анхалт съпартийците на Шулц отхвърлиха влизането на ГСДП в коалиция с водения от Меркел политически блок. Тереза Герова", "date": "2018.01.14", "title": "The Times: Ангела Меркел постигна сделка с ГСДП, но съдбата й все още е в ръцете на коалиционния й партньор"}
{"url": "http://www.focus-news.net/news/2018/01/14/2476796/sled-5-chasa-debat-plenumat-na-bsp-reshi-partiyata-da-ne-podkrepya-ratifikatsiyata-na-istanbulskata-konventsiya-obzor.html", "text": "След 5 часа дебат Пленумът на БСП реши партията да не подкрепя ратификацията на Истанбулската конвенция. \"За\" решението гласуваха 61 членове на Пленума, \"против\" - 25 и \"въздържали се\" - 7, с което то е било прието. Дебатите по конвенцията бяха основната тема на заседанието на Националния съвет на партията. Според БСП Истанбулската конвенция разделя обществото и в нея има много спорни моменти. От партията обаче са категорични, че винаги са били против домашното насилие и насилието над жени и деца. Именно затова ПГ на „БСП за България“ предвижда законодателни промени по отношение на този вид насилие, но в зала няма да подкрепи конвенцията. Пленумът на БСП обсъди и позицията си за строителството в Национален парк „Пирин“. БСП подкрепя развитието на зимния туризъм, но е против обслужване на корпоративни интереси и нарушаване на законодателството. Тъй като Националният съвет на БСП се занимаваше почти цял ден с Истанбулската конвенция и позицията си за строителството в Национален парк „Пирин“, отложи останалите точки от дневния си ред за следващо заседание. В началото на заседанието с почетния знак на партията бяха наградени проф. Стефан  Данаилов и проф. Радослав Гайдарски. „Фокус“ припомня: На 3 януари Изпълнителното бюро на БСП прие позиция, че партията няма да подкрепи Истанбулската конвенция. В социалната мреца „Фейсбук“ лидерът на БСП Корнелия Нинова призова правителството да оттегли решението си и то да не се разглежда в Народното събрание. Седмица по-късно, на 10 януари, Бюрото насрочи заседание на Националния съвет на партията, на което този въпрос да бъде обсъден. \r\nДеница КИТАНОВА", "date": "2018.01.14", "title": "След 5 часа дебат Пленумът на БСП реши партията да не подкрепя ратификацията на Истанбулската конвенция (ОБЗОР)"}
{"url": "http://www.focus-news.net/news/2018/01/14/2476797/cbs-news-parvoto-izyavlenie-na-donald-tramp-sled-zadeystvaneto-na-predupreditelnata-sistema-za-balistichni-raketi-v-havay-be-posveteno-na-umstveno-razvrateniya-maykal-ulf.html", "text": "Първите публични изказвания на американския президент Доналд Тръмп след задействането на предупредителната система за опасност от балистични ракети в Хавай не бяха насочени към успокояване на гражданите, чиито нерви бяха опънати до краен предел, нито към това да увери, че подобен инцидент няма да се повтори. Вместо това, Тръмп отново заговори за „фалшивите новини“, които са популяризирани от „умствено развратения“ Майкъл Улф, автор на книгата „Огън и ярост: В Белия дом на Доналд Тръмп“, коментира телевизионният канал CBS News.\r\n„Толкова много фалшиви новини се разпространяват. Те дори не се опитват да се поправят или коригират, когато грешат. Те популяризират фалшивата книга на умствено развратен автор, който съзнателно пише фалшива информация“, написа Тръмп в социалната мрежа „Туитър“.\r\nПрезидентът на САЩ се намираше на голф игрището си във Флорида малко след като сигналът - очевидно задействан от държавен служител по управление на извънредни ситуации, предизвика истинска паника в щата Хаваи. Причината – на местните власти им бяха необходими 38 минути, за да успокоят гражданите, че тревогата е фалшива. \r\nСъщевременно бе съобщено: „Президентът е бил информиран за състоянието на Хавайското управление по аварийни ситуации\", заяви за телевизията представител на Белия дом. \r\nФедералната комисия по съобщенията обяви предприемането на „пълно\" разследване на фалшивото предупреждение за опасност от балистични ракети. Тереза Герова", "date": "2018.01.14", "title": "CBS News: Първото изявление на Доналд Тръмп след задействането на предупредителната система за балистични ракети в Хавай бе посветено на „умствено развратения“ Майкъл Улф"}
{"url": "http://www.focus-news.net/news/2018/01/14/2476798/afp-nad-80-darzhavi-sa-zasegnati-ot-skandala-za-salmonela-v-produktite-na-frenskata-kompaniya-laktalis.html", "text": "Скандалът с наличието на салмонела в продуктите на френския млечен гигант „Лакталис“ е засегнал 83 държави, откъдето са изтеглени 12 милиона кутии адаптирани бебешки млека. Това уточни главният изпълнителен директор на компанията в изявление за френските медии, предава AFP.\r\n„Трябва да вземем предвид мащаба на тази операция: повече от 12 милиона кутии са засегнати\", подчерта изпълнителният директор, добавяйки, че дистрибуторите не трябва да сортират продуктите. „Те знаят, че всичко трябва да бъде премахнато от рафтовете\", отбеляза представителят на „Лакталис“.\r\nНе се привежда информация за това кои са засегнатите държави. Тереза Герова", "date": "2018.01.14", "title": "AFP: Над 80 държави са засегнати от скандала за салмонела в продуктите на френската компания „Лакталис“"}
{"url": "http://www.focus-news.net/news/2018/01/14/2476799/kabinkoviyat-lift-simeonovo-aleko-na-vitosha-sprya-rabota-zaradi-obledenyavane-na-vazheto-obzor.html", "text": "Рязката промяна в температурата доведе до обледеняване на въжето на кабинковия лифт „Симеоново-Алеко“ на Витоша. Работата му бе затруднена, а екипи на „Витоша ски“ АД цял ден работиха по отстраняването на проблема. „Въпреки, че е пуснато да се върти, толкова лед се е образувала по него, че въжето се приплъзва и не може да задвижи механизма“, обясни изпълнителният директор на дружеството Костадин Костадинов. Той подчерта, че е направил проверка, която показва липса на субективни причини за проблема, който се е появил единствено вследствие на климатични аномалии. „Понякога срещу природата не може да се действа“, обясни Костадинов и подчерта, че до края на днешния ден съоръжението няма да работи.\r\nПо думите му хората, които първоначално са се качили в кабинките на лифта, са били изтеглени в станциите и не е имало такива, които да са останали блокирани. \r\nВъв връзка с проблема от Столична община пуснаха допълнителен автобус по линия 66, който да превозва желаещите да стигнат до хижа „Алеко“. От „Витоша ски“ АД посочиха, че лифтът трябва да възстанови нормалния си ритъм на работа на 14 януари, неделя, в 08.30 часа сутринта.", "date": "2018.01.14", "title": "Кабинковият лифт „Симеоново-Алеко“ на Витоша спря работа заради обледеняване на въжето (ОБЗОР)"}
{"url": "http://www.focus-news.net/news/2018/01/14/2476800/reuters-osem-dushi-sa-zaginali-a-desetki-drugi-raneni-pri-pozhar-v-portugaliya.html", "text": "Най-малко осем души са загинали, а десетки други са ранени при пожар в португалския град Вила Нова ди Гая, разположен на около 260 км североизточно от столицата Лисабон, предава Reuters.\r\nПламъците са избухнали в сграда на местна организация за свободно време, в момент, в който в нея са се намирали над 60 души. Все още не са известни причините за пожара, но пожарникарите, изпратени за потушаване на огъня, допуснаха като възможна версия експлозия на отоплителния котел в сградата. \r\nМиналата година повече от 100 души станаха жертви на горските пожари в Португалия, припомня агенцията.Тереза Герова", "date": "2018.01.14", "title": "Reuters: Осем души са загинали, а десетки други ранени при пожар в Португалия"}
{"url": "http://www.focus-news.net/news/2018/01/14/2476801/anadolu-agency-chetirinadeset-dushi-sa-zaginali-pri-ruski-vazdushni-udari-v-idlib.html", "text": "Четиринадесет души са загинали при руски военни удари в сирийската провинция Идлиб, предава Anadolu Agency, като се позовава на местен източник от отбраната.\r\nМустафа Юсуф, член на „Белите каски“, поясни, че девет души са убити, а други 10 ранени при бомбардировки, нанесени в петък от руски военни самолети. Ударите са възобновени в събота.\r\n„В събота по обед най-малко девет души, включително две жени и едно дете, са загубили живота си при атака, извършена от руски военни самолети в Идлиб“, уточни представителят на „Белите каски“, като допълни, че спасителната операция вече е приключила и ранените са транспортирани в болница. .Тереза Герова", "date": "2018.01.14", "title": "Anadolu Agency: Четиринадесет души са загинали при руски въздушни удари в Идлиб"}
{"url": "http://www.focus-news.net/news/2018/01/14/2476802/faz-vodeshti-sotsialdemokrati-prizovaha-za-promeni-v-predvaritelnoto-koalitsionno-sporazumenie-sas-sayuza-hdshss.html", "text": "Редица водещи политици от Германската социалдемократическа партия (ГСДП) призоваха за въвеждането на изменения в предварителното коалиционно споразумение, постигнато с водения от канцлера Ангела Меркел Съюз (ХДС/ХСС). \r\nСред тях е кметът на Берлин Михаел Мюлер, който не скри, че гледа „много критично“ на възможното съставяне на нова голяма коалиция в Германия. Съгласно думите на Мюлер, в документа има и „добри подходи“, като например този за образованието. Но „за жилищната политика, в раздела за имиграцията и интеграцията не може да се каже същото“, подчерта Мюлер.\r\nВицепредседателят на ГСДП Ралф Щегнер също се изказа критично по отношение на постигнатите резултати от предварителните сондажи за нова голяма коалиция. Тереза Герова", "date": "2018.01.14", "title": "FAZ: Водещи социалдемократи призоваха за промени в предварителното коалиционно споразумение със Съюза (ХДС/ХСС)"}
{"url": "http://www.focus-news.net/news/2018/01/14/2476803/the-independent-es-shte-izpolzva-kartata-s-britanskite-danachni-ubezhishta-za-da-poluchi-otstapki-ot-london-pri-sklyuchvaneto-na-targovsko-sporazumenie.html", "text": "Европейският съюз ще използва Британските задморски територии, известни като данъчни убежища, като средство, чрез което да бъдат получени отстъпки от Обединеното кралство при преговорите за търговско споразумение между Брюксел и Лондон, пише британският вестник The Independent .\r\nОчаква се в близко време Европейската комисия да преразгледа решението си за това дали британските територии, които са извън „черния списък“ на Брюксел за данъчни убежища, не трябва все пак да бъдат добавени в него. \r\nОфициалната позиция на ЕС е, че планираната стъпка няма нищо общо с преговорите за излизане на Великобритания от структурите на Общността, но източници от Брюксел разкриха пред изданието, че британските данъчни убежища ще бъдат „вкарани в играта“. \r\nПрез декември еврокомисарите изготвиха „черен списък“ на „несътрудничещите данъчни юрисдикции“, за да се справят с укриването на данъците и да преодолеят „заплахите“, произтичащи от „трети страни, които отказват да играят честно“. \r\nНо изброените 17 „юрисдикции“ не включват нито една Британска задморска територия, въпреки че някои от тях по-рано фигурираха в списъците на ЕС, а други дори се оказаха замесени в скандала с „райските документи“.Тереза Герова", "date": "2018.01.14", "title": "The Independent: ЕС ще използва картата с британските данъчни убежища, за да получи отстъпки от Лондон при сключването на търговско споразумение"}
{"url": "http://www.focus-news.net/news/2018/01/14/2476804/ekathimerini-panos-kamenos-predlozhi-provezhdaneto-na-referendum-za-imeto-na-makedoniya.html", "text": "Председателят на младшия коалиционен партньор „Независими гърци“ Панос Каменос предложи провеждане на референдум за спора за името с Македония, отбелязва електронното издание Ekathimerini.\r\n„Гръцкият народ ще трябва да вземе решение за безпрецедентна в историята на човека [решението да] предаде своята история и цивилизация на друг народ\", подчерта Каменос в интервю за Kyriakatiki Dimokratia, което ще бъде публикувано по-късно в неделя.\r\n„Включването на термина „Македония\" в [новото] име би довело до отслабване на гръцката цивилизация през идните векове\", допълни Каменнос, който също е и министър на отбраната.Тереза Герова", "date": "2018.01.14", "title": "Ekathimerini: Панос Каменос предложи провеждането на референдум за името на Македония"}
{"url": "http://www.focus-news.net/news/2018/01/14/2476805/general-lyubisha-dikovich-nachalnik-na-gsht-na-srabskata-armiya-neobhodima-ni-e-sistema-za-pro-s-obseg-nad-400-kilometra.html", "text": "Началникът на Генералния щаб на армията на Сърбия генерал Любиша Дикович заяви, че противовъздушната отбрана на Сърбия се нуждае от защитната система с обсег по-голям от 400 км, предава македонската електронна медия „Нетпрес“, като се позовава на Радио-телевизија Србија (РТС). \r\nСръбският генерал подчерта, че за реализирането на тази цел се обмислят няколко варианта, а не само доставката на руските зенитно-ракетни системи С-300. \r\n„Настоящата ситуация в международните отношения влияят на плановете за развитие на боеспособността на армията на Сърбия“, заяви генералът в специализирана емисия на местната медия. Генерал Дикович увери, че през настоящата година Белград ще работи за модернизация на въоръжението. \r\nКоментирайки медийните доклади за възможна доставка на руските ракетни системи С-300 и „Бук“, Дикович разкри, че се планира закупуването на системи със среден и далечен обсег, и е в ход обсъждането на това кои са най-добрите и най-ефективни за територията на Сърбия.\r\n„Стана ясно, че се нуждаем от система за противовъздушна отбрана, която може да се бори на разстояние повече от 400 километра. Коя точно ще бъде тя, предстои да видим… Разбира се, че се разглеждат и системите С-400 и „Бук“, но също и други\", поясни генерал Дикович за РТС, отбелязвайки, че „все още не е време да се говори за конкретно решение\" ..Тереза Герова", "date": "2018.01.14", "title": "Генерал Любиша Дикович, началник на ГЩ на сръбската армия: Необходима ни е система за ПРО с обсег над 400 километра"}
{"url": "http://www.focus-news.net/news/2018/01/14/2476806/45-godishen-mazh-e-avtorat-na-falshivite-signali-za-bombi-v-stranata-politsiyata-go-izdirva-obzor.html", "text": "Установен е авторът на фалшивите сигнали за бомби в страната, полицията го издирва. Това стана ясно на извънреден брифинг от думите на директора на СДВР ст. комисар Ивайло Иванов, който даде подробности във връзка със зачестилите злоумишлени телефонни сигнали. Работата за установяване на подателя им е започнала още с първоначално постъпилите сигнали. Изяснено е, че обажданията са подадени от карта на чужд мобилен оператор. Полицията е осъществила контакт и с партньорските служби, в резултат на което е бил установен авторът на обажданията - 45-годишен български гражданин, който се намира в страна от ЕС. Той е подавал множество сигнали като за обекти в България, така и за различни европейски институции. Ст. комисар Иванов даде пример с това, че последният е бил за ЕК. По думите му с партньорските служби действат за установяване на местонахождението и задържането на мъжа. \r\nОт брифинга стана ясно още, че в България през годините са водени досъдебни производства във връзка с подадени от него много подобни сигнали. Иванов обясни, че деянието е наказуемо и по чл. 326 от НК и по Закона за ЕЕН112, като по НК наказанието е „лишаване от свобода“, а по Закона за ЕЕН, когато са мобилизирани службите за реагиране, глобата е в размер от 10 000 до 20 000 лв. Предвидено е търсене и на обезщетение за причинените вреди и направените от службите разходи. Ст. комисар Иванов уточни, че само през последните дни подадените злоумишлени обаждания са няколко – за Аерогара „София“, за НДК, за НС, като сигналите са подавани на общодостъпни в интернет телефонни номера, всичките – от един номер. \r\nДиректорът на СДВР обясни, че активните действия с партньорските служби продължават в тесен контакт. Установено е, че българският гражданин от няколко години не е на територията на България, като според данните до момента, от 2012 г. 45-годишният е подавал подобни сигнали за различни обществени обекти и институции – съд, прокуратура, частни хотели. Мъжът е с криминална регистрация за шофиране на МПС след употреба на алкохол. Мотивацията за действията му предстои да бъде изяснена в процеса на работа. \r\nВъв връзка с убийствата на бизнесмена Петър Христов и на данъчния служител Иво Стаменов той коментира, че продължава работата по разследването. „Иво Стаменов почина вчера. Продължават нашите действия по разследването. Просто се преквалифицира от опит за убийство на за убийство. Нашите действия са едни и същи. Дали има опит за убийство, или убийство – действаме по един и същи начин“, заяви ст. комисар Иванов. По думите му се проверяват всички версии, защото вече трябва да се провери голям обем от информация, за да бъдат изведени точните и да се изчистят мотивите. „Не мога да коментирам повече този случай. Оставете ни да поработим и когато има информация, ще ви кажем веднага. Никога не сме спестили нещо или не сме го скрили“, каза още ст. комисар Ивайло Иванов.\r\nЛюба АЛЕКСИЕВА", "date": "2018.01.14", "title": "45-годишен мъж е авторът на фалшивите сигнали за бомби в страната, полицията го издирва (ОБЗОР)"}
{"url": "http://www.focus-news.net/news/2018/01/14/2476807/der-spiegel-polovinata-ot-germantsite-sa-nedovolni-ot-rezultatite-ot-predvaritelnite-sondazhi-za-nova-golyama-koalitsiya-pokazva-prouchvane.html", "text": "Три месеца и половина след провеждането на изборите за Бундестаг, Германия най-сетне направи крачка към съставянето на ново федерално правителство. В петък, 12 януари, след финален рунд от преговори, продължили повече от денонощие, Съюзът (ХДС/ХСС) и Германската социалдемократическа партия (ГСДП) обявиха, че е постигнат пробив в предварителните сондажи за започването на преговори за голяма коалиция в Берлин. Но изглежда не всички са доволни от предварителното коалиционно споразумение: социалдемократите в провинция Саксония-Анхалт вече отхвърлиха документа, Младежкият съюз на ГСДП и лявото крило на партията също не скриха разочарованието си. А гражданите? Изданието Der Spiegel привежда данни от резултатите от анкета, която показва, че голяма част от германците оценяват отрицателно резултатите, постигнати след седмица на преговори в Берлин. \r\nСпоред проучването само около една трета от респондентите възприемат като „положителни“ резултатите от сондажите: една четвърт от анкетираните заявяват, че споразумението е „доста положително\". Един от всеки десет го оценява като „много положително\". \r\nЗа разлика от тях, 28,1% от анкетираните са на мнение, че крайните резултати от преговорите между Съюза (ХДС/ХСС) и ГСДП са „отрицателни\", а 21,6% - „много отрицателни\". Мнение не споделят 14,5% от участвалите в анкетата. Тереза Герова", "date": "2018.01.14", "title": "Der Spiegel: Половината от германците са недоволни от резултатите от предварителните сондажи за нова голяма коалиция, показва проучване"}
{"url": "http://www.focus-news.net/news/2018/01/14/2476808/the-sunday-telegraph-nabiraneto-na-kadri-za-britanskata-armiya-e-zabaveno-zaradi-sriv-na-skapostruvashta-kompyurna-sistema.html", "text": "Набирането на кадри за британската армия ще бъде забавено с два месеца заради срив на нова компютърна система, за която Министерството на отбраната в Лондон е платило 1,3 млрд. паунда, пише вестник The Sunday Telegraph.\r\nТози уикенд ведомството стартира нова кампания за набиране на персонал, чиято стойност се оценява на три милиона паунда. Министерството финансира разпространяването на поредица от късометражни филми, чрез които да бъде достигнато до възможно най-широка база от потенциални кандидати. По данни на изданието обаче, голяма част от желаещите не са успели да завършат в срок онлайн регистрацията си заради проблем в системата.\r\n„Интересът към кандидатстване във Въоръжените сили все още е силен, но проблемите с компютърната система означават, че някои кандидати не са успели да завършат онлайн регистрацията. Това доведе до намаляване на броя на приетите кандидатури\", обясни източник от военното ведомство в Лондон. .Тереза Герова", "date": "2018.01.14", "title": "The Sunday Telegraph: Набирането на кадри за британската армия е забавено заради срив на скъпоструваща компютърна система"}
{"url": "http://www.focus-news.net/news/2018/01/14/2476809/faz-pravitelstvoto-v-berlin-predade-na-yordaniya-tehnichesko-oborudvane-za-borbata-s-terorizma.html", "text": "Федералното правителство на Германия предаде на Йордания техническо оборудване, необходимо за борбата срещу терористичните групировки, отбелязва националният ежедневник Die Frankfurter Allgemeine Zeitung.\r\nМинистърът на отбраната Урсула фон дер Лайен участва в церемония за символичното предаване на микробуси, камиони и два самолета за обучение на йорданските сили за сигурност. Инициативата е косвен принос на Германия в борбата срещу ислямисткия тероризъм. По този начин ще бъде дадена възможност на „надеждните“ държави в кризисни региони сами да гарантират сигурността и стабилността си, поясниха в Берлин. .Тереза Герова", "date": "2018.01.14", "title": "FAZ: Правителството в Берлин предаде на Йордания техническо оборудване за борбата с тероризма"}
{"url": "http://www.focus-news.net/news/2018/01/14/2476810/naydzhal-farazh-nashiyat-istoricheski-vot-za-brekzit-mozhe-da-bade-obarnat.html", "text": "Бившият председател на партията ЮКИП Найджъл Фараж заяви, че резултатите от гласуването в подкрепа на излизането на Великобритания от структурите на Общността може да бъдат отменени, тъй като противниците на Брекзит са „поели контрола“ върху аргументите за бъдещите отношения между Лондон и Брюксел, пише вестник The Guardian.\r\nФараж сподели притесненията си, че привържениците на „развода“ с Европейския съюз са спрели да се защитават, позволявайки по този начин на опонентите си да повлияят на политическия и на публичния дебат без следа от затруднение. \r\n„Привържениците на оставането (в ЕС) правят всичко това. Те имат мнозинство в парламента и ако не се организираме, можем да загубим историческата победа, каквато е Брекзит\", категоричен бе бившият лидер на ЮКИП.  \r\nПо-рано тази седмица Фараж разгневи мнозина, като заяви, че може би е настъпил моментът за провеждането на втори референдум за британското членство в Общността, за да бъде сложен край на „охканията“ на онези политици, които все още са приели резултатите от предишния вот.\r\nСъгласно думите на Фараж, водещи политически фигури, които оспорват Брекзит „никога, никога\" няма да престанат да се борят срещу излизането на страната от структурите на Европейския съюз, затова най-добрият начин да се въведе ред по въпроса е насрочването на втори референдум. \r\nБившият лидер на ЮКИП е сочен за един от архитектите на Брекзит и най-отявлен противник на политиците, които призовават решението за него да бъде отменено. Тереза Герова", "date": "2018.01.14", "title": "Найджъл Фараж: Нашият исторически вот за Брекзит може да бъде обърнат"}
{"url": "http://www.focus-news.net/news/2018/01/14/2476811/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "В петък канцлерът на ФРГ и лидер на Съюза (ХДС/ХСС) Ангела Меркел постигна предварително споразумение за съставяне на правителство с Германската социалдемократическа партия (ГСДП), но сега е принудена да очаква с напрежение „присъдата“ за политическото си бъдеще, което остава в ръцете на  коалиционния партньор, коментира британското издание The Times.\r\nГерманският канцлер се ангажира със серия обещания, включително за обществените разходи и за по-голяма интеграция в Европейския съюз, за да убеди председателя на ГСДП Мартин Шулц да влезе в нова голяма коалиция в Берлин.  Шулц обаче е изправен пред сериозното предизвикателство да „продаде“ на собствената си партия предварителното коалиционно споразумение от 28 страници.\r\nНа 21 януари около 600 делегати ще гласуват на извънреден конгрес документа. Сделката между ГСДП и Съюза (ХДС/ХСС) обаче бе посрещната с открита враждебности от Младежкия съюз на социалдемократите. В провинция Саксония-Анхалт съпартийците на Шулц отхвърлиха влизането на ГСДП в коалиция с водения от Меркел политически блок.\r\n***  Набирането на кадри за британската армия ще бъде забавено с два месеца заради срив на нова компютърна система, за която Министерството на отбраната в Лондон е платило 1,3 млрд. паунда, пише вестник The Sunday Telegraph.\r\nТози уикенд ведомството стартира нова кампания за набиране на персонал, чиято стойност се оценява на три милиона паунда. Министерството финансира разпространяването на поредица от късометражни филми, чрез които да бъде достигнато до възможно най-широка база от потенциални кандидати. По данни на изданието обаче, голяма част от желаещите не са успели да завършат в срок онлайн регистрацията си заради проблем в системата.\r\n„Интересът към кандидатстване във Въоръжените сили все още е силен, но проблемите с компютърната система означават, че някои кандидати не са успели да завършат онлайн регистрацията. Това доведе до намаляване на броя на приетите кандидатури\", обясни източник от военното ведомс\r\nтво в Лондон.\r\n*** Европейският съюз ще използва Британските задморски територии, известни като данъчни убежища, като средство, чрез което да бъдат получени отстъпки от Обединеното кралство при преговорите за търговско споразумение между Брюксел и Лондон, пише британският вестник The Independent .\r\nОчаква се в близко време Европейската комисия да преразгледа решението си за това дали британските територии, които са извън „черния списък“ на Брюксел за данъчни убежища, не трябва все пак да бъдат добавени в него. \r\nОфициалната позиция на ЕС е, че планираната стъпка няма нищо общо с преговорите за излизане на Великобритания от структурите на Общността, но източници от Брюксел разкриха пред изданието, че британските данъчни убежища ще бъдат „вкарани в играта“. \r\nПрез декември еврокомисарите изготвиха „черен списък“ на „несътрудничещите данъчни юрисдикции“, за да се справят с укриването на данъците и да преодолеят „заплахите“, произтичащи от „трети страни, които отказват да играят честно“. \r\nНо изброените 17 „юрисдикции“ не включват нито една Британска задморска територия, въпреки че някои от тях по-рано фигурираха в списъците на ЕС, а други дори се оказаха замесени в скандала с „райските документи“.\r\n*** Бившият председател на партията ЮКИП Найджъл Фараж заяви, че резултатите от гласуването в подкрепа на излизането на Великобритания от структурите на Общността може да бъдат отменени, тъй като противниците на Брекзит са „поели контрола“ върху аргументите за бъдещите отношения между Лондон и Брюксел, пише вестник The Guardian.\r\nФараж сподели притесненията си, че привържениците на „развода“ с Европейския съюз са спрели да се защитават, позволявайки по този начин на опонентите си да повлияят на политическия и на публичния дебат без следа от затруднение. \r\n„Привържениците на оставането (в ЕС) правят всичко това. Те имат мнозинство в парламента и ако не се организираме, можем да загубим историческата победа, каквато е Брекзит\", категоричен бе бившият лидер на ЮКИП.  \r\nПо-рано тази седмица Фараж разгневи мнозина, като заяви, че може би е настъпил моментът за провеждането на втори референдум за британското членство в Общността, за да бъде сложен край на „охканията“ на онези политици, които все още са приели резултатите от предишния вот.\r\nСъгласно думите на Фараж, водещи политически фигури, които оспорват Брекзит „никога, никога\" няма да престанат да се борят срещу излизането на страната от структурите на Европейския съюз, затова най-добрият начин да се въведе ред по въпроса е насрочването на втори референдум. \r\nБившият лидер на ЮКИП е сочен за един от архитектите на Брекзит и най-отявлен противник на политиците, които призовават решението за него да бъде отменено.\r\n***", "date": "2018.01.14", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2018/01/14/2476812/kakvo-predvizhda-predvaritelnoto-koalitsionno-sporazumenie-mezhdu-sayuza-hdshss-i-gsdp-v-oblastta-na-vanshnata-politikai-agentsiya-fokus.html", "text": "Три месеца и половина след провеждането на изборите за Бундестаг, Германия най-сетне направи крачка към съставянето на ново федерално правителство. След финален рунд от преговори, продължили повече от денонощие, Съюзът (ХДС/ХСС) и Германската социалдемократическа партия (ГСДП) обявиха, че е постигнат пробив в предварителните сондажи за започването на преговори за голяма коалиция в Берлин. \r\nРазговорите на работните групи, които трябваше да покажат ясно дали има шансове за нова голяма коалиция – втори опит на канцлера Ангела Меркел да състави кабинет, след като през ноември усилията за формиране на „ямайски“ съюз претърпяха пълно фиаско, започнаха в неделя, 7 януари. Преговорите трябваше да бъдат приключени още в четвъртък, а в петък, 12 януари, да бъде направено официално изявление от партиите за постигнатите резултати. \r\nГермания обаче осъмна в неяснота, докато представителите на партиите продължаваха да заседават в Берлин. \r\nЧакането обаче си заслужаваше – в часовете преди обед в петък най-напред източници, а след това и официални лица потвърдиха постигането на предварително коалиционно споразумение. \r\nВ последвалите часове частичо бе разкрито и съдържанието на предварителното споразумение. Първото, което бе съобщено от медиите, бе решението по спорната тема за политиката на убежище. Съюзът (ХДС/ХСС) и ГСДП са постигнали съгласие за ограничаване на броя на приеманите бежанци в Германия. Годишно техният брой не бива да надвишава диапазона между 180 хил. и 220 хил. души – план, който малко по-късно през деня „зелените“ в Германия определиха като „нечовешки“. \r\nПървоначалната еуфория от постигнатото споразумение още не бе отминала, когато стана ясно, че не всички в Германия са доволни от резултатите от преговорите. Макар да има принципно съгласие за нова голяма коалиция, Ангела Меркел е принудена да очаква с напрежение „присъдата“ за политическото си бъдеще, което остава в ръцете на  коалиционния партньор. Мартин Шулц обаче е изправен пред сериозното предизвикателство да „продаде“ на собствената си партия предварителното коалиционно споразумение от 28 страници. На 21 януари около 600 делегати ще гласуват на извънреден конгрес документа. Сделката между ГСДП и Съюза (ХДС/ХСС) обаче бе посрещната с открита враждебности от Младежкия съюз на социалдемократите. В провинция Саксония-Анхалт съпартийците на Шулц вече отхвърлиха влизането на ГСДП в коалиция с водения от Меркел политически блок. \r\nВъпреки това медиите в страната продължават да разнищват съдържанието на документа, представен от Съюза (ХДС/ХСС) и ГСДП като принципна основа за възможното им бъдещо управление. Какво обаче е заложено в текста по отношение на външната политика?\r\nНа първо място партиите откроиха като своя най-важна задача укрепването на Европейския съюз. Именно с това започва и съвместното им комюнике, разпространено в края на преговорите. Още в първия абзац трите партии констатират, че „Германия е безкрайно свързана с Европа“. Е само силна, обединена Европа може да бъде за Германия гарант за „добро бъдеще, за свободата и благоденствието“.\r\nВоденият от канцлера на ФРГ политически блок Съюза (ХДС/ХСС) и ГСДП на Мартин Шулц обещаха да работят заедно с Франция за укрепване и реформа на еврозоната, ако успеят да съставят федерално правителство.\r\n„Искаме... в тясно сътрудничество с Франция, да укрепим и реформираме устойчиво еврозоната, така че еврото да може по-добре да издържа на глобални кризи\", се казва в проектодокумента на споразумението с обем от 28 страници, което бе предадено на медиите още в петък.\r\nПотенциалните партньори от бъдещото германско правителство не пропускат да отбележат променения  баланс на политическите, икономическите и военните сили в света. Те обръщат внимание на новите акценти в американската политика, на укрепването на позициите на Китай и на действията на Русия на международната сцена, след което стигат до заключението, че „единствено заедно с ЕС Германия има шанс да се утвърди в света и да защити общите интереси\".\r\nПо-натам в документа се посочват задачите, които новото федерално правителство трябва да реши в името на европейската интеграция: политически, икономически, инвестиционни, социални, научни, отбранителни. За решаването им – и за обновяването на ЕС, Берлин ще заложи на френско-германското сътрудничество. \r\nДве от ключовите за Германия държави – Руската федерация и Турция, също се споменават в документа. Русия се споменава само веднъж – в изложения най-горе контекст. Но на Турция е посветен цял абзац – тя е определена като „важен партньор и съсед“ на ЕС. \r\nСъщевременно обаче партиите отбелязва влошената ситуация в Турция по отношение на съблюдаването на принципите на демокрация, на правовата държава и на правата на човека. Поради тази причина Съюзът (ХДС/ХСС) и ГСДП се обявяват против откриването на нови глави от преговорите за турското членство в Общността, против либерализацията на визовия режим и включването на страната в Европейския митнически съюз.Тереза Герова", "date": "2018.01.14", "title": "Какво предвижда предварителното коалиционно споразумение между Съюза (ХДС/ХСС) и ГСДП в областта на външната политика? (Агенция „Фокус“)"}
{"url": "http://www.focus-news.net/news/2018/01/14/2476813/obyaviha-gripna-epidemiya-na-teritoriyata-na-pernishka-oblast-obzor.html", "text": "РЗИ – Перник обяви грипна епидемия на територията на Пернишка област, която влезе в сила от 13 януари. От Министерско на здравеопазването съобщиха, че до второ нареждане се преустановяват детските и женските консултации, свижданията в лечебните заведения за болнична помощ и провеждането на профилактични имунизации. От РЗИ – Перник са разпоредили на директорите на болниците при необходимост да осигурят допълнителни легла за вътрешните отделения на съответните структури. Връчено е и предписание на началника на Регионално управление на образованието в Перник 15, 16 и 17 януари да бъдат обявени за неучебни дни на територията на областта. \r\nПредгрипна епидемия е обявена в област Пловдив, а заболеваемостта е висока в областите Стара Загора, Пазарджик, Габрово и София – област. \r\nОт здравното министерство уверяват, че регионалните здравни инспекции следят епидемичните нива и предприемат незабавни мерки.\r\nВ интервю за Агенция „Фокус“ директорът на Центъра по заразни и паразитни болести проф. Тодор Кантарджиев посочи, че според негови изчисления заболелите от грип в страната към момента са около 48 000 души. Той подчерта, че в момента в столицата още не е епидемична обстановката за грип, но очаква до 1-2 седмици да се появят такива предпоставки. Проф. Кантарджиев посочи и какви са основните симптоми: „Внезапно начало и в рамките на 2-3 часа поява на болки по мускулите, ставите, отпадналост. Обикновено болки в гърлото, непродуктивна, дразнеща кашлица в белия дроб, често пъти има главоболие, боязън от светлината. Телесната температура е 38 градуса. По думите му различните типове грип поразяват различни възрастови групи. \r\nПроф. Кантардижев посъветва хората да използват тоалетни кърпички с антимикробно действие, да правят разходки на чист въздух и да избягват местата, където се събират много хора.", "date": "2018.01.14", "title": "Обявиха грипна епидемия на територията на Пернишка област (ОБЗОР)"}
{"url": "http://www.focus-news.net/news/2018/01/14/2476814/xinhua-kitay-prizova-za-zapazvane-na-sporazumenieto-za-yadrenata-programa-na-iran.html", "text": "Китай се обърна с призив към всички страни да допринесат за запазването на трудно постигнатото споразумение за ядрената програма на Иран, предава информационната агенция Xinhua.\r\nПо повод последните действия от страна на САЩ спрямо Иран, говорителят на Министерството на външните работи в Пекин направи изявление, в което подчерта, че международната общност широко подкрепя Съвместния всеобхватен план за действие и напълно признава, че Техеран прилага споразумението. \r\nПрез юли 2015 г. след десетилетие на напрегнати преговори Иран и шест световни сили, а именно Китай, Русия, Великобритания, Франция, САЩ и Германия, постигнаха окончателно споразумение за спорната ядрена програма на Техеран, с което Западът обеща да облекчи санкциите срещу близкоизточната ислямска република в замяна на прекратяването на усилията на Иран да разработи ядрено оръжие.\r\nКитай винаги е подкрепял твърдо сделката, подчерта говорителят на външнополитическото ведомство в Пекин, като добави, че тя е не само важно постижение, а  и пример за разрешаване на международните въпроси чрез политически и дипломатически средства.Тереза Герова", "date": "2018.01.14", "title": "Xinhua: Китай призова за запазване на споразумението за ядрената програма на Иран"}
{"url": "http://www.focus-news.net/news/2018/01/14/2476815/voa-gubernatorat-na-havai-obyasni-s-choveshka-greshka-zadeystvaneto-na-predupreditelnata-sistema-za-opasnost-ot-raketna-ataka.html", "text": "Губернаторът на американския щат Хаваи Дейвид Идж обясни фалшивото задействане на предупредителната система за опасност от ракетна атака с човешка грешка, описвайки възникналата ситуация като „напълно неприемлива“, предава Voice of America.\r\nПред репортери Идж заяви, че е „разгневен и разочарован“ от положението. „Това е ден, който повечето от нас никога няма да забравят – ден, в който мнозина повярваха, че най-лошите ни кошмари се сбъдват“, коментира губернаторът. \r\nМногократно попитан от репортери как може да бъде допусната подобна грешка, Идж увери, че администрацията му ще направи всичко възможно, за да бъде гарантирано, че подобна ситуация няма да се случи отново.Тереза Герова", "date": "2018.01.14", "title": "VOA: Губернаторът на Хаваи обясни с „човешка грешка“ задействането на предупредителната система за опасност от ракетна атака"}
{"url": "http://www.focus-news.net/news/2018/01/14/2476816/pregled-na-mezhdunarodnite-novini-do-6-chasa-agentsiya-fokus.html", "text": "Турски военен конвой, който включва танкове, е изпратен на границата със Сирия в южната провинция Хатай.\r\nВидеозапис, разпространен от държавната агенция Anadolu Agency, показва група от пет танка, натоварени на камиони, да се движат по ненатоварен път. Източник от военните кръгове, пожелал анонимност, разкри, че танковете са транспортирани за подкрепление на турските гранични единици. \r\nПо-рано в събота държавният глава на Турция Реджеп Тайип Ердоган призова членовете на „Работническа партия на Кюрдистан“ (ПКК) и нейните клонове в района на сирийския град Африн, провинция Алепо, да се предадат. Съгласно думите му, всяко тяхно начинание „няма шанс за успех“, ако Анкара не е дала съгласието си за него. Турция ще се намеси, ако „терористите в Африн не се предадат“, предупреди Ердоган.\r\nТурски артилерийски единици, базирани в Хатай и в сирийската провинция Идлиб, откриха в събота огън по кюрдите в района на Африн.\r\n*** Най-малко осем души са загинали, а десетки други са ранени при пожар в португалския град Вила Нова ди Гая, разположен на около 260 км североизточно от столицата Лисабон.\r\nПламъците са избухнали в сграда на местна организация за свободно време, в момент, в който в нея са се намирали над 60 души. Все още не са известни причините за пожара, но пожарникарите, изпратени за потушаване на огъня, допуснаха като възможна версия експлозия на отоплителния котел в сградата. \r\nМиналата година повече от 100 души станаха жертви на горските пожари в Португалия.\r\n*** Само ден след постигането на предварително коалиционно споразумение между Съюза (ХДС/ХСС) и Германската социалдемократическа партия (ГСДП), в редиците на партията, водена от Мартин Шулц, отново се противопоставиха на съвместното управление с политическия блок на Ангела Меркел.\r\nСоциалдемократите в провинция Саксония-Анхалт гласуваха на конгрес в подкрепа на настояването на Младежкия съюз на ГСДП партията им да не влиза в нова голяма коалиция със Съюза (ХДС/ХСС). \r\n„Понастоящем не е възможно надеждно управление със Съюза\", се казва в заключителния документ на делегатите. Резултатите от предварителните сондажи в Берлин са показали, че целите на ГСПД не може да бъдат изпълнени, се казва още в документа.\r\n*** Хората, живеещи в обсадения регион Източна Гута, разположен в покрайнините на сирийската столица Дамаск, съобщават за миризма на газ след пореден ракетен удар.\r\nПо данни на медиците след ударите шестима души са потърсили лекарска помощ заради проблеми с дишането. Не се уточнява изрично обаче кога е извършена предполагаемата химическа атака. \r\nОт 2013 г. насам около 400 хил. души продължават да живеят в условията на обсада, наложена от правителствените сили на режима в Дамаск, подкрепян от Москва. След избухването на гражданския конфликт в Сирия бе съобщено за няколко атаки с хлорен газ, но правителството на президента Башар Асад отрича да е използвало химически агенти във военните действия. \r\nНа 10 януари Върховният комисариат на ООН по правата на човека съобщи, че след 31 декември 2017 г. се наблюдава засилване на бомбардировките и наземните атаки в Източна Гута, в резултат на което са загинали 85 цивилни. \r\nРегионът на Източния Гута е стратегически важен, тъй като базирани там опозиционни сили имат възможност да поразяват с ракети жилищни квартали на сирийската столица Дамаск. В резултат също има цивилни жертви, съобщават контролирани от режима на Башар Асад медии.\r\n*** Европейският съюз ще използва Британските задморски територии, известни като данъчни убежища, като средство, чрез което да бъдат получени отстъпки от Обединеното кралство при преговорите за търговско споразумение между Брюксел и Лондон.\r\nОчаква се в близко време Европейската комисия да преразгледа решението си за това дали британските територии, които са извън „черния списък“ на Брюксел за данъчни убежища, не трябва все пак да бъдат добавени в него. \r\nОфициалната позиция на ЕС е, че планираната стъпка няма нищо общо с преговорите за излизане на Великобритания от структурите на Общността, но източници от Брюксел разкриха, че британските данъчни убежища ще бъдат „вкарани в играта“. \r\nПрез декември еврокомисарите изготвиха „черен списък“ на „несътрудничещите данъчни юрисдикции“, за да се справят с укриването на данъците и да преодолеят „заплахите“, произтичащи от „трети страни, които отказват да играят честно“. \r\nНо изброените 17 „юрисдикции“ не включват нито една Британска задморска територия, въпреки че някои от тях по-рано фигурираха в списъците на ЕС, а други дори се оказаха замесени в скандала с „райските документи“.\r\n*** Първите публични изказвания на американския президент Доналд Тръмп след задействането на предупредителната система за опасност от балистични ракети в Хавай не бяха насочени към успокояване на гражданите, чиито нерви бяха опънати до краен предел, нито към това да увери, че подобен инцидент няма да се повтори. Вместо това, Тръмп отново заговори за „фалшивите новини“, които са популяризирани от „умствено развратения“ Майкъл Улф, автор на книгата „Огън и ярост: В Белия дом на Доналд Тръмп“.\r\n„Толкова много фалшиви новини се разпространяват. Те дори не се опитват да се поправят или коригират, когато грешат. Те популяризират фалшивата книга на умствено развратен автор, който съзнателно пише фалшива информация“, написа Тръмп в социалната мрежа „Туитър“.\r\nПрезидентът на САЩ се намираше на голф игрището си във Флорида малко след като сигналът - очевидно задействан от държавен служител по управление на извънредни ситуации, предизвика истинска паника в щата Хаваи. Причината – на местните власти им бяха необходими 38 минути, за да успокоят гражданите, че тревогата е фалшива. \r\nСъщевременно бе съобщено: „Президентът е бил информиран за състоянието на Хавайското управление по аварийни ситуации\", заяви за телевизията представител на Белия дом. \r\nФедералната комисия по съобщенията обяви предприемането на „пълно\" разследване на фалшивото предупреждение за опасност от балистични ракети.\r\n*** Диалогът за нормализиране на двустранните отношения между Сърбия и Косово ще бъде възобновен във вторник, 16 януари. Информацията бе потвърдена от Авен Арифи, който по-рано тази седмица бе назначен за главен преговарящ на косовското правителството.\r\nСъгласно думите на Арифи, косовската делегация се очаква да отпътува за Брюксел на 16 януари, където ще бъде проведена тридневна среща. „В следващите дни ще имаме допълнителна информация, свързана с това пътуване\", увери Арифи пред Klan Kosova TV. Същевременно той потвърди, че държавният глава Хашим Тачи ще ръководи лично разговорите с Белград, а ролята на правителството в Прищина ще бъде свързана с изпълнението на постигнатите споразумения. \r\nАрифи бе назначен за ръководител на косовската делегация в преговорите със Сърбия в петък, 12 януари. Той замени на длъжността бившия министър на диалога Едита Тахири. Основната задача на неговия екип е да координира на техническо ниво диалога Белград-Прищина, който се води под егидата на Европейския съюз.\r\n*** Председателят на младшия коалиционен партньор „Независими гърци“ Панос Каменос предложи провеждане на референдум за спора за името с Македония.\r\n„Гръцкият народ ще трябва да вземе решение за безпрецедентна в историята на човека [решението да] предаде своята история и цивилизация на друг народ\", подчерта Каменос в интервю за Kyriakatiki Dimokratia, което ще бъде публикувано по-късно в неделя.\r\n„Включването на термина „Македония\" в [новото] име би довело до отслабване на гръцката цивилизация през идните векове\", допълни Каменнос, който също е и министър на отбраната.\r\n***", "date": "2018.01.14", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/01/14/2476817/the-local-politsiyata-v-gyoteborg-zadarzha-15-dushi-ot-neonatsistkoto-dvizhenie-nordicheska-saprotiva.html", "text": "Петнадесет души от неонацисткото движение „Нордическо съпротива“ са арестувани от полицията в шведския град Гьотеборг за участие в демонстрация, провеждането на която не е била санкционирана от властите, съобщава вестник The LocaL в местната си редакция. Уточнява се, че са задържани и двама участници в контрапротест.\r\nСъгласно разпространената информация, полицията е предприела действия за разпръсване на демонстрантите. „Те нарушиха обществения ред“, обясниха представителите на правоохранителните органи. \r\nГоворителят на полицията потвърди, че са задържани общо 15 души, от които един е бил арестуван за проява на насилие спрямо представител на органите на реда. \r\nПри акциите е пострадал един от участниците в контрапротеста. Тереза Герова", "date": "2018.01.14", "title": "The Local: Полицията в Гьотеборг задържа 15 души от неонацисткото движение „Нордическа съпротива“"}
{"url": "http://www.focus-news.net/news/2018/01/14/2476818/parva-pobeda-na-protivnitsite-na-golyamata-koalitsiya-v-reditsite-na-germanskite-sotsialdemokrati-obzor.html", "text": "Три месеца и половина след провеждането на изборите за Бундестаг, Германия най-сетне направи крачка към съставянето на ново федерално правителство - втори опит на канцлера Ангела Меркел да състави кабинет, след като през ноември усилията за формиране на „ямайски“ съюз претърпяха пълно фиаско. \r\nСлед финален рунд от преговори, продължили повече от денонощие, в петък Съюзът (ХДС/ХСС) и Германската социалдемократическа партия (ГСДП) обявиха, че е постигнат пробив в предварителните сондажи за започването на преговори за голяма коалиция в Берлин. Първоначалната еуфория от постигнатото споразумение още не бе отминала, когато стана ясно, че не всички в Германия са доволни от резултатите от преговорите.\r\nМакар да има принципно съгласие за нова голяма коалиция, Ангела Меркел е принудена да очаква с напрежение „присъдата“ за политическото си бъдеще, което остава в ръцете на коалиционния партньор. Председателят на ГСДП Мартин Шулц обаче е изправен пред сериозното предизвикателство да „продаде“ на собствената си партия принципното споразумение. \r\nСамо ден след постигането на предварителната сделка, в редиците ГСДП отново се противопоставиха на съвместното управление с политическия блок на Ангела Меркел. Тонът зададоха социалдемократите в провинция Саксония-Анхалт, които гласуваха на конгрес партията им да не влиза в нова голяма коалиция със Съюза (ХДС/ХСС). Отхвърлянето на предварителното споразумение за коалиция премина с тънко мнозинство – 52 „против“ срещу 51 „за“. \r\n„Понастоящем не е възможно надеждно управление със Съюза\", се казва в заключителния документ на делегатите. Резултатите от предварителните сондажи в Берлин са показали, че целите на ГСПД не може да бъдат изпълнени, става ясно още от документа.Социалдемократите в Северен Рейн-Вестфалия също поставиха под съмнение одобряването на споразумението, а като основен аргумент приведоха слабия изборен резултат на партията, отчетен в гласуването от септември миналата година, след четири години на съвместно управление със Съюза (ХДС/ХСС).\r\nМеждувременно редица водещи политици от ГСДП призоваха за въвеждането на изменения в предварителното коалиционно споразумение, постигнато след седмица на интензивни преговори. Сред тях е кметът на Берлин Михаел Мюлер, който не скри, че гледа „много критично“ на възможното съставяне на нова голяма коалиция в Германия. Съгласно думите на Мюлер, в документа има и „добри подходи“, като например този за образованието. Но „за жилищната политика, в раздела за имиграцията и интеграцията не може да се каже същото“, подчерта Мюлер.\r\nВицепредседателят на ГСДП Ралф Щегнер също се изказа критично по отношение на постигнатите резултати от предварителните сондажи за нова голяма коалиция. \r\nНа свой ред бившият председател на ГСДП Зигмар Габриел разкритикува решението на съпартийците си да отхвърлят нова голяма коалиция в Берлин.\r\n„Това е израз на недоверие“ към ръководството, подчерта Габриел, като допълни, че решението за коалиране със Съюза (ХДС/ХСС) трябва да бъде взето от партийния връх. \r\nОт развитието на събитията останаха най-доволни младите социалдемократи. Още през декември Младежкият съюз на ГСДП застана начело в кампанията срещу съставянето на нова голяма коалиция с партията, водена от канцлера Ангела Меркел.\r\nМладите социалдемократи публикуваха на интернет страницата си петиция под мотото #NoGroko, с която призоваха всички членове на партията да подкрепят съпротивата им. \r\nВ текста бе казано: „Ние оставаме на позицията, че оттеглянето на ГСДП от голямата коалиция е наложително и правилно“. По-нататък в документа се отбелязваше, че липсата на противопоставяне между отделните политически партии в страната е допринесло за укрепването на десните популисти в Германия. \r\n„Демокрацията живее от конфронтацията на политическите лагери - и този конфликт трудно се осъществява в голяма коалиция\", написа тогава Младежкият съюз на ГСДП. Ефектът от това може да се наблюдава и в други европейски страни, убедени са младите социалдемократи.\r\nПрез последните години стана ясно, че в големите коалиции „постигат малък напредък, но не взимат важните решения“. Преразпределението на богатството, инвестициите в бъдещето, борбата срещу детската бедност, по-нататъшното развитие на европейската интеграция и много други проекти изискват спешни действия, предупредиха от Младежкия съюз на ГСДП. \r\nКакво обаче мислят гражданите на ФРГ по въпроса? Проучване, проведено в деня след пробива в предварителните сондажи показа, че голяма част от германците оценяват отрицателно резултатите, постигнати след седмица на преговори в Берлин. \r\nСпоред проучването само около една трета от респондентите възприемат като „положителни“ резултатите от сондажите: една четвърт от анкетираните заявяват, че споразумението е „доста положително\". Един от всеки десет го оценява като „много положително\". \r\nЗа разлика от тях, 28,1% от анкетираните са на мнение, че крайните резултати от преговорите между Съюза (ХДС/ХСС) и ГСДП са „отрицателни\", а 21,6% - „много отрицателни\". Мнение не споделят 14,5% от участвалите в анкетата. \r\nДали вторият опит за съставяне на федерално правителство в Германия ще бъде успешен, ще стане ясно на 21 януари, когато социалдемократите ще гласуват споразумението на специален конгрес в Берлин. \r\nПартиите управляваха заедно през последните четири години. На изборите през септември 2017 г. тежки удари понесоха както ХДС и ХСС, така и ГСДП. Първоначално социалдемократите изключиха категорично възможността за нова коалиция с блока на Меркел, но след колапса на преговорите за „ямайски“ съюз партията на Мартин Шулц седна на масата за преговорите в Берлин – не без намесата на държавния глава Франк-Валтер Щайнмайер.Тереза Герова", "date": "2018.01.14", "title": "Първа победа на противниците на голямата коалиция в редиците на германските социалдемократи (ОБЗОР)"}
{"url": "http://www.focus-news.net/news/2018/01/14/2476819/sofiya-izvarsheni-sa-obrabotki-sreshtu-zaledyavane-na-teritoriyata-na-grada.html", "text": "Във връзка с минусовите температури, валежи от дъжд и сняг тази нощ са направени обработки срещу заледяване. Това съобщиха от пресцентъра на Столична община. 77 машини са извършили обработки със смеси срещу заледяване на улици и булеварди, по които се движи градският транспорт, основни улици в квартали и общински пътища. В момента фирмите-оператори продължават работа по улици в районите \"Витоша\", \"Панчарево\", \"Горна баня\", \"Овча купел\", \"Банкя\", \"Лозенец\", както и Южната дъга на Столичен околовръстен път. \r\nОпесъчаване е направено на планинските пътища във Витоша: „Бояна – Златни мостове” и „Драгалевци – Алеко”. В момента градския транспорт се движи навсякъде по обичайните си маршрути.", "date": "2018.01.14", "title": "София: Извършени са обработки срещу заледяване на територията на града"}
{"url": "http://www.focus-news.net/news/2018/01/14/2476820/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Слаб дъжд вали в област Кърджали. Леден дъжд на АМ“Тракия“ в района на Вакарел – Мухово. Слаб сняг вали в областите Кърджали, Монтана, Добрич, Варна, Шумен, Разград, София, Велико Търново и в районите на Антоново, Омуртаг и Боаза /обл.Търговище/; по високите места на обл.Смолян; пр.“Предел“/обл.Благоевград/; пр.“Шипка“ и Прохода на Републиката; Сливен, Твърдица и Котел/обл.Сливен/; Леденика/обл.Враца/; Студенец, Карлово, Кърнаре и Лъки/обл.Пловдив/; Кюстендил и Долна Диканя/обл.Перник/; планинската част на обл.Пазарджик; Деветак, Драганци и Прилеп/обл.Бургас/.\r\nПътните настилки са предимно мокри, на места заснежени, заледени и обработени.\r\nНамалена видимост поради мъгла: \r\n- до 50 м на АМ“Хемус“/обл.София/\r\n- до 150 м в района на проход „Петрохан“ /обл. Монтана/.Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Котленски” - забранен за МПС над 12 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 22.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. 3\r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.01.14", "title": "Актуална пътна обстановка"}
{"url": "http://www.focus-news.net/news/2018/01/14/2476821/predstoyashti-sabitiya-v-stranata-za-14-yanuari-agentsiya-fokus.html", "text": "***\r\nПремиерът Бойко Борисов ще се срещне с японския премиер Шиндзо Абе.\r\n***\r\nОт 16.35 часа Акие Абе, съпруга на японския министър-председател, ще се срещне с децата от Детския радиохор в сградата на БНР (София, бул. „Драган Цанков“ 4).\r\n***\r\nОт 16.00 часа ще се проведе протест в подкрепа на Национален парк „Пирин“. Сборният пункт ще бъде на пл. „Княз Александър I“ пред сградата на БНБ. Предвижда се протестното шествие да премине по бул. „Цар Освободител“ и да достигне до пл. „Народно събрание“.\r\n***\r\nОт 08.00 часа започва обхождането на къщите в града от сурвакарска група, част от традиционни зимни сурвакарски игри.\r\n***\r\nОт 18.00 часа на пл. „Освобождение“ с ритуал по вдигане на знамената и отслужване на водосвет за здраве и благоденствие ще започнат тържествата по повод 140 години от освобождението на града. От 19.00 часа ще започне празничен концерт с участието на Валя Балканска и Петър Янев, Николина Чакардъкова, Боби Шапков и Неврокопски танцов ансамбал.\r\n***\r\nОт 09.00 часа Неврокопският митрополит Серафим ще оглави Неделната св. Литургия в храм „Въведение Богородично“. \r\n***\r\nОт 11.00 часа в мемориален  парк  „Априлци“ ще започнат празничните чествания 173 години от рождението на революционера Васил Петлешков.\r\n***\r\nОт 14.00 часа на пл. „9-ти септември” официално ще бъде открит ХV Маскараден фестивал “СУРОВА БРЕЗНИК“ 2018, който ще продължи до 18.30 часа. \r\n***\r\nОт 08.00 часа сурвакари ще започнат традиционното обикаляне на къщи в селото.\r\n***\r\nОт 08.30 часа сурвакари ще започнат традиционното обикаляне на къщи в селото.\r\n***\r\nОт 08.00 часа сурвакари ще започнат традиционното обикаляне на къщи в селото.\r\n***\r\nОт 10.00 часа сурвакари ще започнат традиционното обикаляне на къщи в селото.\r\n***\r\nОт 08.00 часа сурвакари ще започнат традиционното обикаляне на къщи в селото.\r\n***\r\nОт 08.00 часа сурвакари ще започнат традиционното обикаляне на къщи в селото. От 18.00 часа на площада в селото ще бъде запален ритуален огън,  ще има факелно шествие, заря и закриване на празника.\r\n***\r\nОт 09.00 часа сурвакари ще започнат традиционното обикаляне на къщи в селото.\r\n***\r\nОт 09.00 часа сурвакари ще започнат традиционното обикаляне на къщи в селото.\r\n***\r\nОт 08.30 часа сурвакари ще започнат традиционното обикаляне на къщи в селото.\r\n***\r\nОт 09.00 часа сурвакари ще започнат традиционното обикаляне на къщи в селото.\r\n***\r\nОт 11.00 до 16.00 часа на Славейковото пазарче ще се проведе фермерски пазар.\r\n***\r\nОт 19.00 часа в в ресторанта на центъра в кв. „Нов път“ кметът на Видин Огнян Ценков ще награди победителките от конкурса „Мис Василица“. \r\n***\r\nОт 11.00 часа пред сградата на Областна администрация – Добрич ще се проведе \r\nпротест срещу предложението за увеличение на цената на водата в града.\r\n***\r\nОт 07.00 часа сурвакари ще започнат традиционното обикаляне на домовете в града. От 12.00 часа на площада при НЧ “Светлина - 1924 г.” ще се състоят сурвакарски игри.\r\n***\r\nОт 10.00 часа сурвакари ще започнат традиционното обикаляне на къщи в селото.\r\n***\r\nОт 11.00 часа в центъра на селото ще започнат сурвакарски игри.\r\n***\r\nОт 10.00 часа на площада в селото ще се проведе среща със сурвакарските групи от с. Горна Врабча и с. Сиришник и сурвакарски игри.\r\n***\r\nОт 08.00 часа сурвакари ще започнат традиционното обикаляне на къщи в селото.\r\n***\r\nОт 11.00 часа от местността Рибарника в града ще започне шествие на свободата, посветено на 140 години от Освобождението на града от османско робство. В програмата се предвижда поднасяне на венци и цветя на паметните плочи на майор Орлински и на опълченците от Дупница, празничен концерт и дискусия, посветена на Освобождението.  \r\n***\r\nОт 10.00 часа на площада пред НЧ “Георги Димитров - 1928 г.” ще бъдат посрещнати сурвакарските  групи от с. Сирищник, Светля  и  Ракиловци и ще започнат сурвакарски игри и празнична програма. \r\n***\r\nОт 13.00 часа в центъра на селото ще се проведе празникът „Сурва весела година”.\r\n***\r\nОт 09.00 часа Константийският епископ Яков ще оглави архиерейска света Литургия в храм „Св. Богородица“. От 10.30 часа ще започне Благодарствен молебен към Всеподателя Бога по повод 140 години от Освобождението на град Пазарджик от османско владичество.  \r\n***\r\nОт 10.50 часа литийно шествие ще тръгне пред паметната плоча на Генерал Брок, където ще се извърши полагане на цветя и венци. От 12.00 часа започва поклонение на Братската могила. Празничен концерт с участието на Илия Ангелов и Ансамбъл „Пазарджик“, посветен на Освобождението на Пазарджик ще започне в 13.00 часа в ДКТ „К.Величков“. \r\n***\r\nОт 08.30 часа сурвакари ще започнат традиционното обикаляне на къщи в кв. „Бела вода“. От 11.00 часа сурвакари ще обхождат домовете в кв. „Църква”.\r\n***\r\nОт 08.00 часа сурвакари ще започнат традиционното обикаляне на къщи в селото.\r\n***\r\nОт 08.00 часа сурвакари ще започнат традиционното обикаляне на къщи в селото.\r\n***\r\nОт 08.00 часа ще започне празникът Сурова в село Дивотино. По стара традиция сурвакарската група ще направи обхождане на къщите за здраве и берекет. По-късно в 13.30 часа на площада пред „Ханчето“ ще се разиграе ритуалът „Сурвакарска сватба“, а от 15.00 часа ще бъдат подредени вкусни гозби в салона на местното читалище „Чичо Стоян“. От 16.00 часа центъра на Дивотино ще бъде огласен с изпълненията на София Илиева. Концертът ще започне от 16.00 часа и ще продължи до 18.00 часа, след което небето ще бъде озарено от празнична заря. \r\n***\r\nОт 09.00 часа сурвакари ще започнат традиционното обикаляне на къщи в селото.\r\n***\r\nОт 08.30 часа сурвакари ще започнат традиционното обикаляне на къщи в селото.\r\n***\r\nОт 06.00 часа сурвакари ще започнат традиционното обикаляне на къщи в селото. От 17.00 часа на площада пред НЧ “Св. Паисий Хилендарски - 1927 г.” ще бъде запален ритуален огън и ще се играе мечкарско хоро.\r\n***\r\nОт 08.30 часа сурвакари ще започнат традиционното обикаляне на къщи в селото.\r\n***\r\nОт 07.30 часа сурвакари ще започнат традиционното обикаляне на къщи в селото. От 12.00 часа на площада в селото ще започнат сурвакарски игри.\r\n***\r\nОт 09.00 часа сурвакари ще започнат традиционното обикаляне на къщи в селото.\r\n***\r\nОт 08.00 часа сурвакари ще започнат традиционното обикаляне на къщи в селото.\r\n***\r\nОт 08.00 часа сурвакари ще започнат традиционното обикаляне на къщи в селото. От 14.30 часа трите сурвакарски групи от селото ще се срещнат на площада пред НЧ „Христо Ботев - 1940 г.” \r\n***\r\nОт 06.00 часа сурвакари ще започнат традиционното обикаляне на къщи в селото.\r\n***\r\nОт 10.00 часа сурвакари ще започнат традиционното обикаляне на къщи в селото.\r\n***\r\nОт 08.00 часа сурвакари ще започнат традиционното обикаляне на къщи в селото.\r\n***\r\nОт 07.30 часа сурвакари ще започнат традиционното обикаляне на къщи в селото.\r\n***\r\nОт 07.30 часа сурвакари ще започнат традиционното обикаляне на къщи в селото.", "date": "2018.01.14", "title": "Предстоящи събития в страната за 14 януари (Агенция „Фокус“)"}
{"url": "http://www.focus-news.net/news/2018/01/14/2476822/nimh-vremeto-shte-bade-vetrovito-i-studeno-s-maksimalni-temperaturi-mezhdu-minus-3-i-2.html", "text": "Ще е ветровито и студено, с максимални температури между минус 3° и 2°, за София – около 0°. Това съобщи за Агенция \"Фокус\" дежурният синоптик Евгения Егова от Националния институт по метеорология и хидрология (НИМХ) към Българската академия на науките (БАН). Днес ще има значителна облачност. В по-голямата част от страната валежите ще спрат. Слаб сняг ще превалява на отделни места в Западна България и в крайните източни райони. През нощта валежите от сняг в Западна България ще се усилят. По Черноморието ще е облачно, със слаби превалявания, предимно от сняг. Ще духа силен североизточен вятър. Максималните температури ще са 1°-5°. Температурата на морската вода е 8°-9°. Вълнението на морето ще бъде около 4 бала. В планините ще е облачно, само на отделни места ще превалява слаб сняг. Ще духа умерен и силен предимно югоизточен вятър, по билата на Рила и Пирин – западен вятър. Температурите ще се понижават, максималната на височина 1200 метра ще е около минус 5°, на 2000 метра – около минус 9°. Атмосферното налягане е по-високо от средното за януари и през деня още малко ще се повиши.", "date": "2018.01.14", "title": "НИМХ: Времето ще бъде ветровито и студено, с максимални температури между минус 3° и 2°"}
{"url": "http://www.focus-news.net/news/2018/01/14/2476823/premierat-boyko-borisov-shte-se-sreshtne-s-yaponskiya-premier-shindzo-abe.html", "text": "Министър-председателят Бойко Борисов ще се срещне днес с премиера на Япония Шиндзо Абе, който е на официално посещение в България. Това е първата визита на японски министър-председател у нас. Това съобщиха от правителствената информационна служба.\r\nПо време на срещата между двете делегации ще бъде запозната японската страна с приоритетите на Българското председателство на Съвета на Европейския съюз; както и търсене на сътрудничество по тези приоритети и готовността ни да работим за разширяване на стратегическото партньорство Европейки съюз - Япония.\r\nСред темите на срещата са и задълбочаването на търговско-икономическото партньорство между България и Япония, с акцент върху увеличаването на българския износ, както и възможностите за привличането на японски инвестиции и технологии. \r\nМинистър-председателят на Япония Шиндзо Абе ще бъде придружен и от голяма бизнес делегация, състояща се от представители на над 30 японски компании.", "date": "2018.01.14", "title": "Премиерът Бойко Борисов ще се срещне с японския премиер Шиндзо Абе"}
{"url": "http://www.focus-news.net/news/2018/01/14/2476824/the-hill-havayskite-vlasti-publikuvaha-grafik-na-sluchiloto-se-okolo-falshivata-trevoga-za-raketno-napadenie.html", "text": "Властите на американския щат Хаваи публикуваха график на събитията, довели и последвали фалшивата тревога за ракетно нападение, предупредила жителите на щата за предстоящо ракетно нападение.  Предупреждението, разпратено на мобилните телефони на жителите на островите, ги е призовало да намерят прикритие и че случващото се „не е учение“, пише  The Hill.\r\nСкоро след това властите на щата обявиха, че няма изстреляни ракети и че предупреждението се дължи на човешка грешка. Въпреки това , едва след 40 минути се пуска второ съобщение, което поправя първото. Емоциите около случилото се променят от паника в раздразнение, докато населението  и властите на Хаваите се питат как подобна грешка се е случила. \r\nФедералната комуникационна комисия е започнала разследване и администратор в системата за щатското управление за извънредни ситуации е обвинен за грешката. Следващата седмица ще бъде публикуван доклад около случилото се. Ето го и времевият график, публикуван от щатските власти относно фалшивата тревога:8:05 часа местно време (20:05 българско време): Започва рутинно вътрешно изпитание на системата за спешно предупреждение без стартиране на сирените.8:07 (20:07 българско време) : Служител на Хавайската агенция за справяне с извънредните ситуации по грешка задейства системата за предупреждение.8:10 (20:10 българско време): Командващият щатските въоръжени сили генерал-майор Джо Лоугън съобщи, че няма ракетно изстрелване. Полицейското управление в Хонолулу съобщи, че става дума за фалшива тревога.8:20 (20:20 българско време): Хавайската агенция за справяне с извънредните ситуации публикува съобщение на профила си в социалните мрежи „Туитър“ и „Фейсбук“, че тревогата е отменена. 8:24 (20:24 българско време): Губернаторът на щата Хаваи Дейвид Ийдж публикува на профила си в „Туитър“, че тревогата е отменена. 8:45 (20:45 българско време): Хавайската агенция за справяне с извънредните ситуации публикува отделно съобщение по местните медии и по мобилните телефони на жителите, отменяйки фалшивата аларма. 9:30 (21:30 българско време): Губернаторът излиза с официално заявление за медиите. Виктор Турмаков", "date": "2018.01.14", "title": "The Hill: Хавайските власти публикуваха график на случилото се около фалшивата тревога за ракетно нападение"}
{"url": "http://www.focus-news.net/news/2018/01/14/2476825/pazardzhik-s-litiyno-shestvie-i-polagane-na-ventsi-pred-pametnika-na-general-brok-shte-badat-otbelyazani-140-godini-ot-osvobozhdenieto-na-grada-ot-tursko-robstvo.html", "text": "Община Пазарджик ще отбележи 140 години от Освобождението си от турско робство с поредица от празнични събития. На днешната дата през 1878 г. по време на Руско-турската война (1877-1878)  градът е освободен от турско робство от войските на ген. Гурко.  По повод годишнината от  10.30 часа в катедралния храма „Св. Богородица“ в Пазарджик ще започне Благодарствен молебен. В 10.50 часа литийно шествие ще тръгне пред паметната плоча на Генерал Брок, където ще се извърши полагане на цветя и венци. В 12.00 часа ще има поклонение на Братската могила. Празничен концерт с участието на Илия Ангелов и Ансамбъл „Пазарджик“, посветен на Освобождението на Пазарджик ще започне в 13.00 часа в ДКТ „К.Величков“. По повод отбелязването на 140-та годишнина от Освобождението на Пазарджик от 10.00 до 14.00 часа Регионален исторически музей и ХГ „Ст. Доспевски“ ще проведат Ден на отворените врати.", "date": "2018.01.14", "title": "Пазарджик: С литийно шествие и полагане на венци пред паметника на Генерал Брок ще бъдат отбелязани 140 години от Освобождението на града от турско робство"}
{"url": "http://www.focus-news.net/news/2018/01/14/2476826/gd-granichna-politsiya-intenziven-e-trafikat-za-tovarni-avtomobili-na-izhod-pri-gkpp-kapitan-andreevo.html", "text": "На българо-турската граница на ГКПП \"Капитан Андреево\" има интензивен трафик на изход за товарни автомобили. Това съобщиха от пресцентъра на Главна дирекция \"Гранична полиция\".  Информацията за трафика по българските гранични контролно-пропускателни пунктове е към 06.00 ч. На останалите гранични контролно-пропускателни пунктове трафикът е нормален.", "date": "2018.01.14", "title": "ГД \"Гранична полиция\": Интензивен е трафикът за товарни автомобили на изход при ГКПП \"Капитан Андреево\""}
{"url": "http://www.focus-news.net/news/2018/01/14/2476827/reuters-hayder-al-abadi-shte-se-bori-za-preizbirane-kato-ministar-predsedatel-na-irak.html", "text": "Иракският министър-председател Хайдер ал Абади обяви, че ще се бори за преизбиране на парламентарните избори в страната, които ще се проведат на 12 май. Той обяви, че ще формира блок между сунити и шиити, наричан „Съюз на победата“ за участие на изборите, предава  Reuters.\r\nАбади пое управлението на страната през 2014 г. от Нури ал Малики, който е критикуван за колапса на националните въоръжени сили пред „Ислямска държава“, когато терористите завзеха една трета от Ирак. Малики, който стои начело на шиитската партия „Дава“, също обяви, че ще се кандидатира.\r\nСмята се, че на Ал Абади се дължи бързото реформиране на армията, победила „Ислямска държава“ и изтласкала я от страната.  Виктор Турмаков", "date": "2018.01.14", "title": "Reuters: Хайдер ал Абади ще се бори за преизбиране като министър-председател на Ирак"}
{"url": "http://www.focus-news.net/news/2018/01/14/2476828/kyustendil-s-istoricheska-vazstanovka-v-dupnitsa-shte-badat-otbelyazani-140-godini-ot-osvobozhdenieto-na-grada-ot-tursko-robstvo.html", "text": "Община Дупница организира тържествено отбелязване на 140-ата годишнина от Освобождението на града от турско робство. Програмата включва възстановка на събитията от Освобождението на Дупница на 14 януари 1878 г.  когато освободителят на града - майор Иван Павлович Орлински и войниците му са посрещнати от местното население. Възстановката ще започне от 11.00 часа от местността Рибарника в града под надслов  „Шествие на свободата“. По време на честването ще бъдат поднесени венци и цветя на паметните плочи на майор Орлински и на опълченците от Дупница, празничен концерт и дискусия, посветена на Освобождението.", "date": "2018.01.14", "title": "Кюстендил: С историческа възстановка в Дупница ще бъдат отбелязани 140 години от Освобождението на града от турско робство"}
{"url": "http://www.focus-news.net/news/2018/01/14/2476829/balgarskata-pravoslavna-tsarkva-pochita-sveta-ravnoapostolna-nina-pokrovitelka-na-gruziya.html", "text": "На 14 януари Българската православна църква почита Света равноапостолна Нина, покровителка на Грузия. Света Нина е родена около в Кападокия, където имало много грузински селища. Баща ѝ Завулон произхождал от знатен род, бил роднина на великомъченик Георги Победоносец и се ползвал с благоволението на император Максимиан (284-305 г.). Завулон е бил на военна служба при императора и като християнин е съдействал за освобождаването на приели християнството пленени гали. Майката на света Нина - Сусана била сестра на Йерусалимския патриарх (според някои източници - Ювеналий).\r\nКогато станала на 12 години, света Нина отишла в Йерусалим с родителите си. По взаимно съгласие и с благословението на Йерусалимския патриарх родителите ѝ се разделили, за да служат изцяло на Бога: баща ѝ отишъл в Йорданската пустиня, а майка ѝ била поставена за дякониса при храма на Гроба Господен. \r\nПрез целия си живот Нина била целомъдрена и благочестива. Тя успяла да установи християнска църква в Грузия и да покръсти много грузинци. Началото било трудно, защото владетелят на Грузия цар Мириан бил идолопоклонник. С огромна вяра, настойчивост и смирение, Света Нина успяла да го покръсти. След като приела Христовата вяра, владетелят Мириан станал значима личност за православието, както Свети император Константин (чества се на 21 май). Света Нина е приемана за просветителка и Небесна покровителка на Иверия (Грузия).", "date": "2018.01.14", "title": "Българската православна църква почита света равноапостолна Нина, покровителка на Грузия"}
{"url": "http://www.focus-news.net/news/2018/01/14/2476830/predstoyashti-mezhdunarodni-sabitiya-za-14-yanuari-agentsiya-fokus.html", "text": "Министър-председателят на България Бойко Борисов ще се срещне с японския премиер Шиндзо Абе, който е на обиколка в държавите от Източна Европа.\r\n*** Ларс Льоке Расмусен и естонският му колега Юри Ратас ще посетят бойна група на НАТО в рамките на първия ден от двудневното пътуване на датския министър-председател в балтийската страна.\r\n*** Папа Франциск ще отслужи литургия в базиликата „Св. Петър“ по повод Световния ден на мигрантите и бежанците. \r\n*** Продължават бурните реакции по повод коментарите на американския президент Доналд Тръмп за държавите „клоаки“. \r\n***", "date": "2018.01.14", "title": "Предстоящи международни събития за 14 януари (Агенция „Фокус“)"}
{"url": "http://www.focus-news.net/news/2018/01/14/2476831/denyat-14-yanuari-v-balgarskata-istoriya.html", "text": "2015 г. \r\nПрезидентът на Република България Росен Пленвлиев връчва орден „Стара планина“ - първа степен на доц. д-р Атанас Щерев „за големите му заслуги към Република България в областта на репродуктивната медицина и развитието на модерното акушерство и гинекология“.2009 г. \r\nСтуденти и граждани в София, живеещи на дъното, огранизират национален протест срещу мафията, беззаконието и „амнезията“. Крайната цел на шествието е унищожаване на корумпираните служители във висшите слоеве на властта и демонстиране силата на избирателите.1994 г. \r\nБългария нсе включва в инициативата на НАТО Партньорство за мир, което е стъпка преди приемането ни за членка в евроатлантическата структура.Партньорство за мир (ПзМ) е проект на НАТО, чиято цел е да повиши оперативната съвместимост между НАТО и други държави в Европа, както и между НАТО и страните от бившия Съветски съюз, които се намират в Азия. Проектът е създаден през 1994 г., няколко години след рухването на бившия източен блок.1952 г. \r\nПроведено е съдебно дело срещу отец Дамян Гюлов - основател и редактор на католическия в. \"Истина\". Обвинен е в антинародна дейност и е принуден да признае, че е поддържал \"връзки с чужди разузнавания\", като е предавал сведения от военен, стопански и политически характер на Ватикана, Англия и Франция. Осъден е на 12 г. строг тъмничен затвор. Серията съдебни процеси в България срещу католически свещеници започва с делото на Асен Чонков, енорийски свещеник в с. Бърдарски геран, Никополска епархия. Той е арестуван през юли 1950 г. като предполагаем главен организатор на спонтанните бунтове в региона срещу насилственото събиране на т. нар. държавни доставки на зърнени храни. В обвинителния акт на врачанския окръжен прокурор Асен Чонков е определен като “привърженик на монархофашистката власт” и “саботьор на отечественофронтовските инициативи”. За тези провинения е осъден на 15 години затвор. Следва процесът срещу Дамян Гюлов. Третият съдебен процес е на 3 юни 1952 г. Подсъдими са софийският свещеник капуцин Роберт Прустов и неговият помощник-домакин Стефан Цоков. Двамата са обвинени в шпионаж и противодържавна дейност. Роберт Прустов е осъден на 20 години лишаване от свобода, 22 години лишаване от граждански права и конфискация на цялото имущество. Стефан Цоков е осъден на 10 години лишаване от свобода, 12 години лишаване от граждански права и конфискация на цялото имущество. На 6 юни 1952 г. в Пловдив е организиран съдебен процес при закрити врати, на който е разгледано делото срещу свещеник Йосиф Тончев, капуцин. Обвинението срещу него също е в шпионаж. Йосиф Тончев е осъден на смърт и екзекутиран на 23 януари 1953 г. През юли 1952 г. са арестувани 40 души, сред които един епископ, 25 свещеници и една монахиня, те са обвинени в шпионска и подривна дейност срещу народнодемократичната власт. На 3 октомври е произнесена присъдата. Четирима души са осъдени на смърт чрез разстрел: Никополският епископ Евгений Босилков - пасионист, и успенците Камен Вичев, Павел Джиджов и Йосафат Шишков. Другите присъди варират от 3 до 20 години лишаване от свобода – двама са осъдени на 20 години затвор, шестима на 15 години, двама на 14 години, единайсет души получават по 12 години, деветима по 10 години, четирима съответно по 8, 6, 5 и 3 години, и двама по година и половина. Смъртните присъди са изпълнени в 23,30 часа на 11 ноември 1952 г. в Софийския затвор.\r\nНа 29 октомври 1952 г. Софийският окръжен съд разглежда делото на епископ Иван Романов, наместник на Софийско-Пловдивската епархия. Обвинението е шпионаж. Произнесената присъда е 12 години лишаване от свобода. На 8 януари 1953 г., епископ Иван Романов умира в затвора. От 2 до 4 декември 1952 г. Софийският окръжен съд разглежда още едно дело на католически свещеници и цивилни лица, обвинени в шпионаж. Обвиняемите са 10 души. Един е осъден на смърт, един на 20 години, двама на 15, двама на 12, двама на 10 години и двама на 6 години лишаване от свобода.1948 г. \r\nАрестуван е о. з. ген. Димитър Томов - активен участник в завземането на властта на 9 септември 1944 г., член на БРП (к), заемал отговорни длъжности във Военното министерство. В обвинителния акт от 23 май му се приписват \"престъпления\" като \"предателство\", \"саботаж във войската\" и \"лично облагодетелстване\". Така на практика започва да се прилага Сталиновата формула за \"врага с партиен билет\". Смъртната присъда е изпълнена на 25 август 1948 г.1930 г. \r\nЖителите на Скопие Димитър Шалев, Григор Атанасов и Димитър Илиев връчват петиция на главния секретар на ОН Ерик Дръмонд за защита на българите във Вардарска Македония. През май те и унгарецът от Войводина Емерих Прокопи основават в Женева Бюро на малцинствата в Югославия.1891 г. \r\nПриема се закон за пенсиите на военните лица и чиновниците по военното ведомство - държавни пенсии за изслужено време и инвалидност.1878 г. \r\nПо време на Руско-турската война български чети водят сражение за освобождаването на Кюстендил. Освободени са Чирпан и Дупница. Сюлейман паша изтегля турските части от Пазарджик.1873 г. \r\nСпециалната следствена комисия в София изготвя заключителния протокол, в който предлага Васил Левски да бъде осъден на смърт.\r\nНа 26 декември 1872 г. Васил Левски пристига в Къкринското ханче, откъдето възнамерява да тръгне на другия ден за Търново и Букурещ. При пътуването от Ловеч до Къкрина Левски е придружаван от Никола Цветков. На 27 декември 1872 г. призори турски заптиета обграждат Къкринското ханче и след кратка схватка арестуват Васил Левски. На 28 декември 1872 г. Васил Левски е отведен в Търново, където се провежда първият предварителен разпит. На 4 януари 1873 г. призори Васил Левски е докаран в София. Организирана е очна ставка с Димитър Общи и Атанас Попхинов.\r\nВасил Левски (Васил Иванов Кунчев, Дяконът, Апостолът) е виден деец на националнореволюционното движение, революционен демократ, идеолог и организатор на българската национална революция, създател на Вътрешната революционна организация (ВРО) и на Българския революционен централен комитет (БРЦК). Роден е на 19 юли 1837 г. (6 юли стар стил) в Карлово. Осъден е на смърт и е обесен на 18 февруари 1873 г. (6 февруари стар стил) г. край София (на мястото на днешния паметник в центъра на столицата).1867 г. \r\nДобродетелната дружина подготвя \"Програма за политически отношения на сърбобългарите или на тяхното сърдечно отношение\". В програмата се предвижда създаването на една голяма славянска държава от сърби и българи, която да има общо правителство и Народно събрание. За владетел на държавата е посочен сръбският княз Михаил Обренович.\r\nОсвен членовете на Добродетелната дружина в съставянето на програмата участват още Найден Геров (на снимката) и сръбският дипломатически агент в Букурещ Кота Магазинович. Основният замисъл на Програмата е с подкрепата на Русия да се създаде една югославянска държава (Българо-Сърбия) с общо народно събрание.\r\nБългарска добродетелна дружина, Комитет на \"старите\", е обществено-политическа организация на българската емиграция в Букурещ, изразяваща интересите на по-заможните кръгове в нея. През 1862 г. Попечителството се преименува в Българска добродетелна дружина или само Добродетелна дружина. Макар че приема формата на благотворителна организация, то фактически си поставя и определени политически цели. Както Попечителството, така и Добродетелна дружина в своята дейност се придържат към съветите на руската дипломация. Най-изтъкнати нейни основатели и ръководни дейци били братята Евлоги и Христо Георгиеви, д-р Г. Атанасович, Ив. Бакалоглу и др. По въпроса за освобождението на България от османско иго Добродетелната дружина разчита главно на помощта на Русия. Дружината оказва материална помощ за формиране на четите на П. Хитов и Филип Тотю. През есента на същата година подпомогнала също и организирането на Втората българска легия в Белград.На тази дата са родени:1942 г. \r\nРоден е Васил Попов - български математик, член-кореспондент на Българската академия на науките. Васил Попов е роден на 14 януари 1942 година в София в семейството на Атанас Попов и Лилия Сталева. През 1965 година завършва математика във Физико-математическия факултет на Софийския университет, а през 1971 година успешно защитава докторска дисертация на тема изпъкнали апроксимации. От 1976 година е доктор на математическите науки, през 1974 година заема длъжността доцент, а от 1981 година – професор в Математическия институт (дн. Институт по математика и информатика) при БАН. Избран е за член-кореспондент на Академията през 1984 година. Научните интереси на Попов са в областите математически анализ, числени методи, теория на апроксимациите. Сред приносите му са резултати, свързани с приближения с рационални функции, сплайн-функции, хаусдорфови приближения и други. Преподава във Физико-математическия факултет на Софийския университет. Заместник главен редактор е на списание „Serdica“ и член на редколегията на „Mathematica Balkanica“ и на „Approximation theory and applications“. Гост-професор в САЩ. Васил Попов умира на 31 май 1990 г. във Филаделфия. Носител е на наградите „Никола Обрешков“ (1974), Димитровска награда (1978) и Медал „1300 години България“ за изключителни постижения в теория на приближенията (1981).1926 г. \r\nРоден е Васко Абаджиев – български цигулар виртуоз. Получава признание на 6 години, наричан е \"дете чудо\" и \"Паганини на ХХ век\". Концертира от 1932 г., свири в \"Мюзикферайн\" (Виена, 1932 г.) пред музиканти като Дж. Енеску, Я. Кубелик, Ж. Лафит; работи с диригентите В. Фуртвенглер, К. Бьом, Е. Клайбер, Х. Абендрот, В. Менгелберт (1938-1945 г.). Автор е на много пиеси за цигулка, квартети и др. През 1950 г. се завръща в България; изнася поредица от концерти под диригентството на С. Попов, В. Стефанов, Вл. Симеонов, К. Илиев, Д. Петков. На много от концертите му акомпанира П. Владигеров. Заминава за Унгария през 1956 г., по-късно се установява в Германия (ФРГ). Носител е на Извънредно отличие от конкурса \"Изаи\" (Брюксел, 1937 г.); I награда от конкурса \"Крайслер\" (Лиенс, Белгия, 1938 г.).1910 г. \r\nРоден е Васил Чертовенски - български писател-хуморист и сатирик. Завършва гимназия в Габрово (1931 г.). От 1931 г. живее и работи в София. Участва в Отечествената война като журналист-доброволец в редакцията на вестник “Народна войска”. Работи като журналист във вестник “Народна войска” (1946 г.), “Отечествен фронт” (1948 г.), “Работническо дело” (1950 г.), “Стършел” (от 1950 г.). За пръв път печата през 1949 г. във вестник “Стършел”.1897 г. \r\nРоден е Иван Димов - български драматичен и филмов актьор. Учи в драматичната школа към Народния театър, от 1922 г. до 1961 г. е в трупата на Народния театър. В киното работи от 1931 г. Участва във филмите \"Безкръстни гробове\" (1931 г.), \"Страхил войвода\" (1938 г.), \"Изпитание\" (1942 г.), \"Калин Орелът\" (1950 г.), \"Под игото\" (1952 г.) и др.1888 г. \r\nРоден е Иван  Момчилов - български политически и обществен деец, участник в акцията по спасяването на българските евреи през 1943 г. Роден е в с. Соволяно, Кюстендилско. Завършва гимназия в Кюстендил (1906) и Юридическия факултет на Софийския университет. Работи като адвокат в Кюстендил. Председател на Кюстендилското читалище \"Братство\". Участва като офи­цер в Балканската война (1912-13) и в Първата световна война (1915-18). Народен представи­тел от Кюстендил в XXIV Обикновено НС (1938-1940). Участва в кюстендилската делегация, която на 8 март 1943 г. поставя началото на акцията по спасяването на българските евреи. Освен него в състава на делегацията, влизат още депутата Петър Михалев, търговеца Асен Суичмезов и учителя Владимир Куртев. Председател на Адвокатския съвет на Кюстендилската адвокатска колегия (1934-1935 и 1937-1939). През 1991 г. израелската комисия към Държавния институт \"Яд Вашем\" го провъзгласява за „Праведник на света“. Удостоен със званието \"почетен гражданин на Кюстендил\" през 1997 г. Умира на 78-годишна възраст на 24 декември 1966 г.1839 г. \r\nРоден е Йосиф Антонов Ковачев – педагог, обществен и държавен деец, действащ член на Българското книжовно дружество (днес Българска академия на науките). Роден е в Щип. Завършва Духовната семинария в Белград. По-късно със средства от Одеското българско настоятелство заминава за Киев, където завършва Духовната академия. Завръща се в българските земи и учителства в Габрово, Щип и Прилеп. За пръв път използва звучната метода и класно-урочната организация на обучение. В Щип създава първото мъжко педагогическо училище. През 1872 г. е назначен за училищен инспектор в Кюстендил. След Освобождението е началник на народното просвещение в Пловдив, а след това е училищен инспектор в Софийската губерния. Избран е за народен представител в Учредителното събрание (1879 г.). От 1880 г. до 1887 г. заема длъжностите главен секретар на Министерството на вътрешните работи, член на Държавния съвет и е кмет на София. Развива активна обществена дейност. От 1887 г. до края на живота си е преподавател по педагогика във Висшето училище в София (днес Софийски университет \"Св. Климент Охридски\"). Издава първия български учебник по педагогика \"Школска педагогия или методическо ръководство за учителите и управителите на народните школи\". Автор е и на редица други педагогически помагала и учебници – \"Буквар по нагледната и гласна метода\", \"Ръководство за първоначалното обучение в четенето и писането по звучната метода\" и др. Умира на 31 октомври 1898 г.На тази дата умират:2009 г. \r\nУмира българският актьор Димитър Манчев. Той е роден на 17 юли 1934 г. в София. Изиграва над 150 роли в театъра, киното и телевизията. Снима се в 12 български игрални филма. Най-популярната му роля в киното е на Миташки в българския филм „Оркестър без име“ (1982). Другите му изяви на големия екран са в „Горещо пладне“ (1966), „Понеделник сутрин“ (1966), „Последният войвода“ (1968), „Герловска история“ (1971), „Най-добрият човек, когото познавам“ (1973), „Топло“ (1978), „Роялът“ (1979), „Непълнолетие“ (1981), „19 метра вятър“ (1986), „Трака-трак“ (1996) и „Рапсодия в бяло“ (2002).2002 г. \r\nУмира Дечо Таралежков - български композитор, кларнетист, алтсаксофонист. Завършва Юридическия факултет на Софийски университет “Св. Климент Охридски” през 1951 г. и Българска държавна консерватория, специалност “Кларнет” (1955 г.). Учи композиция при проф. Ал. Райчев. Работи като отговорен редактор на забавните предавания в Българската национална телевизия през 60-те и 70-те години. Директор е на дирекция “Забавно изкуство” и директор на фестивала “Златният Орфей” (1984-1989 г.). Аранжира шлагерите от 60-те години на ХХ в. “Сън сънувах”, “Закъснели срещи”, “Една българска роза”. Автор е на музиката към театралните спектакли и ТВ мюзикъли “Криворазбраната цивилизация”, “Вражалец”. В началото на 80-те години на ХХ в. сътрудничи на групите “Сигнал” и “Фоноекспрес”. Член е на Съюза на българските композитори. Носител е на орден “Кирил и Методий” I ст.1988 г. \r\nУмира Камен Калчев – български писател. Завършва гимназия в София през 1934 г. Осъден е за антидържавна дейност, лежи в Софийския затвор (1935-1936 г.). Следва администрация и финанси в Свободния университет в София от 1937 г., работи като счетоводител в дружество “Петрол”. След 9 септември 1944 г. е редактор във вестник “Септемврийче” (1945 г.), сп. “Пламъче” (1945-1950 г.), сп. “Септември” (1950-1953 г.), главен редактор и директор на издателство “Български писател” (1957-1962 г.), главен редактор е на Издателството за литература на чужди езици, председател на Съюза на българските писатели (1962-1964 г.), заместник-председател на Съюза на българските писатели от 1974 г. Първия си разказ - “Кучешки живот”, публикува през 1935 г. в сборника “Сигнали”. Печата разкази и очерци. След 9 септември 1944 г. създава над 30 книги с разкази, повести, романи, романизирани биографии, пътеписи, мемоари, драми и произведения за деца.1975 г. \r\nУмира Георги Трайков - български политик; член в БЗНС от 1918 г. Участва в Септемврийския селски бунт в с. Гебедже (днес Белослав), Варненско. Министър е на земеделието в периода 1946-1949 г. Под негово ръководство се провежда заседание на ВС на БЗНС, където се гласува ръководната роля на БКП с цел изграждане на социализма (30 октомври 1948 г.); на практика се ликвидира БЗНС като политическа партия и се налага еднопартийното управление в България. От 1974 г. е председател на БЗНС. Председател е на Президиума (1964-1971 г.) и е председател (1971-1972 г.) на Народно Събрание. От април 1972 г. е зам.-председател на Държавния съвет и председател (от 1974 г. – почетен председател) на Националния съвет на ОФ.1946 г. \r\nУмира д-р Илия Матакиев -  лекар, спасил град Пазарджик от холера, и войниците от 27 Чепински полк от замръзване, помогнал за развитието на културно масови дейности в Пазарджик. Роден е на 9 юни 1872 г. в град Пазарджик. Там завършва четвърти клас, гимназия в Пловдив и медицина във френския град Нанси. В България се завръща с почетна диплома за успех, а през 1899-а успешно полага държавен изпит. На 29 декември 1900 г. е произведен в чин кандидат санитарен подпоручик. Дългогодишната му лекарска практика допринася за безспорния напредък и модернизация на здравеопазването и санитарната дейност в Пазарджик. 30 години е главен градски лекар, още 25 години началник на здравната служба. Става инициатор за откриването на втора градска лечебница, на първия родилен дом, първата общинска аптека и старчески приют. Д-р Матакиев е дружинен лекар на 27-и пехотен Чепински полк през Балканската и Междусъюзническата война, бригаден лекар на Втора армейска бригада, началник на полева болница в Добруджа. През Първата световна война е лекар в полева болница в Драма. По време на кариерата си като военен лекар служи в 21-ви пехотен средногорски полк. В продължение на половин век (1900 – 1946) се откроява яркото присъствие на на д-р Матакиев в обществения и културния живот на Пазарджик. Дълги години е председател и член на настоятелството на читалище „Виделина“. Той е първият председател на археологическото дружество „Бесапара“ и на музикалното дружество „Родопска песен“. На дружество „Еледжишки юнак“ е почетен председател и дългогодишен председател на Червения кръст. Благодарение на активната му дейност става възможно създаването на градски музей и картинна галерия в Пазарджик; модернизира градската библиотека. Придобивка за времето си е народният университет към читалище „Виделина“. Има възпоменателни медали за Балканската и Първата световна война, почетен знак „Червен кръст“ – голям кръст без лента и други. Умира на 14 януари 1946 г. на 74 години.\r\nНосител е на Царски орден „Св. Александър“ V степен, Народен орден „За военна заслуга“ VI степен и Орден „За гражданска заслуга“ велик кръст.1937 г. \r\nУмира Стефан Бочаров -  лекар, участник в Руско-турската война (1877-1878). Български офицер, генерал-майор. Основоположник на хигиенната наука в българската военна медицина. Стефан Бочаров е роден на 1 април 1852 г. в Бейковци. Завършва Априловското класно училище в Габрово. В периода 1872 - 1878 г. следва в Императорската медикохирургическата академия в Санкт Петербург.\r\nПо време на Сръбско-турската война (1876) е фелдшер в санитарния отряд на д-р Димитър Моллов към Сръбската армия. През Руско-турската война (1877-1878) работи към санитарният отряд на руския Червен кръст. Фелдшер и преводач в IV- а рота на X- а дружина на Българското опълчение. През 1878 г. е фелдшер в Руската болница в Габрово. Завършва медицинското си образование през 1878 г. Работи като военен лекар в I- и Артилерийски полк, I- а дружина, хигиенист в София, Окръжен лекар в Габрово. Главен лекар на Българската войска (1897-1907). През 1910 г. е повишен във военно звание генерал-майор. Заместник-началник на Военносанитарната част към Министерство ва войната (1912-1913). Член ва Върховното управление на Българския червен кръст (1907-1909).\r\nСанитарен генерал-майор Стефан Бочаров умира на 14 януари 1937 г. в София.1928 г. \r\nУмира Мара Николова Бунева - българска революционерка, член на Вътрешната македонска революционна организация. Известна е като „борец за свобода“ и „героиня“ заради извършения от нея атентат срещу Велимир Прелич през 1928 година. Мара Бунева е родена през 1901 година в северозападния македонски град Тетово, тогава в Османската империя, днес в Република Македония. Съществува версия, че е родена през 1902 година. Родена е в семейството на Никола (Нико) С. Бунев и Ана, братовчедка на Миля от рода Топорковци, женена за предприемача Георги Хаджиристич. По майчина линия революционерката е внучка на легендарния Захарий (Зако) Манойлов – който има заслуга за построяването на християнския храм „Свети Димитър“ в Тетово по турско време. Между 1915-1917 година Мара Бунева учи в скопската стопанска гимназия, а след края на Първата световна война заминава за България. Завършва висше образование в Софийския университет, след което се жени за офицера от българската армия Иван Хранков. Брат ѝ Борис Бунев я привлича в редовете на ВМРО и тя започва да изпълнява поръчки на революционната организация, като на няколко пъти минава границата с конспиративни задачи.\r\nПрез 1926 година Мара Бунева се завръща в Тетово при семейството си, а през декември същата година успешно се развежда със съпруга си. През 1927 година се установява в Скопие, в къщата на роднините си Хаджиристич, съседна на тази на Велимир Прелич. Завършва курс по шев и отваря собствено шивашко ателие, междувременно се сближава със семейство Прелич и влиза във висшето сръбско общество в града.\r\nНа 13 януари 1928 година Мара Бунева разстрелва в центъра на Скопие на стария Камен мост на Вардар Велимир Прелич, след което се прострелва в гърдите. Велимир Прелич е юридически съветник на Скопска Бановина и като такъв е отговорен за Скопския студентски процес срещу дейците на Македонската младежка тайна революционна организация.\r\nЗапитана от сръбския офицер, пристигнал пръв на мястото на атентата, защо е убила Прелич, Мара Бунева отговаря: „Заради мъченията, които той извърши над моите братя студенти. Защото обичам отечеството си.“ Мара Бунева умира на следващия ден, от раните си. Погребението ѝ е извършено без свещеник и опело в безименен гроб. Атентатът привлича вниманието на европейската общественост към съдбата на българите под сръбска и гръцка власт. За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.01.14", "title": "Денят 14 януари в българската история"}
{"url": "http://www.focus-news.net/news/2018/01/14/2476832/afp-broyat-na-zaginalite-pri-svlachishtata-v-kaliforniya-dostigna-do-19-dushi.html", "text": "Властите в Южна Калифорния съобщиха, че броят на загиналите при свлачищата в региона е достигнал до 19 души. Издирването на жертви продължава, предава  AFP. Петима души все още се смятат за изчезнали. \r\n„Екипите продължават да претърсват сградите и отломките за жертви. Голямото количество кал и отломки затрудняват достъпа и прогреса на издирването“, съобщава се на интернет-страницата на властите на окръг Санта Барбара. \r\nОбилните дъждове в началото на седмицата, последвали 10-те месеца засушаване, доведоха до свличане на кална маса в град Монтесито. Разрушени са 65 къщи а други над 450 са повредени. Виктор Турмаков", "date": "2018.01.14", "title": "AFP: Броят на загиналите при свлачищата в Калифорния достигна до 19 души"}
{"url": "http://www.focus-news.net/news/2018/01/14/2476833/pazardzhik-s-vodosvet-za-zdrave-v-belovo-shte-badat-otbelyazani-140-godini-ot-osvobozhdenieto-na-grada-ot-tursko-robstvo.html", "text": "Жителите на Белово ще отбележат 140 години от Освобождението на града от турско робство. На 14 януари 1878 г. Беловският край е освободен от войските на Астраханския драгунски полк, Първи Московски гвардейски пехотен полк и Кавказката казашка бригада. 700 души въоръжени доброволци от Беловския край подпомагат Киевския хусарски полк при освобождението на Чепинското корито. В Беловския край сражения не са водени, а войските просто са влезли и са обявили Белово за свободно. Тържествата ще започнат от 18.00 часа на пл. „Освобождение“ с ритуал по вдигане на знамената и отслужване на водосвет за здраве и благоденствие. След това кметът на Община Белово и гостите на празник ще отправят своите приветствия и ще бъдат поднесени венци и цветя пред паметника на загиналите воини. По традиция народното веселие включва наздравица с греяно вино, питка със сирене, запалване на традиционния огън и празнична заря. От 19.00 часа ще започне празничен концерт с участието на Валя Балканска и Петър Янев, Николина Чакардъкова, Боби Шапков и Неврокопски танцов ансамбъл.", "date": "2018.01.14", "title": "Пазарджик: С водосвет за здраве в Белово ще бъдат отбелязани 140 години от Освобождението на града от турско робство"}
{"url": "http://www.focus-news.net/news/2018/01/14/2476834/nimh-oranzhev-kod-za-silen-vyatar-e-v-sila-za-burgaskoto-kraybrezhie-zhalt-e-kodat-nad-moreto-kray-varna-i-dobrich.html", "text": "Оранжев код за силен вятър е в сила за Бургаското крайбрежие, жълт е кодът над морето край Варна и Добрич. Това сочи справка на сайта на Националния институт по метеорология и хидрология (НИМХ) към Българската академия на науките (БАН).  По Бургаско крайбрежието ще духа североизточен вятър 15-20 м/сек (7-8 бала по Бофорт), gusts 20-24 m/s (8-9 бала по Бофорт). Следобед се очаква обръщане на вятъра от север, постепенно отслабване. Вълнението на морето ще е между 4-5 бала, следобед се очаква спадане до 3-4.  Над крайбрежието при Добрич и Варна ще духа североизточен вятър със скорост 12-17 м/сек (6-7 бала по Бофорт), пориви 20 m/s (8 бала по Бофорт). Следобед се очаква обръщане на вятъра от север и постепенно отслабване.", "date": "2018.01.14", "title": "НИМХ: Оранжев код за силен вятър е в сила за Бургаското крайбрежие, жълт е кодът над морето край Варна и Добрич"}
{"url": "http://www.focus-news.net/news/2018/01/14/2476835/varna-mitropolit-yoan-pozdravi-romite-hristiyani-s-nastapvashtata-nova-godina.html", "text": "В навечерието на Банго Васил - новата ромска година, Негово Високопреосвещенство Варненският и Великопреславски митрополит Йоан поздрави ромите християни с техния голям празник, предаде репортер на Агенция \"Фокус\". Ромите  празнуват наватa година  според юлианския календар, честващ паметта на свети Василий Велики на 14 януари.\r\nМитрополит Йоан е отслужил молебен по този повод, след което е присъствал на специално проведено за празника в  Община Варна тържество. Никола Петков", "date": "2018.01.14", "title": "Варна: Митрополит Йоан поздрави ромите християни с настъпващата Нова година"}
{"url": "http://www.focus-news.net/news/2018/01/14/2476836/fox-news-chelsi-maning-shte-se-kandidatira-za-senator-v-shtata-meriland.html", "text": "Информаторът на „Уикилийкс“ Челси Манинг, който преди време бе освободен от затвора, където стоеше за разкриване на класифицирани документи на САЩ, се е кандидатирал за сенатор в щата Мериленд, предава  Fox News.\r\nТой ще се кандидатира на страната на Демократическата партия. Манинг бе осъден за публикуване на квалифицирана информация в сайта за разкрития „Уикилийкс“ и прекара шест години в затвора заради това. \r\nПознат като Брадли Манинг по време на ареста си през 2010 г. той си смени пола на женски, след като бе осъден. Бившият президент на САЩ Барак Обама му издаде амнистия миналата година преди да напусне поста си.  Виктор Турмаков", "date": "2018.01.14", "title": "Fox News: Челси Манинг ще се кандидатира за сенатор в щата Мерилънд"}
{"url": "http://www.focus-news.net/news/2018/01/14/2476837/denyat-14-yanuari-v-svetovnata-istoriya.html", "text": "2017 г. \r\nТурският парламент одобрява две конституционни изменения, които разширяват правомощията на президента да назначи ново законодателство и да избере кабинета.2016 г. \r\nПолицейските управление в Мидайят и Синар, Диарбекир, са ударени от коли-бомби, при което загиват шестима души а са ранени 39. Никой не поема отговорност, но правителството обвинява бунтовниците от ПКК за нападенията.2016 г. \r\nСветовната здравна организация обявява край на епидемията от вируса Ебола в Западна Африка.2015 г. \r\nКабинетът на министър-председателя на Япония Шиндзо Абе одобрява рекорден бюджет за отбрана с планове да закупи разузнавателни самолети и изтребители F-35, за да подобри сигурността на необитаеми острови в Източнокитайско море, за чието владение претенции имат и Япония и Китай. 2015  г. \r\nТайван протестира срещу новите въздушни маршрути на Китай в близост до средната линия на Тайванския проток и заявява че ще увеличи наблюдението си на летателната активност.2015  г. \r\nПрезидентът на Италия Джорджо Наполитано подава оставка поради напреднала възраст.2015 г. \r\n„Ислямска държава“ разстрелва двама души за шпионаж в полза на Русия. По информация на руските власти в редовете на „Ислямска държава“ воюват между 800 до 1500 граждани на Русия.2014 г. \r\nАпелативният съд на САЩ отказва на Федералната агенция на съобщенията (FCC) правото да изисква от интернет провайдърите да съблюдават принципа на мрежова неутралност.2013 г. \r\nЗа първи път от началото на комунистическия режим на Фидел Кастро кубинците получават възможността да пътуват свободно в чужбина.2013 г.  \r\nПървата мащабна грипна епидемия през 21 век обхваща САЩ и Китай.2012 г. \r\nБомбена заплаха предизвиква евакуацията на служителите в сградата на Съвета на Европа в Брюксел.2012 г. \r\nПри самоубийствен бомбен атентат срещу шиитски поклонници в Басра, Южен Ирак загиват 50 души, още 100 са ранени.2012 г. \r\nДействащият президент на Тайван Ма Инцзю спечелва отново президентските избори.2012 г. \r\nЧетирима терористи смъртници атакуват полицейския участък на пакистанския град Дера Исмаил Хан.2011 г. \r\nЖертвите от наводнението в Бразилия достигат 550, а броят на изчезналите не е установен. Разрушени са къщи, пътища и улици. Най-значителни щети понасят трите общини северно от Рио Де Жанейро - Нова Фрибурго, Терезополис и Петрополис, са заринати с кални потоци след тридневните интензивни дъждове. Обстановката се описва в пресата като “най-голямото природно бедствие в страната\", като “засегнатите от свлачища райони изглеждат като след силно земетресение\".2007  г. \r\nИздигната е кандидатурата за президент на Никола Пол Стефан Саркози дьо Наги-Боча с гласовете на 98% от изразените вотове на управляваната от него партия (в интернет-гласуването са участвали около 69% от членовете на партията Съюз за народно движение). На 6 май 2007 г. е избран за 6-ти президент на Петата френска република. Встъпва в длъжност на 16 май 2007 г. и изпълнява тази функция до 15 май 2012 г., когато предава поста на Франсоа Оланд.\r\nПреди избирането му за президент той е председател на партията Съюз за народно движение (Union de mouvement populaire). Той е министър на икономиката и финансите в правителството на Жан-Пиер Рафарен и министър на вътрешните работи в правителството на Доминик дьо Вилпен.2005 г. \r\nСондата Хюгинс каца на спътника на Сатурн - Титан. Наречена на името на холандския астроном Кристиян Хюгинс, сондата Хюгинс е космически апарат с форма на чиния, създаден от Европейската космическа агенция, за да кацне на повърхността на Титан, най-голямата луна на планетата Сатурн. Изстреляна е от апарата в орбита Касини на 24 декември 2004 г. и се приземява на Титан на 14 януари 2005 г. Касини и Хюгинс са разработени като част от международен проект между европейски и американски учени, започнал през 1997 г. Целта на проекта е чрез изучаването на атмосферата на Титан да се хвърли светлина върху произхода на живота на Земята.2004 г. \r\nСлед избирането на Михаил Саакашвили за президент е приет новият вид на Националното знаме на Грузия. То замества предишното знаме на страната, използвано между 1990 и 2004 г.1972 г. \r\nКралица Маргрет ІІ Датска се възкачва на трона. Тя е първата кралица на Дания от 1412 г. и е първият датски монарх, който не се казва Фредерик или Кристиян, от 1513 г. насам. Маргрет ІІ е родена през 1940 г. и е най-голямата дъщеря на крал Фредерик ІХ и кралица Ингрид, дъщеря на шведския крал Густавус VІ. Правото на принцеса Маргрет за възкачване на трона се създава през 1953 г. чрез новата конституция, която позволява женското наследяване на престола. Маргрет става член на Държавния съвет през 1958 г. През 1968 г. се омъжва за французина Сомт Анри дьо Лаборд дьо Монпеза и става майка на двама синове. Със смъртта на баща й през 1972 г. Маргрет става първата датска кралица след Маргрет І, управлявала в края на ХІV и началото на ХV век.1970 г. \r\nЕисаку Сато е избран за трети път за министър-председател на Япония. Сато Еисаку е японски политик, министър-председател в периода 1964-1972 г., брат е на Набосуке Киши. Роден е през 1901 г. След взимането на диплома по право в Имперския университет на Токио през 1924 г. започва работа в министерството на железниците. През 1947 г. е назначен за заместник-министър на транспорта. През 1948 г. напуска министерството и влиза в политиката като либерален демократ-член на долната камара на Диета. Заема множество министерски постове в следващите няколко правителства – министър на строежите (1952-53 г.), министър на финансите (1958-60 г.), министър на науката и технологиите (1963-64 г.). През 1964 г. заема поста министър-председател от Хаято Икеда, подал оставка поради здравословни причини. Чрез неговите преговори през 1965 г. е подписано споразумение, което нормализира отношенията на Япония с Южна Корея, а през 1969 г. подписва договор със САЩ, който довежда до възстановяването на японския суверенитет на Окинава през 1972 г. Сато не предвижда общественото недоволство от клауза в договора, според която американски войски имат право да останат на територията на острова, което става причина за оставката на Сато през 1972 г. скоро след като договорът влиза в сила. Сато получава Нобелова награда за мир през 1974 г.1969 г. \r\nПоставя се начало на космическата поща. За начало на Космическата поща в историята на пощенските съобщения се смята кореспонденцията (писма и вестници), доставена на борда на космическия кораб “Союз-4” на летеца космонавт на СССР В. Шаталов от летците космонавти Евгений Хрумов и Алексей Елисеев с космическия кораб “Союз-5”. Писмото, доставено на “Союз-4”, е подпечатано със специално клеймо с дата 14 януари 1969 г. През същата година американските космонавти Нийл Армстронг и Едуин Олдрин доставят писмо на Луната, подпечатано със специален печат. България има космическа поща от 1979 г., осъществена от първия български космонавт Г. Иванов.1938 г. \r\nОбластта “Кралица Мод” в Антарктика става владение на Норвегия. Владението на Норвегия е обект на Антарктическия договор, но не е признато официално. “Кралица Мод” се намира между ледниците Стенкъмб-Уилс и Шинан в Антарктика. Площта й е приблизително 2.5 милиона кв. км, покрита е с ледена покривка. Земята е наречена на името на Мод Шарлот Мери Виктория, внучка на кралица Виктория, по-късно кралица на Норвегия (като съпруга на крал Хаакон VІІ).1900 г. \r\nВ Рим се състои премиерата на операта “Тоска” от Джакомо Пучини. \r\nПучини е италиански композитор, роден на 22 декември 1858 г. в Лука. Решава да започне да пише опера, след като чува Аида на Верди през 1876 г. Учи в Миланската консерватория. Първата му опера Le villi (1883 г.) е поставена благодарение на спонсорството на приятелите на композитора и се радва на огромен успех. Втората, Едгар (1889 г.) няма успех, но “Манон Леско” (1893 г.) донася международно признание на композитора. Пучини е автор на оперите - \"Бохеми\", \"Тоска\", \"Мадам Бътерфлай\", \"Турандот\" (завършена от Ф. Алфано, поставена е през 1926 г.).1690 г. \r\nВ Нюрнберг, Германия, е изобретен кларнетът. Неговият изобретател е Йохан Кристоф Денер. Музикалният инструмент се състои от цилиндрична дървена тръба и е наследник на по-стар инструмент, наречен “шалюмо”, първият истински единичен дървен духов инструмент. Йохан Кристоф Денер заедно с помощта на сина си Якоб подобряват този инструмент, като добавят два ключа и увеличават диапазона му с повече от две октави. Също добавят елемент за уста и подобряват края на инструмента, като по този начин създават съвременния кларнет. През 1843 г. кларнетът е допълнително подобрен, когато Клозе прилага флейтови ключове в кларнет. Моцарт е първият композитор, който ползва кларнета в симфония.1650 г. \r\nПо заповед на кардинал Мазарини е арестуван лидерът на френската опозиция принц Конде.\r\nДжулио Раймондо Мазарини е френски политик и държавник, кардинал от 1641 г., доктор по право; италианец по произход. Пръв министър (1643-1661 г.) по време на непълнолетието на Луи XIV. Постига политическа хегемония на Франция в Европа.1601 г. \r\nВ Рим по заповед на католическата църква са изгорени еврейските книги.На тази дата са родени:1941 г. \r\nРодена е Фей Дънауей - американска актриса. Създава поредица от запомнящи се женски образи: \"Бони и Клайд\" (1967 г.), \"Споразумението\" (1969 г.), \"Малък голям човек\" (1970 г.), \"Тримата мускетари\" (1973 г.), \"Ад под небето\" (1974 г.), \"Трите дни на Кондора\" (1975 г.), \"Очите на Лора Марс\" (1978 г.), \"Порочната лейди\" (1982 г.), \"Казанова\" (тв, 1987 г.), \"Христофор Колумб\" (1991 г.), \"Луди шофьори\" (1991 г.), \"Аризонска мечта\" (1992 г.), \"Темпо\" (1993 г.), \"Дон Хуан Де Марко\" (1995 г.), \"Пияници\" (1996 г.), \"Хотел “Дънстън Чикс\" (1996 г.), \"Албинос алигатор\" (1996 г.), \"Аферата Томас Краун\" (1999 г.), \"Жана Д’Арк\" (тв, 1999 г.), \"The Yards\" (2000 г.), \"Жълта птица\" (2001 г.), \"Проповедта\" (2001 г.), \"Mid-Century\" (2002 г.), \"El Padrino\" (2003 г.).1896 г. \r\nРоден е Джон Дос Пасос - американски писател, публицист. Първите му романи - \"Посвещение на един млад човек\" (1920 г.) и \"Трима войници\" (1921 г.) - го приближават до \"изгубеното поколение\" (формулировка на Г. Стайн). Начало на формалистични експерименти в творчеството му е романът \"Манхатън\" (1925 г.). Най-значителното му произведение е трилогията \"САЩ\" - \"42-ри паралел\" (1930 г.), \"1919\" (1932 г.) и \"Големите пари\" (1936 г.), която представя панорама на живота в САЩ от 20-те години на ХХ в. След Гражданската война в Испания (1936-1939 г.) скъсва отношенията си с левите кръгове. Автор е на трилогията \"Щат Колумбия\" (1939-1948 г.), романа \"В средата на века\" (1961 г.), на автобиографичната книга \"Добрите времена\" (1966 г.).1875 г. \r\nРоден е Алберт Швайцер - изследовател на философията на културата. Получава образование в университетите на Страсбург, Берлин и Париж. От 1899 г. е д-р по философия, от 1900 г. д-р по теология и през 1913 г. - д-р по медицина. В 1928 г. е удостоен с франкфуртската Гьотева награда, през 1952 г. получава Нобелова награда за мир. Известен е и като концертиращ органист и музиковед. Неговите изследвания върху творчеството на Бах помагат за възраждане на интереса към музиката му и оказват влияние върху съвременния стил на изпълнението й. Занимава се с анализ на критерия за оценка на индивидуалния стил на художника и проблемите при взаимодействието на различните видове изкуства. Светогледът му се формира под влияние на “философията на живота” и на учението на Шопенхауер за състраданието. В учението му етиката органично се слива с философията на културата. Като критерий за развитието на културата приема равнището на хуманизма, достигнато от обществото.1684 г. \r\nРоден е Жан Батист ван Ло, френски портретист и художник. Роден в Екс-ен-Прованс, ван Ло е обучаван в техниките на изобразителното изкуство от баща си Абраам ван Ло. В ранна възраст ван Ло прави няколко рисунки, с които украсява църквата и няколко обществени сгради в Екс, по-късно в Тулон. Учи в Рим под ръководството на Бенедето Лути. Рисува “Бичуване на Христос” в църквата Санта Мария в Монтичели. В Торино рисува Шарл Еманюел ІІ, дук на Савоя. След като се премества в Париж става член на Кралската академия по рисуване и скулптура. В Париж ван Ло създава няколко олтара и възстановява творбите на Франческо Приматичио във Фонтенбльо. През 1737 г. се премества в Англия, където създава портрета на Коли Сибър и Оуън МакСуайни. Ван Ло рисува още сър Робърт Уолпол, както и принца и принцесата на Уелс. Поради влошаващото се здраве художникът прекратява престоя си в Англия и се връща първо в Париж през 1742 г. и по-късно в Екс, където умира на 19 декември 1745 г.На тази дата умират:2016 г. \r\nУмира Алън Рикман -  британски актьор и театрален режисьор роден в Лондон, Англия. Той става популярен след ролята си на злодея Ханс Грубър в „Умирай трудно“ от 1988 г. Амплоа, което затвърждава и в образа на шерифа на Нотингам от „Робин Худ: Принцът на разбойниците“ (1991), за който получава награда БАФТА. Известен е и с участието си в поредицата за Хари Потър, като тъмния учител Сивиръс Снейп. Рикман е също така и именит театрален актьор в съвременни и класически постановки и бивш член на кралската Шекспирова трупа.1970 г. \r\nУмира Уйлям Фелер - американски математик. Член е на Националната академия на науките на САЩ. Завършва Загребския университет през 1925 г. Доктор по философия е на Гьотингенския университет от 1926 г., преподавател е в Принстънския университет (професор е от 1950 г.). Създава трудове по теория на вероятностите и нейните приложения в генетиката, физиката, икономиката. Получава ценни резултати от изследвания в областта на пределните теореми на теорията на вероятностите и теорията на дифузните случайни процеси. Автор е на популярен учебник по теория на вероятностите.1924 г. \r\nУмира Арне Гарборг – норвежки писател, представител на либералното културно движение \"Млада Норвегия\". Поддържа движението за национален език. Автор е на реалистичния роман \"Селски студенти\" (1883 г.), \"Уморени души\" (1891 г.), \"При мама\" (1810 г.). Превежда \"Одисея\" на норвежки език (1918 г.).1912 г. \r\nУмира Ото Либман - германски философ, представител на ранното неокантианство. Доцент е в Тюбинген от 1865 г., професор е в Страсбург от 1872 г. и Йена от 1882 г. В съчинението си \"Кант и епигоните\" (1865 г.) призовава за връщане \"назад към Кант\". Отхвърляйки понятието \"вещи в себе си\", строи своя философия върху тези положения на Кант, които смята за непреходни - априоризма и феноменализма. Основното в идеалистическата система на Либман, е идеята за иманентните закономерности на съзнанието, които определят целия свят на човешкото познание.1909 г. \r\nУмира Зиновий Рожественски – руски морски офицер, вицеадмирал (от 1904 г.), генерал-адютант (от 1904 г.). Завършва Морско училище през 1870 г. и Михайловската артилерийска академия през 1873 г. Участвува в Руско-турската война от 1877-1878 г. Заедно със С. О. Макаров (също бъдещ адмирал) създават минното оръжие и миноносците като бойни кораби и ги използват във войната от 1877 г. Рожественски е един от създателите на българската военна флотилия в Русе. След войната служи в Балтийския флот. Началник е на Главния морски щаб от 1903 г. Командващ е на Втора Тихоокеанска ескадра от април 1904 г., извършила поход от октомври 1904 г. до май 1905 г. В Цушимското сражение (1905 г.) действа твърде пасивно, което е една от причините за разгрома на Втора Тихоокеанска ескадра. В сражението е ранен тежко и пленен от японците. След завръщането в Русия е съден от военноморски съд, оправдан и пенсиониран (1906 г.).1905 г. \r\nУмира Ернст Абе – немски физик оптик. Създател е на технологията в основните клонове на оптико-механичната промишленост. Професор е по теоретична физика в Йена от 1870 г.; директор на астрономическата обсерватория в Йена (1877-1890 г.). Създава теорията на микроскопа (1872 г.) и разработва конструкцията на много оптически устройства, носещи неговото име. Работи заедно със собственика на оптическата фабрика Карл Цайс, след чиято смърт през 1888 г. наследява предприятието.1753 г. \r\nУмира Джордж Бъркли – ирландски философ, привърженик на идеалистическата школа. Според неговата теория за “субективния идеализъм” или “имматериализма” човек може да знае директно единствено усещанията и идеите за предметите, но не и абстракции като “материя” например. Най-значителните му философски произведения са: \"Опит за нова теория на зрението\" (1709 г.), \"Трактат върху принципите на човешкото знание\" (1710 г.), \"Три диалога между Хилас и Филонус\" (1713 г.) и др.1742 г. \r\nУмира Едмънд Халей - английски астроном и геофизик, член на Лондонското Кралско дружество от 1678 г. Учи в Оксфордския университет, професор е по математика в Оксфорд през 1703 г., от 1720 г. е назначен за директор на Гринуичката обсерватория. През 1676-1678 г. съставя първия телескопен каталог на звездите в Южното небесно полукълбо. През 1682 г. открива първата периодична комета (Халеева комета) и предсказва нейното завръщане през 1758 г., открива собственото движение на звездите (1718 г.), някои отклонения в движението на Луната и планетите (1720-1738 г.). В резултат на експедицията през 1698-1700 г. съставя първата подробна геомагнитна карта (1701 г.). Със собствени средства издава “Математически начала на натуралистическата философия” на И. Нютон. Превежда от арабски език и издава през 1710 г. математическите трудове на Аполоний Пергски.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.01.14", "title": "Денят 14 януари в световната история"}
{"url": "http://www.focus-news.net/news/2018/01/14/2476838/the-hill-kongresmenite-ot-shtata-havai-reagiraha-na-pogreshnoto-zadeystvane-na-predupreditelnata-sistema-za-raketna-ataka.html", "text": "Конгресмените от щата Хаваи от демократическата партия  Брайън Шатц и Мейзи Хироно излязоха с коментар относно погрешното задействане на предупредителната система на островите за ракетно нападение, предизвикало паника сред населението им, пише  The Hill.\r\nШатц определи инцидента като „непростим“ и изиска „строга и бърза отговорност“. „Хората бяха ужасени, децата се криха на място, хората плакаха, бизнесът затвори врати. Никой не знаеше какво става. Паниката, която премина през Хаваите бе истинска и ужасяваща“, заяви той.\r\nНа свой ред Хироно заяви, че заради засиленото напрежение със Северна Корея е особено важно системата за ранно предупреждение да бъде точна и че властите трябва да разследват случая.  Виктор Турмаков", "date": "2018.01.14", "title": "The Hill: Конгресмените от щата Хаваи реагираха на погрешното задействане на предупредителната система за ракетна атака"}
{"url": "http://www.focus-news.net/news/2018/01/14/2476839/blagoevgrad-nevrokopskiyat-mitropolit-serafim-shte-oglavi-nedelnata-sv-liturgiya-v-blagoevgradskiya-hram-vavedenie-bogorodichno.html", "text": "Негово високопреосвещенство Неврокопският митрополит Серафим ще оглави Неделната св. Литургия в благоевградския храм \"Въведение Богородично\" днес, предаде репортер на Агенция \"Фокус\". Началото на архиерейската света Литургия е в 9.00 часа. \r\nНикола ПЕТКОВ", "date": "2018.01.14", "title": "Благоевград: Неврокопският митрополит Серафим ще оглави Неделната св. Литургия в благоевградския храм \"Въведение Богородично\""}
{"url": "http://www.focus-news.net/news/2018/01/14/2476840/sofiya-vavedena-e-vremenna-organizatsiya-na-dvizhenieto-vav-vrazka-sas-zasnemane-na-film.html", "text": "Въведена е временна организация на движението във връзка със заснемане на филм. Това съобщиха от пресцентъра на Столична община. Забраняват се престоят и паркирането на пътни превозни средства, с изключение на автомобилите на снимачния екип и извън местата в режим „служебен абонамент”, както следва:\r\nОт 10.00 до 18.00 часа на 14 януари и 15 януари 2018 г.:\r\n- на ул. „Цар Симеон” между ул. „Г. С. Раковски” и ул. „Г. Бенковски” – 6 паркоместа;\r\n- на ул. „Г. Бенковски” между ул. „Цар Симеон” и ул. „Св. св. Кирил и Методий” – 4 паркоместа.\r\nОт 09.00 до 14.00 часа на 14 януари 2018 г. на ул. „Съборна” между пл. „Света Неделя” и ул. „Цар Калоян” – 10 паркоместа.\r\nОт 09.00 до 14.00 часа на 14 януари 2018 г.:\r\n- на бул. „Витоша” срещу Съдебната палата – 2 паркоместа;\r\n- на ул. „Позитано” между бул. „Витоша” и ул. Лавеле” – 5 паркоместа.\r\nОт 08.00 до 19.30 часа на 18 януари 2018 г. и 19 януари 2018 г.:\r\n- на ул. „Цар Симеон” между ул. „Г. С. Раковски” и ул. „Г. Бенковски” – 6 паркоместа;\r\n- на ул. „Г. Бенковски” между ул. „Цар Симеон” и ул. „Св. св. Кирил и Методий” – 4 паркоместа.\r\nОт 10.00 до 12.00 часа на 14 януари 2018 г. да се забрани влизането на пътни превозни средства за максимум от 3 минути за заснемане на кадър:\r\n- по ул. „Съборна” между ул. „Цар Калоян” и ул. „Леге”;\r\n- па ул. „Леге” между ул. „Алабин” и ул. „Съборна”.", "date": "2018.01.14", "title": "София: Въведена е временна организация на движението във връзка със заснемане на филм"}
{"url": "http://www.focus-news.net/news/2018/01/14/2476841/pazardzhik-negovo-preosveshtenstvo-konstantiyskiyat-episkop-yakov-shte-oglavi-arhiereyska-sveta-liturgiya-i-blagodarstven-moleben-v-hram-sv-bogoroditsa.html", "text": "В празничния за християните неделен ден, с благословението на Негово високопреосвещенство Пловдивския митрополит Николай, Негово преосвещенство Константийският епископ Яков ще оглави архиерейска света Литургия в храм \"Св. Богородица\", предаде репортер на Агенция \"Фокус\". Началото е от 9.00 часа. В 10.30 часа ще започне Благодарствен молебен към Всеподателя Бога по повод 140 години от Освобождението на град Пазарджик от османско владичество.  \r\nНикола ПЕТКОВ", "date": "2018.01.14", "title": "Пазарджик: Негово преосвещенство Константийският епископ Яков ще оглави архиерейска света Литургия и Благодарствен молебен в храм \"Св. Богородица\""}
{"url": "http://www.focus-news.net/news/2018/01/14/2476842/reuters-osem-dushi-sa-zaginali-desetki-sa-raneni-pri-pozhar-v-portugaliya.html", "text": "Най-малко осем души са загинали, а десетки други са ранени при пожар и последвала  тъпканица в заведение в португалския град Виля Нова да Райна в Северна Португалия, предава  Reuters.\r\nКметът на града Жозе Антонио де Жезус съобщи, че повече от 60 души са участвали или гледали състезание по игра на карти в двуетажно заведение в града, разположен на 260 км. северно от Лисабон, когато пожарът избухва.\r\n„Няколко десетки души са ранени, някои тежко и в момента се лекуват в болница“, заяви Де Жезуз.  \r\nСпоред местните медии пожарът е причинен от избухнал неизправен парен котел.  Виктор Турмаков", "date": "2018.01.14", "title": "Reuters: Осем души са загинали, десетки са ранени при пожар в Португалия"}
{"url": "http://www.focus-news.net/news/2018/01/14/2476843/plovdiv-snyag-vali-v-rayona-na-karlovo-karnare-laki-i-studenets-patnite-nastilki-sa-obraboteni-i-normalno-prohodimi.html", "text": "Слаб сняг вали в района на Карлово, Кърнаре, Лъки и Студенец в Пловдивска област, пътните настилки са обработени и нормално проходими. Това съобщи за Радио „Фокус“ – Пловдив дежурният в Областно пътно управление. В останалата част от областта пътните настилки са мокри и хлъзгави в резултат на валежите от дъжд. Дежурният призовава водачите да шофират с повишено внимание и съобразена скорост, за да не се създават предпоставки за възникването на пътнотранспортни произшествия. Към този час трафикът по основните пътни артерии в областта се осъществява нормално и без затруднения. По-интензивно движение се отчита по пловдивския участък на АМ „Тракия“. Ограничено е движението на МПС над 12 тона през прохода Троян – Кърнаре, също по пътищата Югово – Лъки – Здравец, в отсечката град Лъки – пътно кръстовище за хижа \"Момчил юнак\", и Поповица – Болярци. Все още е ограничено и преминаването на моторни превозни средства по-високи от 4 метра през тунелите по пътя Асеновград – Нареченски бани. Остава забранено преминаването на всички МПС по пътя Белица – Загражден – Давидково, в участъка от км 13 до км 18, поради компрометирана настилка.\r\nДвижението по главните булеварди в град Пловдив също се извършва с нормална интензивност. Няма струпване на автомобили и по входно-изходните артерии. Преминаването през светофарните уредби се осъществява средно за 2 мин. Пътните настилки в града са предимно мокри.\r\nТони МИХАЙЛОВ", "date": "2018.01.14", "title": "Пловдив: Сняг вали в района на Карлово, Кърнаре, Лъки и Студенец, пътните настилки са обработени и нормално проходими"}
{"url": "http://www.focus-news.net/news/2018/01/14/2476844/ministerstvo-na-regionalnoto-razvitie-i-blagoustroystvoto-iziskva-ot-obshtinite-po-strog-kontrol-na-saniraneto.html", "text": "Министърът на регионалното развитие и благоустройството Николай Нанков даде допълнителни указания до всички кметове на общини и областни управители, както и до председателя на НСОРБ Даниел Панов, за по-строг контрол при изпълнението на Националната програма за енергийна ефективност на многофамилни жилищни сгради.  Това съобщиха от пресцентъра на Министерството на регионалното развитие и благоустройството (МРРБ).  \r\nОсъществяваният от министерството мониторинг на програмата установи, че общините като възложител в процеса по обновяване на сградите не извършват достатъчно ефективен контрол на външните изпълнители, което може да доведе до вреди със съответното финансово изражение за гражданите.\r\nЗа да не се допусне това, с писмото си министър Нанков изисква да се извършват проверки на място от представители на общината и строителния надзор минимум един път месечно по време на изпълнението на обновителни дейности на сградата и преди подписването на Констативен акт (Образец 15) и да се съставят протоколи от тях. На общодостъпно място във всеки вход на участваща в програмата сграда вече трябва да бъде поставяна информация за контакт – име, телефон и имейл, с отговорните общински служители, упражняващите строителен надзор и инвеститорски контрол, и на съответното подразделение на Дирекцията за национален строителен контрол. Общините трябва да следят и за нерегламентираното използване на подизпълнители.\r\nНекачественото изпълнение на дейности по дадена сграда може да доведе до прекратяване на договора за нея с „Българска банка за развитие“ АД и бъдещо подписване на анекси, се казва още в писмото на регионалния министър.\r\nОбщините, които са основен участник в изпълнението на Националната програма за енергийна ефективност, са задължени да изпълняват функциите си на възложител със съответните механизми за контрол и гарантиране изпълнението на допустимите дейности, да следят за законосъобразното разходване на публичните средства и да защитават интересите на сдруженията на собствениците като техни представители.", "date": "2018.01.14", "title": "Министерство на регионалното развитие и благоустройството изисква от общините по-строг контрол на санирането"}
{"url": "http://www.focus-news.net/news/2018/01/14/2476845/veliko-tarnovo-mokri-i-zasnezheni-sa-patnite-nastilki-v-grada.html", "text": "Мокри и заснежени са пътните настилки в града, предаде репортер на Радио „Фокус” – Велико Търново. Времето е облачно. Превалява слаб сняг. Температурата на въздуха е минус 3 градуса. Трафикът в града е с нормален за почивния ден интензитет. По-натоварено е движението в центъра на града – на кръстовището пред Съдебната палата и пред сградата на Пощата. По-засилено движение се наблюдава и по бул. „България“ и ул. „Никола Габровски“, пътен възел „Качица“ и ул. „Магистрална“. Светофарната уредба под НВУ „Васил Левски“ не работи. Движението се регулира с пътни знаци.\r\nНяма допълнително въведени ограничения на територията на областта. Отворен за движение на всички превозни средства е Прохода на Републиката. Не се допуска преминаване на товарни автомобили над 10 тона през прохода Твърдица – Елена.\r\nНадежда КРЪСТЕВА", "date": "2018.01.14", "title": "Велико Търново: Мокри и заснежени са пътните настилки в града"}
{"url": "http://www.focus-news.net/news/2018/01/14/2476846/gabrovo-slab-snyag-vali-na-prohoda-shipka-patnite-nastilki-sa-mokri-i-na-mesta-zaledeni.html", "text": "Слаб сняг вали на прохода Шипка. Това казаха за Радио „Фокус“ – Велико Търново от Областно пътно управление – Габрово. Пътните настилки са мокри и заснежени, а на места заледени, но обработени. Времето е облачно. Температурата на въздуха е минус 2°. На прохода Шипка е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. До 31 март 2018 година движението по път Габрово – връх Шипка трябва да се осъществява с повишено внимание, поради пропаднал участък. Поставена е необходимата сигнализация. На пътя с. Кормянско – с. Малък Вършец при км 10+080 има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско – Малък Вършец при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018 г. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III-5004 – път II-44 – път III-4404. Поставена е необходимата сигнализация. Срокът за приключване на дейностите е до 31 август 2018 година.\r\nНадежда КРЪСТЕВА", "date": "2018.01.14", "title": "Габрово: Слаб сняг вали на прохода Шипка, пътните настилки са мокри и на места заледени"}
{"url": "http://www.focus-news.net/news/2018/01/14/2476847/ria-novosti-izraelskite-vaorazheni-sili-sa-unishtozhili-tunel-pod-kontrolno-propuskatelen-punkt-na-granitsata-s-ivitsata-gaza.html", "text": "Израелската армия съобщава, че е открила и унищожила трети за последните два месеца таен тунел, изкопан от палестинските бунтовници от Ивицата Газа, водещ до територията на еврейската държава, предава  РИА Новости.\r\nПодземният тунел, принадлежащ, според военните, на управляващото анклава движение „Хамас“ е преминавал под граничен пункт „Керем-Шалом“ и е достигал и до територията на Египет. \r\n„Тази сутрин силите за самоотбрана на Израел унищожиха терористичен тунел, водещ към израелска територия“, съобщава пресслужбата на израелските въоръжени сили. \r\nПрез изминалата нощ военните съобщиха за въздушен удар по неназован обект на „терористичната инфраструктура“ на мястото, където се съединяват границите на Израел, Египет и Ивицата Газа, а също така за спирането на дейността на пункта „Керем-Шалом“, който се използва за транспортиране на търговски и хуманитарни товари в палестинския анклав.  Виктор Турмаков", "date": "2018.01.14", "title": "РИА Новости: Израелските въоръжени сили са унищожили тунел под контролно-пропускателен пункт на границата с Ивицата Газа"}
{"url": "http://www.focus-news.net/news/2018/01/14/2476848/kabinkoviyat-lift-simeonovo-aleko-na-vitosha-veche-raboti.html", "text": "Кабинковият лифт „Симеоново – Алеко“ вече работи. Това съобщи за Агенция „Фокус“ Красимир Иванов, началник сектор „Въжена линия“ от „Витоша ски“ във връзка с вчерашното преустановяване на работата на съоръжението поради обледеняване на въжето. „Наложи се да свалим пътниците, за да размразим въжето\", припомни той. \r\nДеница КИТАНОВА", "date": "2018.01.14", "title": "Кабинковият лифт „Симеоново – Алеко“ на Витоша вече работи"}
{"url": "http://www.focus-news.net/news/2018/01/14/2476849/burgas-v-grada-shte-se-provede-fermerski-pazar.html", "text": "Участниците от фермерския пазар отново ще предложат днес на потребителите своите продукти. Това съобщиха от пресцентъра на Община Бургас. Производителите се събират отново на Славейковото пазарче от 11.00 до 16.00 часа. Всеки ще има възможност да си закупи чиста и здравословна храна – млечни и месни продукти, хляб с квас, тахани, сладки и солени изкушения, мед и пчелни продукти, сладка, вина, билки, подправки и др.", "date": "2018.01.14", "title": "Бургас: В града ще се проведе фермерски пазар"}
{"url": "http://www.focus-news.net/news/2018/01/14/2476850/pazardzhik-snyag-vali-v-planinskata-chast-na-oblastta-patnite-nastilki-sa-hlazgavi.html", "text": "Слаб сняг вали в планинската част на област Пазарджик. Пътните настилки са мокри, в планинската част хлъзгави, съобщи за Радио „Фокус“ – Пазарджик дежурният в Областно пътно управление – Пазарджик.  Въведено е ограничение и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nВаня НИКОЛОВА", "date": "2018.01.14", "title": "Пазарджик: Сняг вали в планинската част на областта, пътните настилки са хлъзгави"}
{"url": "http://www.focus-news.net/news/2018/01/14/2476851/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от Планинската спасителна служба (ПСС) към Българския червен кръст (БЧК). Температурите варират между минус 5 и минус 8 градуса. Времето е облачно. Снежната покривка варира между 5 и 30 сантиметра. Няма регистрирани инциденти в планината през изминалото денонощие. \r\nИнформация за обстановката в планините може да намерите на . Телефоните на ПСС са: 02/ 9632000 и 088 1470\r\nДеница КИТАНОВА", "date": "2018.01.14", "title": "ПСС: Лоши са условията за туризъм в планините"}
{"url": "http://www.focus-news.net/news/2018/01/14/2476852/reuters-spored-hasan-rouhani-sasht-sa-se-provalili-v-opitite-si-da-podkopayat-iranskoto-yadreno-sporazumenie.html", "text": "Президентът на Иран Хасан Роухани съобщи, че САЩ не са успели да подкопаят ядреното споразумение между Техеран и западните сили и приветства договора като „дълготрайна победа“ за Иран, предаде  Reuters.\r\nПо-рано президентът на САЩ Доналд Тръмп издаде ултиматум към европейските страни, подписали договора, да поправят „ужасните недостатъци“ на споразумението с Иран, или в противен случай Вашингтон ще излезе от него.\r\n„Американското правителство се провали в опитите си да подкопае ядреното споразумение. Тръмп, въпреки постоянните си усилия, се провали. Споразумението е дълготрайна победа за Иран“, заяви Роухани пред местна телевизия.  Виктор Турмаков", "date": "2018.01.14", "title": "Reuters: Според Хасан Роухани САЩ са се провалили в опитите си да подкопаят Иранското ядрено споразумение"}
{"url": "http://www.focus-news.net/news/2018/01/14/2476853/pernik-folkloren-kontsert-kulinarna-izlozhba-i-zarya-shte-sapatstvat-praznika-surova-v-selo-divotino.html", "text": "Фолклорен концерт с изпълненията на София Илиева, кулинарна изложба и пищна заря ще съпътстват народния празник Сурова в село Дивотино. Това каза кметът на населеното място Румен Сергиев, съобщиха от пресцентъра на Община Перник. Той посочи, че ще гостува кукерска група от Петрич. \r\nПо стара традиция сурвакарската група ще направи обхождане на къщите за здраве и берекет. Обиколката ще започне рано сутринта в 8.00 часа. По-късно в 13.30 часа на площада пред „Ханчето“ ще се разиграе ритуалът „Сурвакарска сватба“, а от 15.00 часа ще бъдат подредени вкусни гозби в салона на местното читалище „Чичо Стоян“. От 16.00 часа центъра на Дивотино ще бъде огласен с изпълненията на София Илиева. Концертът ще започне от 16.00 часа и ще продължи до 18.00 часа, след което небето ще бъде озарено от празнична заря. \r\nСурвакарската група на село Дивотино е създадена през 1950 година. Групата представя традиционния зимен обичай “Сурвакарска сватба“. Участниците в обичая са само мъже – ергени или млади женени мъже. Основните персонажи са: булка, младоженец, свекър, свекърва, девер, байрактар, поп, мечка, мечкар, циганска група, група с маски и ликове и народен оркестър. \r\nГрупата се представя с голям успех в общински, регионални и международни фестивали в България и чужбина и е носител на множество награди. Тя е удостоена и със „Златната маска“ на Маскарадния фестивал „Сурва“.", "date": "2018.01.14", "title": "Перник: Фолклорен концерт, кулинарна изложба и заря ще съпътстват празника Сурова в село Дивотино"}
{"url": "http://www.focus-news.net/news/2018/01/14/2476854/sofiya-165-dushi-sa-noshtuvali-v-krizisniya-tsentar-za-nastanyavane-na-bezdomni-v-stolitsata.html", "text": "165 души са нощували в Кризисния център за настаняване на бездомни в столицата. Това съобщи за Агенция „Фокус“ директорът на центъра Пепи Джуренов. Той уточни, че капацитета на центъра е 170 души и нощта не е имало никакви проблеми. \r\nДеница КИТАНОВА", "date": "2018.01.14", "title": "София: 165 души са нощували в Кризисния център за настаняване на бездомни в столицата"}
{"url": "http://www.focus-news.net/news/2018/01/14/2476855/plovdiv-pozhar-unishtozhi-tri-sergii-na-pazara-na-ul-georgi-ikonomov-v-grada.html", "text": "Пожар унищожи три сергии на пазара на ул. „Георги Икономов“ в пловдивския район „Южен“. Това съобщи за Радио „Фокус“ – Пловдив говорителят на Областната дирекция на МВР. Сигналът за възникнали пламъци на пазара е подаден след 01.40 часа тази нощ на тел. 112. Няма пострадали, но нанесените материални щети са значителни. Служители на Първо районно полицейско управление работят по случая. Направен е оглед, образувано е досъдебно производство. \r\nТони МИХАЙЛОВ", "date": "2018.01.14", "title": "Пловдив: Пожар унищожи три сергии на пазара на ул. „Георги Икономов“ в града"}
{"url": "http://www.focus-news.net/news/2018/01/14/2476856/kyustendil-v-selo-dragovishtitsa-shte-se-provede-praznikat-surva-vesela-godina.html", "text": "В село Драговищица ще се проведе празникът „Сурва весела година”. Това съобщиха за Радио „Фокус” – Кюстендил от отдел „Култура и духовно развитие” към Община Кюстендил. Празникът ще започне в 13.00 часа днес в центъра на селото. По традиция ще гостуват кукери от читалище „Зора” – село Ябълково. Сурвакарите-кукери ще представят сватба с булка и младоженец, „раждане” на бебе, борба между мечки.\r\nВенцеслав ИЛЧЕВ", "date": "2018.01.14", "title": "Кюстендил:  В село Драговищица ще се проведе празникът „Сурва весела година”"}
{"url": "http://www.focus-news.net/news/2018/01/14/2476857/ria-novosti-iranskite-vlasti-svaliha-ogranicheniyata-varhu-programata-telegram.html", "text": "Иранските власти напълно свалиха ограниченията върху дейността на  програмата за разпространяване на информация „Телеграм“, въведени по време на мащабните протести, обхванали страната, предава РИА Новости.\r\nБлокирането на отделни канали на програмата е отменено и  достъпът до нея е напълно възстановен в нощта срещу 14 януари.  Виктор Турмаков", "date": "2018.01.14", "title": "РИА Новости: Иранските власти свалиха ограниченията върху програмата „Телеграм“"}
{"url": "http://www.focus-news.net/news/2018/01/14/2476858/plovdiv-konkurs-za-domashni-lyubimtsi-shte-se-provede-v-rayon-tsentralen.html", "text": "Конкурс за домашни любимци ще се проведе в район „Централен“ в Пловдив. Това съобщи за Радио „Фокус“ – Пловдив районният кмет Георги Стаменов. Конкурсът ще започне от 11.00 часа, а поводът за провеждането му е откриването на нова кучешка площадка. Тя се намира на бул. „Найчо Цанов“, до надлез „Родопи“ и новооткрития паркинг в района. Площадката е завършена в края на 2017 година и е на стойност 22 000 лв. Конкурсът е насочен към всички жители и гости на град Пловдив, като няма ограничение във вида домашен любимец. За всеки участник ще има награда и снимка с кмета на „Централен“ и журито. По време на конкурса ще се проведе и благотворителен базар в помощ на бездомните кучета в града.\r\nТони МИХАЙЛОВ", "date": "2018.01.14", "title": "Пловдив: Конкурс за домашни любимци ще се проведе в район „Централен“"}
{"url": "http://www.focus-news.net/news/2018/01/14/2476859/veliko-tarnovo-dokumenti-i-snimki-ot-lichniya-arhiv-na-simeon-sakskoburggotski-shte-badat-predstaveni-v-izlozhba-v-grada.html", "text": "Документи и снимки от личния архив на Симеон Сакскобургготски ще бъдат представени в изложба във Велико Търново. Това съобщи за Радио „Фокус“ – Велико Търново Боряна Маринова, началник отдел „Държавен архив” – Велико Търново. Експозицията „В изгнание” представя живота на царското семейство преди 1946 година. Тя е посветена на 80-годишнина на Симеон Сакскобургготски и ще бъде представена в града със съдействието на „Държавен архив“ – Велико Търново. Документите и снимките, които са подредени в пана, са от личния му фонд, който той е подарил през 2009 година на „Държавен централен архив“ – София. „Изложбата проследява някои основни моменти от живота и дейността на цар Симеон ІІ преди завръщането му в България. Тя е съвместна с Фонда за опазване на историческото наследство „Цар Борис и Царица Йоанна“.  \r\nЕкспозицията ще бъде открита лично от Председателя на Държавна агенция „Архиви” доц. д-р Михаил Груев  на 15 януари от 11.00 часа в Регионална библиотека „П. Р. Славейков” – Велико Търново. Може да бъде видяна от нашите съграждани до 25 януари 2018 година“, добави Боряна Маринова.\r\nТя посочи, че в рамките на изложбата за първи път във Велико Търново ще бъде показан оригиналът на Манифеста, с който е обявено встъпването на престола на цар Борис III.  Маринова уточни, че документът, с който пред българския народ е обявено коронясването на царя, е от 3 октомври 1918 година. \r\nВ експозицията са представени още учението на цар Симеон ІІ през 1958 година във Военната академия „Вали Фордж“, Пенсилвания, САЩ, и сватбата му с Маргарита Гомес-Асебо през януари 1962 година. Отбелязано е неговото пълнолетие и дейността му през следващото десетилетие. „Особено място е отделено на благотворителната му дейност сред българската емиграция. Създаден е специален Фонд за подпомагане на българските емигранти. Многобройни са благодарствените писма от наши съотечественици, на които е изпратена материална помощ“, посочи Боряна Маринова. \r\nТя каза още, че с поредица от важни документи в изложбата е подчертан стремежът на цар Симеон ІІ да обедини българската емиграция с одобряване на създаването на Временно българско представителство на 7 януари 1958 година и по-късно на съвещателния орган „Съвет на стоте“. Проследени са част от връзките му с някои български емигрантски политически и културни организации.\r\nОтделно е показана част от кореспонденцията му с владетелски семейства, с български интелектуалци в изгнание, с хора на изкуството, музикални дейци, българското духовенство, с медии и др. Изложбата завършва с посещението на цар Симеон ІІ в България през 1996 година. \r\nНадежда КРЪСТЕВА", "date": "2018.01.14", "title": "Велико Търново: Документи и снимки от личния архив на Симеон Сакскобургготски ще бъдат представени в изложба в града"}
{"url": "http://www.focus-news.net/news/2018/01/14/2476860/plyus-info-makedoniya-buri-i-snyag-obhvanaha-gartsiya.html", "text": "Районът около град Лариса в гръцката област Тесалия е обхванат от силни ветрове и снеговалежи, довели до   проблеми с трафика, предава македонската медия „Плюс Инфо“.\r\nПроливните дъждове причиниха наводнения в районите на градовете Агиоскампос и Велика, които са прекъснали трафика.  В планинските местности около  Лариса са регистрирани обилни снеговалежи, довели до натрупване на покривка в районите Ливадия и Еласона.  Виктор Турмаков", "date": "2018.01.14", "title": "„Плюс Инфо“ (Македония): Бури и сняг обхванаха Гърция"}
{"url": "http://www.focus-news.net/news/2018/01/14/2476861/smolyan-izlozhbata-usta-slavo-na-siyana-struncheva-shte-bade-predstavena-v-grada-na-15-yanuari.html", "text": "Изложбата на Сияна Струнчева „Уста Славо“ (майстор Славо) ще бъде експонирана от 15 до 30 януари 2018 г. в Изложбена зала „Петър Стайков“ на Клуба на дейците на културата – град Смолян, съобщиха организаторите. Към експозицията в Смолян са добавени и нови произведения, сред които е портрета на ставрофорен иконом Костадин Караманолев (1914 – 1989), служил  цели 50 години в църквата „Св. пророк Илия”. В експозицията са включени художествени фотографии и малки инсталации. Авторката експериментира, работейки с различни материали и основи. Сияна Струнчева е пресъздала в картина и построената от Уста Славо Евангелска съборна църква в подножието на Сахат тепе в Пловдив, която е осветена през 1901 г. и е нагледно свидетелство за майсторлъка на младия и сръчен родопски дюлгерин от с. Карлуково (днес Славейно) Славо Райчевски. Той сам сформирал група от майстори и съумял да изпълни всички инженерни, архитектурни и технологични изисквания.\r\nИзложбата бе експонирана в Народно читалище “Съгласие – 1883” в село Славейно от 5 до 31 август  2017 г. в рамките на честванията по повод 114-та годишнина от Илинденско-Преображенското въстание, когато получи покана да бъде изложена и в Смолян. Изложбата е благотворителна, с цел събиране на средства за ремонта на сградата на старото училище, сега Изложбен заслон. Събраните средства от откупените картини през месец август бяха предадени на Сдружението за развитие на Славейно.\r\nСградата на старото училище и камбанарията на храм „Св. пророк Илия” в село Славейно, област Смолян, са архитектурни паметници и характерни символи. Те създават неповторимата атмосфера на родопското село, заедно с величествената природа, славното минало и енергията, която влагат жителите и свързаните родом със селото хора за съхраняване на родовата памет, културата и обичаите. Всичко това вдъхновява Сияна Струнчева и я провокира да работи и подреди изложбата „Уста Славо“. Архитектурното наследство на прочутия майстор в Родопите, Беломорието, Гюмюрджина, Одринско и Пловдивско, Славо Райчевски (1861-1943), родом от Славейно я вълнува и защото семейството на съпруга ѝ има родствена връзка с него.\r\nУста Славо Райчевски гради къщи, сводести мостове, камбанарии, минарета, обществени сгради. Със своите зидари той е изградил отново разрушеното след земетресение минаре на Джумая джамия в Пловдив. Работил е по строежа на първите палати на Пловдивския панаир, Софийската железопътна гара, високи фабрични комини и др. Плод на строителното майсторство на Уста Славо е каменната камбанария на църквата „Св. пророк Илия” в село Славейно, която Сияна рисува върху стара врата от долап и това е първата картина, с която се ражда идеята за изложбата. Това я вдъхновява и мотивира да нарисува портрета на Дора и Славо Райчевски. Тези картини на младата художничка, заедно с другите нейни картини от Славейно оформят основното съдържание на изложбата и прецизно определят нейното име „Уста Славо”.\r\nСияна Струнчева завършва магистърска степен по „Педагогика на обучението по пластични изкуства”, специалност „Живопис” в Шуменски университет „Епископ Константин Преславски“. Занимава се и с художествена фотография, графичен и уеб дизайн. Работи с деца в Школа по изкуства „Магия 7“ – Варна. Авторката участва в групови международни, национални и регионални художествени изложби и научни проекти.", "date": "2018.01.14", "title": "Смолян: Изложбата „Уста Славо” на Сияна Струнчева ще бъде представена в града на 15 януари"}
{"url": "http://www.focus-news.net/news/2018/01/14/2476862/blagoevgrad-snyag-vali-v-grada-patnite-nastilki-sa-mokri-i-hlazgavi.html", "text": "Слаб сняг вали в града, пътните настилки са мокри и хлъзгави, предаде репортер на Радио „Фокус“ – Пирин. Към момента, въпреки валежите, няма образувал се снежна покривка в Благоевград. Трафикът по основните улици и булеварди е спокоен. По-натоварен трафик се наблюдава на входа на града при квартал „Струмско“. През нощта не са регистрирани тежки пътни инциденти в града и общината. Градският транспорт се движи нормално и без закъснения или отклонения от редовния си маршрут.\r\nЛивия НИНОВА", "date": "2018.01.14", "title": "Благоевград: Сняг вали в града, пътните настилки са мокри и хлъзгави"}
{"url": "http://www.focus-news.net/news/2018/01/14/2476863/plovdiv-karlovo-shte-otbelezhi-140-godini-ot-izbiraneto-na-parviya-gradski-savet-na-16-yanuari.html", "text": "Карлово ще отбележи 140 години от избирането на Първия градски съвет. Това съобщи за Радио „Фокус” – Пловдив директорът на Историческия музей Мария Деянова. „Датата 16 януари се отбелязва тържествено всяка година в Карлово, тъй като на тази дата през 1878 година е създадена първата свободна българска самостоятелна управа у нас след Освобождението”, каза Деянова. „В този град и в региона е много силна паметта за културно-историческото наследство и съзнанието, че всяка част от него е ценна за града и трябва да се пази. Трябва да се отдава дължимото на делата на всички, които са направили нещо за този град, за напредъка му и да почерпим сили от това, което са ни завещали те”, добави Мария Деянова.\r\nТържественото отбелязване на 140 години от Първия градски съвет в Карлово и тази година ще е на 16 януари и ще започне с водосвет в храм “Св. Николай” мястото, където е избран първия Градски съвет през 1878 година. В 10.30 часа тръгва тържествено шествие от храм „Св. Николай”, покрай дома на Васил Караиванов – първият председател на Общинския съвет, който е бил братовчед на Васил Левски. Там ще бъдат поднесени венци и цветя. В 11.00 часа започва тържественото заседание на Общинския съвет в Карлово в зала “Васил Караиванов” на Община Карлово. На честването са поканени всички общински съветници в Карлово от 1991 година до момента. \r\nЦветана ТОНЧЕВА", "date": "2018.01.14", "title": "Пловдив: Карлово ще отбележи 140 години от избирането на Първия градски съвет на 16 януари"}
{"url": "http://www.focus-news.net/news/2018/01/14/2476864/sofiya-vavezhda-se-vremenna-organizatsiya-na-dvizhenieto-na-chast-ot-parkinga-na-pl-narodno-sabranie-zaradi-provezhdane-na-meropriyatie.html", "text": "Въвежда се временна организация на движението на част от паркинга на пл. „Народно събрание” заради провеждане на мероприятие. Това съобщиха от пресцентъра на Столична община. От 14.00 часа до приключване на мероприятието днес се забранява престоят и паркирането на пътни превозни средства на западната част на паркинга на пл. „Народно събрание”. Организацията се въвежда във връзка с инициатива на политическа партия. СДВР осигурява охрана и постове за контрол.", "date": "2018.01.14", "title": "София: Въвежда се временна организация на движението на част от паркинга на пл. „Народно събрание” заради провеждане на мероприятие"}
{"url": "http://www.focus-news.net/news/2018/01/14/2476865/veliko-tarnovo-pametnikat-na-aleko-konstantinov-v-svishtov-be-obsipan-s-tsvetya-po-povod-155-godini-ot-rozhdenieto-na-belezhitiya-balgarin.html", "text": "В навечерието на рождената дата на поета и общественик Алеко Константинов в Свищов се събраха стотици жители и гости на града, които сведоха глави в памет на бележития българин, съобщиха от пресцентъра на Общината. Факелно шествие традиционно премина пътя от родната къща на Щастливеца до паметника му в центъра на града, където кметът на Свищов и председател на МФ „Алеко Константинов“ Генчо Генчев произнесе слово по повод кръглата годишнина, след което бяха поднесени венци и цветя, на паметника на един от най-достойните и родолюбиви българи. Заместник-министърът на образованието и науката Петър Николов и народният представител Милен Михов присъстваха лично на церемонията и също поднесоха цветя, в знак на признателност. Цветя бяха поднесени и от името на областния управител на област Велико Търново проф. д-р Любомира Попова.", "date": "2018.01.14", "title": "Велико Търново: Паметникът на Алеко Константинов в Свищов бе обсипан с цветя по повод 155 години от рождението на бележития българин"}
{"url": "http://www.focus-news.net/news/2018/01/14/2476866/kyustendil-prohodimi-pri-zimni-usloviya-sa-patishtata-v-oblastta-nastilkite-sa-mokri.html", "text": "Нормално натоварен е трафикът по автомагистрала „Струма“, пътните настилки в областта са мокри. Това съобщи за Радио „Фокус” – Кюстендил дежурният в Областно пътно управление – Кюстендил. Пътищата в региона са проходими при зимни условия, на места вали сняг. Слабо е движението в посока ГКПП „Гюешево”, преминаването през граничния пункт става без забавяне. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 31 януари 2018 г.\r\nЛивия НИНОВА", "date": "2018.01.14", "title": "Кюстендил: Проходими при зимни условия са пътищата в областта, настилките са мокри"}
{"url": "http://www.focus-news.net/news/2018/01/14/2476867/nimh-v-razgrad-e-izmerena-nay-niskata-temperatura-v-stranata-tazi-sutrin-minus-6-gradusa.html", "text": "В Разград е измерена най-ниската температура в страната тази сутрин - минус 6 градуса. Това съобщи за Агенция „Фокус“ Анастасия Кирилова от Националния институт по метеорология и хидрология към БАН. Температура от минус 4 градуса е измерена във Враца, Монтана, Шумен и Ловеч, Добрич и Драгоман. Минус 3 градуса е била температурата тази сутрин в Сливен, Стара Загора, София, нос Калиакра, Силистра, Велико Търново и Плевен. В планините най-ниската температура е измерена на върховете, Ботев, Мусала и Черни връх - минус 13 градуса. Минус 11 е била температурата в местността Рожен и на връх Мургаж.\r\nНай-голяма снежна покривка има във Враца- 7 см. 2 см сняг има в Монтана и Ловеч, 1 см в Кнежа, Разград, нос Калиакра и Кърджали. В планините най-голяма е снежната покривка на Черни връх- 65 см. На връх Ботев снежната покривка е 40 см, в местността Рожен е 13 см, а на връх Мургаж- 11 см. \r\nБиляна ИВАНОВА", "date": "2018.01.14", "title": "НИМХ: В Разград е измерена най-ниската температура в страната тази сутрин - минус 6 градуса"}
{"url": "http://www.focus-news.net/news/2018/01/14/2476868/ria-novosti-v-izrael-vidyaha-gotovnostta-na-reditsa-strani-ot-es-da-zasilyat-natiska-si-sreshtu-iran.html", "text": "Министърът на вътрешната сигурност на Израел Гилад Ердан заяви, че Германия, Франция и Великобритания дават сигнал, че са готови да засилят натиска си спрямо Иран, предава РИА Новости.\r\n„Виждаме, че европейците започват да разбират, че Иран трябва да промени поведението си. Смятам, че германците започват да изразяват готовност, че ще засилят натиска си спрямо иранците. Предполагам, че британците и французите също вървят в тази посока“, заяви министърът пред местното радио „Галей Цахал“. \r\nСпоред него дейността на Иран в Сирия и Ливан, както и неговите ракетна и ядрена програми убеждават европейските страни, че действията на президента на САЩ Доналд Тръмп са обосновани и сериозни. „Предполагам, че след 120 дни, когато ще му предстои пак да вземе решение дали САЩ ще останат в споразумението с Иран или не, ще има сериозни промени“, заключи Ердан.  Виктор Турмаков", "date": "2018.01.14", "title": "РИА Новости: В Израел видяха готовността на редица страни от ЕС да засилят натиска си срещу Иран"}
{"url": "http://www.focus-news.net/news/2018/01/14/2476869/sofiya-vavezhda-se-organizatsiya-na-dvizhenieto-vav-vrazka-s-ofitsialnoto-poseshtenie-na-prezidenta-na-cherna-gora-na-15-yanuari.html", "text": "Въвежда се организация на движението във връзка с официалното посещение на президента на Черна гора на 15 януари. Това съобщиха от пресцентъра на Столична община. От 08.00 часа до приключване на мероприятието на 15 януари 2018 г. се забранява престоят и паркирането на пътни превозни средства, както следва: \r\n- на ул. „Оборище” между ул. „Г. С. Раковски” и пл. „Св. Александър Невски”; \r\n- на северозападната дъга на пл. „Св. Александър Невски” между ул. „Оборище” и ул. „11-ти август”.\r\nОт 09.00 часа до приключване на мероприятието на 15 януари 2018 г. се забранява влизането на пътни превозни средства по ул. „Оборище” между ул. „Г. С. Раковски” и ул. „11-ти август”, само при необходимост и по преценка на отдел „Пътна полиция” при СДВР.\r\nСтолична дирекция на вътрешните работи осигурява постове за контрол и регулиране на движението за времето.", "date": "2018.01.14", "title": "София: Въвежда се организация на движението във връзка с официалното посещение на президента на Черна гора на 15 януари"}
{"url": "http://www.focus-news.net/news/2018/01/14/2476870/pazardzhik-v-bratsigovo-shte-badat-otbelyazani-173-godini-ot-rozhdenieto-na-vasil-petleshkov.html", "text": "В Брацигово ще бъдат отбелязани 173 години от рождението на Васил Петлешков, съобщиха от Общината.  Възпоменателното тържество започва в 11.00 часа в мемориален  парк „Априлци“. Водачът на Априлското  въстание  в  Брацигово остава в историята с думите си: „Сам съм – други няма. Аз водих, аз заповядах, други не търсете“. Васил Петлешков играе и ключова роля при подписване пълномощията на апостолите  на  Априлското въстание при свикването на събранието в  местността Оборище край Панагюрище. Местни чорбаджии предават Петлешков на турците след разгрома на въстанието. Жестоко е измъчван, като е разпитван и горен между три огъня, издъхнал в покрайнините на Брацигово, на път за разпит в Пловдив. На това място днес се издига паметникът на Васил Петлешков.", "date": "2018.01.14", "title": "Пазарджик: В Брацигово ще бъдат отбелязани 173 години от рождението на Васил Петлешков"}
{"url": "http://www.focus-news.net/news/2018/01/14/2476871/blagoevgrad-prohodimi-pri-zimni-usloviya-sa-patishtata-v-oblastta-na-mnogo-mesta-vali-snyag.html", "text": "Проходими при зимни условия са пътищата в област Благоевград, на много места вали сняг. Това съобщиха за Радио „Фокус“ – Пирин от Областно пътно управление  – Благоевград. Пътните настилки са мокри и хлъзгави, на места заснежени, но са обработени срещу заледяване. Прохода „Предел“ е отворен за движение. Въпреки валежите, които е имало през нощта към момента никъде няма образувала се сериозна снежна покрива, която да затруднява движението. Трафикът по автомагистрала „Струма“, главен път Е-79 и второкласен път-9 Симитли – Гоце Делчев е нормално натоварен. По-интензивен трафик се наблюдава в района на пътен възел „Симитли“, където се събира целият трафик от главен път Е-79 и този на пътуващите от и за Банско. През нощта обстановката по пътищата е била спокойна и няма регистрирани инциденти.\r\nЛивия НИНОВА", "date": "2018.01.14", "title": "Благоевград: Проходими при зимни условия са пътищата в областта, на много места вали сняг"}
{"url": "http://www.focus-news.net/news/2018/01/14/2476872/ministar-boil-banov-edna-ot-golemite-tseli-na-evropredsedatelstvoto-e-balgariya-da-izleze-ot-klishetata.html", "text": "Една от големите цели на европредседателството е България да излезе от клишетата. Това каза министърът на културата Боил Банов в предаването „Събуди се“ по бТВ. „Ние, освен страна с богата история, се развиваме страшно бързо. Станахме реален фактор, реален партньор в Европейския съюз. Една от големите цели на това председателство е да излезем от клишетата“, каза министърът. Той отчете, че страната ни също клишира французи и италианци. Банов определи като \"много добър, телевизионерски и качествен\" клипа, представил България за европредседателството. „Аз трудно мога да критикувам този клип“, каза той.", "date": "2018.01.14", "title": "Министър Боил Банов: Една от големите цели на европредседателството е България да излезе от клишетата"}
{"url": "http://www.focus-news.net/news/2018/01/14/2476873/sofiya-vavezhda-se-vremenna-organizatsiya-na-dvizhenieto-vav-vrazka-s-ofitsialno-poseshtenie-na-ministar-predsedatelya-na-yaponiya.html", "text": "Въвежда се временна организация на движението във връзка с официално посещение на министър-председателя на Япония. Това съобщиха от пресцентъра на Столична община. \r\nЗабранява се престоят и паркирането на пътни превозни средства, както следва: \r\nОт 14.00 часа днес до отпътуване на делегацията на 15 януари 2018 г.:\r\n- на ул. „Съборна” между ул. „Цар Калоян” и пл. „Света Неделя”;\r\n- на паркинга пред София Хотел Балкан”.\r\nОт 08.00 часа до приключване на мероприятието на 15 януари 2018 г.:\r\n - на ул. „Будапеща” между бул. „Кн. Александър Дондуков” и хотел „Арена ди Сердика”;\r\n- на бул. „Кн. Александър Дондуков” между ул. „Будапеща” и ул. „Г. Бенковски”.\r\nСтолична дирекция на вътрешните работи осигурява постове за контрол и регулиране на движението", "date": "2018.01.14", "title": "София: Въвежда се временна организация на движението във връзка с официално посещение на министър-председателя на Япония"}
{"url": "http://www.focus-news.net/news/2018/01/14/2476874/blagoevgrad-nevrokopskiyat-mitropolit-serafim-oglavi-nedelnata-sv-liturgiya-v-hrama-vavedenie-bogorodichno.html", "text": "Негово високопреосвещенство Неврокопският митрополит Серафим оглави Неделната св. Литургия в благоевградския храм „Въведение Богородично“, предаде репортер на Радио „Фокус“ – Пирин. Архиерейската света Литургия започна в 9.00 часа. Неврокопският митрополит бе в съслужение със свещеници от храма в общинският център. В църквата имаше десетки жители на Благоевград, които се бяха събрали, за да се помолят на Бог. Някои от тях казаха, че са в храма, за да отдадат и почит към св. Нина, тъй като на днешния ден Българската православна църква почита светицата.\r\nЛивия НИНОВА", "date": "2018.01.14", "title": "Благоевград: Неврокопският митрополит Серафим оглави Неделната св. Литургия в храма „Въведение Богородично“"}
{"url": "http://www.focus-news.net/news/2018/01/14/2476875/hurryet-samolet-e-izlyazal-ot-pistata-pri-katsane-na-letishteto-v-turskiya-grad-trabzon-nyama-postradali.html", "text": "Самолет е излязъл от пистата по време на кацане на летището в турския черноморски град Трабзон, причинявайки паника сред пътниците, пише  Hurryet.\r\n„Всичките 162 души пътници и екипаж на борда са евакуирани и в безопасност“, съобщава губернаторът на едноименната провинция Юджел Явуз. Той допълни, че причините за инцидента се изясняват и че летището е временно затворено. \r\nСнимки от мястото на инцидента показват, че самолетът е затънал в кал.  Виктор Турмаков", "date": "2018.01.14", "title": "Hurryet: Самолет е излязъл от пистата при кацане на летището в турския град Трабзон, няма пострадали"}
{"url": "http://www.focus-news.net/news/2018/01/14/2476876/mvr-dvama-dushi-sa-zaginali-a-24-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а 24 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 16 тежки пътнотранспортни произшествия. В София са регистрирани 103 леки и 4 тежки катастрофи, при които са пострадали 8 души.", "date": "2018.01.14", "title": "МВР: Двама души са загинали, а 24 са пострадали при катастрофи в страната през изминалото денонощие"}
{"url": "http://www.focus-news.net/news/2018/01/14/2476877/smolyan-914-zdravnoosigureni-litsa-ot-oblastta-sa-smenili-lichniya-si-lekar-prez-dekemvri-2017-g.html", "text": "През месец декември 2017 г. личния си лекар в област Смолян са сменили 914 здравноосигурени лица, които са 0.79% от всички здравноосигурени лица, направили избор. Това съобщиха за Радио „Фокус“ – Смолян от Районната здравноосигурителна каса в Смолян. Най-много са избрали нов общопрактикуващ лекар в община Смолян – 202 души. Нов избор на личен лекар в други области са направили 323 лица. От други области 108 човека са избрали джипи в област Смолян.\r\nКъм 31 декември 2017 г. общо 115 279 човека имат избор на личен лекар в област Смолян, като с прекъснати здравноосигурителни права са 14.6 % от тях.\r\nНели ГЕРГЬОВСКА", "date": "2018.01.14", "title": "Смолян: 914 здравноосигурени лица от областта са сменили личния си лекар през декември 2017 г."}
{"url": "http://www.focus-news.net/news/2018/01/14/2476878/gl-sekretar-na-mvr-mladen-marinov-sistemata-na-mvr-raboti-ezheminutno-i-e-mnogo-trudno-da-se-reformira-uvelichavaneto-na-zaplatite-e-samo-chast-ot-reformata.html", "text": "Увеличаването на заплатите е част от реформата. МВР е система, която ежедневно, ежечасно, ежеминутно работи. Много е трудно такава система да се реформира. Това каза главният секретар на МВР гл. комисар Младен Маринов в предаването „Тази неделя“ по БТВ. „Това не е статична система, без динамика, която да се реформира със визия в бъдещето за 10 години. За реформирането на системата на МВР трябват пари и изключително техническо оборудване“, заяви той. „В МВР има много какво да се направи по отношение на условията на труд, техническото обезпечаване, униформите на служителите и средствата за лична защита, както и за заплащането и мотивацията за израстване в служебната кариера“, обясни Младен Маринов. „В условията, в които работим колегите се справят повече от добре. Всеки приема за даденост това, че страната е опазена от миграционната вълна, защото никой не гледа какво се случва в Гърция и Италия“, коментира главният секретар на МВР. На въпрос дали подкрепя протестите на полицаите с искане за увеличение на заплатите той посочи: „Не приемам това като натиск върху политическото и професионалното ръководство, а като начин обществото да разбере, че тези хора имат нужда от заплащане“.", "date": "2018.01.14", "title": "Гл. секретар на МВР Младен Маринов: Системата на МВР работи ежеминутно и е много трудно да се реформира, увеличаването на заплатите е само част от реформата"}
{"url": "http://www.focus-news.net/news/2018/01/14/2476879/ria-novosti-rusiya-e-registrirala-osem-narusheniya-na-primirieto-v-siriya-za-poslednoto-denonoshtie.html", "text": "Министерството на отбраната на Русия съобщава, че за последното денонощие е регистрирало осем нарушения на примирието в Сирия, предава РИА Новости.\r\n„Обстановката в зоната на деескалация се оценява като стабилна. Руската част на представителството на съвместната руско-турска комисия по разглеждането на въпросите, свързани с нарушенията на режима на прекратяването на бойните действия е регистрирала три случая на стрелба в провинция Алепо, четири в Латакия и едно в Дамаск“, пише в официално съобщение на министерството. \r\nВ по-голямата част от случаите стрелбата е регистрирана в райони, контролирани от „Джебхат ан Нусра“.  Виктор Турмаков", "date": "2018.01.14", "title": "РИА Новости: Русия е регистрирала осем нарушения на примирието в Сирия за последното денонощие"}
{"url": "http://www.focus-news.net/news/2018/01/14/2476880/gabrovo-spektakalat-printsesata-i-grahovoto-zarno-shte-bade-predstaven-v-darzhavniya-kuklen-teatar-v-grada.html", "text": "Спектакълът „Принцесата и граховото зърно“ ще се играе на сцената на Държавен куклен театър – Габрово, съобщиха от театъра. Режисьор на постановката е Теменужка Коларова. Сценографията е на Диана Узунова-Тодорова, а музиката е на Георги Гарчов. Това е един спектакъл с много съвети, много въпроси, с една принцеса и един принц, едно грахово зърно и една истинска … любов! Всичко това предадено чрез магията на единството от кукла и актьор. Представлението ще започне в 11.00 часа в Салона на театъра.", "date": "2018.01.14", "title": "Габрово: Спектакълът „Принцесата и граховото зърно“ ще бъде представен в Държавния куклен театър в града"}
{"url": "http://www.focus-news.net/news/2018/01/14/2476881/plovdiv-s-blizo-20-e-narasnal-broyat-na-registriranite-po-nastoyasht-adres-v-rayon-tsentralen-prez-2017-godina.html", "text": "С близо 20% е нараснал броят на регистрираните по настоящ адрес в район „Централен“ в Пловдив през 2017 година. Това съобщи за Радио „Фокус“ – Пловдив районният кмет Георги Стаменов. По данни на отдел „ГРАО“ на районната администрация на „Централен“, броят на регистриралите се граждани по настоящ адрес за миналата година е 4 700 или със 750 повече, сравнено с предходната година. „Това е еднозначен признак, че най-старият район в град Пловдив е харесван и предпочитан от българи и чужденци. Фактори за това са детските и учебни заведения, новопостроените спортни площадки, парк Бунарджика и Старият град. Инфраструктурата и зелените площи са от значение за младите хора и семействата“, коментира кметът на район „Централен“ Георги Стаменов. Броят на жителите, чийто постоянен адрес е в „Централен“ също бележи растеж – 1 850 през 2017 година при 1 600 за предходната година. 1 100 са актовете за раждане, които отдел ГРАО е издал през миналата година или с близо 60 повече от 2016-та. Броят на смъртните актове има известен спад – 1 280 през 2017-та или с 20 по-малко от тези за предходната година. В „Централен“ има и четирима живи столетници.\r\nБлизо 8 000 човека са били обслужени през 2017 година само от отдел ГРАО на ул. „Хр. Г. Данов“. „Ще продължим да работим и през 2018 г. в посока превръщане на района в предпочитано място за живеене. Ще бъдем домакини на повечето събития, част от програмата на Фондация „Пловдив 2019“, което също е предпоставка да работим заедно и качествено“, посочи Стаменов.\r\nТони МИХАЙЛОВ", "date": "2018.01.14", "title": "Пловдив: С близо 20% е нараснал броят на регистрираните по настоящ адрес в район „Централен“ през 2017 година"}
{"url": "http://www.focus-news.net/news/2018/01/14/2476882/shindzo-abe-po-vreme-na-poseshtenieto-si-v-balgariya-neobhodim-e-maksimalen-natisk-spryamo-severna-koreya.html", "text": "Министър-председателят на Япония Шиндзо Абе заяви по време на посещението си в България пред местни медии, че е необходимо максимално да се засили натискът спрямо Северна Корея, за да може Пхенян сам да предложи преговори, предава ТАСС.\r\n„Северна Корея трябва да демонстрира поведение в унисон с поетите задължения по унищожаването на своя ядрен и ракетен арсенал така, че да гарантира неговото пълно и окончателно ликвидиране с  възможен външен контрол над процеса“, отбеляза Абе. „За да се принуди Северна Корея да измени своята политика е необходимо международната общност да постигне пълно съгласие и да наложи максимален натиск спрямо Северна Корея. Пхенян трябва сам да предложи воденето на диалог“, допълни той. \r\nГоворейки за провокационната риторика, използвана от режима в Пхенян, Абе отбеляза, че „това е типичен за страната способ за водене на преговори и опасяването за сценарий - ракетна атака означава да бъде причастни към тона на Пхенян“. \r\n„Няма да се поддадем на заплахите на Северна Корея, но ни е необходимо внимателно да анализираме ситуацията, за да реагираме спокойно и хладнокръвно. В тясно сътрудничество с Европа и България, със силен натиск от цялата международна общност ще направя всичко възможно за разрешаването на проблема с ядрените и ракетните опити на Пхенян“, подчерта японският министър-председател. \r\nНа 14 януари Абе ще се срещне с българския си колега Бойко Борисов. Сред темите на преговорите са разширяването на търговско-икономическото партньорство между България и Япония с акцент върху увеличаването на българския износ, привличането на японски инвестиции и технологии. България ще запознае японските специалисти с приоритетите на своето председателство в Съвета на ЕС и ще съобщи готовността си активно да работи над разширяването на стратегическото партньорство ЕС-Япония.  Шиндзо Абе е съпроводен от бизнес-делегация, съставена от представители на повече от 30 японски компании.\r\nБългария е четвъртата страна, която Абе ще посети по време на европейската си обиколка. Той също така бе в Естония, Латвия и Литва, а след България ще посети Сърбия и Румъния. Всички страни, които японският министър-председател посещава са важни от гледна точка на Токио и неговия стратегически подход към ситуацията на Корейския полуостров. С изключение на Естония всички страни имат дипломатически отношения със Северна Корея, а в София и Букурещ има нейни посолства.  Виктор Турмаков", "date": "2018.01.14", "title": "Шиндзо Абе, по време на посещението си в България: Необходим е максимален натиск спрямо Северна Корея"}
{"url": "http://www.focus-news.net/news/2018/01/14/2476883/razgrad-7-000-bali-lyutserna-za-nad-21-000-lv-sa-izgoreli-pri-pozhar-v-selo-trapishte.html", "text": "7 000 бали люцерна за над 21 000 лв. са изгорели при пожар в село Трапище. Това съобщиха от ОДМВР - Разград. Пожарът пламнал в бившия стопански двор на лознишкото село Трапище. Сигналът е подаден около 23.30 часа на 12 януари. Огънят погълнал около 7 000 бали люцерна, собственост на 40-годишен мъж от селото. Нанесените щети възлизат на 21 000 лева. Причините за пожара са в процес на изясняване. Образувано е досъдебно производство.", "date": "2018.01.14", "title": "Разград: 7 000 бали люцерна за над 21 000 лв. са изгорели при пожар в село Трапище"}
{"url": "http://www.focus-news.net/news/2018/01/14/2476884/plovdiv-dve-nepalnoletni-momcheta-sa-zadarzhani-vav-vrazka-s-pozhara-koyto-unishtozhi-sergii-na-pazara-na-ul-georgi-ikonomov.html", "text": "Две непълнолетни момчета са задържани във връзка с пожара, който унищожи три сергии на пазара на ул. „Георги Икономов“ в Пловдив тази нощ. Това съобщиха за Радио „Фокус“ – Пловдив от Областната дирекция на МВР. Момчетата са отведени в Първо районно полицейско управление за разпит.\r\nПри пожара снощи са унищожени три сергии, като е засегната и продукция. На сигнала за възникнали пламъци са се отзовали два противопожарни екипа. Работи се по изясняване на причините за пожара, като една от версиите е умишлен палеж.\r\nТони МИХАЙЛОВ", "date": "2018.01.14", "title": "Пловдив: Две непълнолетни момчета са задържани във връзка с пожара, който унищожи сергии на пазара на ул. „Георги Икономов“"}
{"url": "http://www.focus-news.net/news/2018/01/14/2476885/pazardzhik-obshto-4-110-zdravnoosigureni-litsa-ot-oblastta-sa-smenili-lichnite-si-lekari-prez-mesets-dekemvri-2017-g.html", "text": "Общо 4 110 здравноосигурени лица от област Пазарджик са сменили личните си лекари през месец декември 2017 година, съобщиха за Радио „Фокус“ – Пазарджик от РЗОК –\r\n Пазарджик. В този брой влизат първоначален, служебен и временен избор. Два пъти в годината, през месец юни и през месец декември, всяко здравноосигурено лице има право да смени избрания личен лекар с друг, сключил договор с НЗОК. Такава смяна може да се направи и извън определените за това месеци, ако обстоятелствата налагат това. Най-честите причини за смяна на общопрактикуващите лекари са свързани с недоброто обслужване на пациентите, отказ за издаване на направление или  смяна на местожителство. При желание за смяна на личния лекар пациентите трябва да закупят или да разпечатат от интернет страницата на НЗОК формуляр за смяна, който е поместен в секция „Вие питате”. Не е необходимо досегашният лекар да бъде информиран за смяната от пациента. Това става по служебен път. Здравноосигуреното лице само вписва своите лични данни във формуляра за смяна. В регистрационната форма се попълват и данните на предишния личен лекар, както и на неговата практика. От своя страна новоизбраният личен лекар попълва своите лични данни и данните на практиката, в която работи. Вписва се и датата, на която здравноосигуреното лице е направило новия си избор. Същите данни се нанасят и в здравноосигурителната книжка на пациента. Тя остава за съхранение у пациента, а номерът ѝ се вписва в „Регистрационна форма за постоянен избор.\r\nАлбена ЖИЛЕКОВА", "date": "2018.01.14", "title": "Пазарджик: Общо 4 110 здравноосигурени лица от областта са сменили личните си лекари през месец декември 2017 г."}
{"url": "http://www.focus-news.net/news/2018/01/14/2476886/regnum-kitay-prizova-sasht-da-tseni-iranskoto-yadreno-sporazumenie.html", "text": "Прессекретарят на китайското МВнР Лу Канг заяви, че заплахите от страна на президента на САЩ Доналд Тръмп да се откаже от Иранското ядрено споразумение и да засили санкциите спрямо Техеран са в разрез с мнението на повечето страни от международната общност, предава  Regnum.\r\n„Обърнахме внимание, че по-голямата част от международната общност подкрепя споразумението с Иран. Ние също напълно одобряваме документа“, заяви Лу Канг. Той напомни, че договорът е постигнат от участниците в него с цената на немалко усилия и затова не трябва да се пренебрегва.\r\n„Китай е срещу това съответните страни да прибягват към едностранни санкции, ръководейки се от нормите на вътрешното национално законодателство“, допълни прессекретарят.  Виктор Турмаков", "date": "2018.01.14", "title": "Regnum: Китай призова САЩ да цени Иранското ядрено споразумение"}
{"url": "http://www.focus-news.net/news/2018/01/14/2476887/gl-sekretar-na-mvr-mladen-marinov-ima-danni-che-avtorat-na-falshivite-signali-za-bomba-ne-e-v-dobro-psihologichesko-sastoyanie.html", "text": "Има данни, че лицето не е в най-добро психологическо състояние. Това се установява с експертиза, но анализът на разговорите, които са много, ни дава основание да смятаме, че това не е нормално поведение. Това каза главният секретар на МВР гл. комисар Младен Маринов за автора на фалшивите сигнали за поставени взривни устройства в НДК, Летище София и Народното събрание в предаването „Тази неделя“ по БТВ. „Този човек се активизира, когато има фокус към определени събития и страна. Това е типично за хората, които имат психологични проблеми. По този начин се чувстват значими и известни“, обясни той. „При всички положения ще го хванем. Всички мерки са предприети“, заяви Младен Маринов. \r\nВ отговор на въпрос възможно ли е убийството на бизнесмена Петър Христов да е отмъщение на „Наглите“ гл. комисар коментира: „Ядосан съм, че това се говори по медиите. То стана повод да се говори кой как е помогнал не само за това престъпление, по принцип за това не трябва да се говори. Не можем да изключим това като версия до момента, в който не разполагаме с факти“. „Убийството е изключително брутално. Акт, който няма как да не бъде осъден, независимо за кой човек става въпрос“, посочи Младен Маринов. Попитан възможно ли е поръчител на убийството да бъде осъденият на доживотен затвор Георги Вълев от „Килърите“ гл. секретар на МВР уточни: „Работим по всички версии, които сме издигнали с оглед на личността на лицето, неговия бизнес, професионалните му бизнес и лично отношения, както и всичко, което излиза в медиите. Нито една версия до момента не е отхвърлена“. В отговор на въпрос важен ли е фактът, че Петър Христов е бил близък до хора от управляващата партия Младен Маринов посочи: „Криминалистите проверяват всички версии, това не е от значение за разследването“.\r\nПо повод случая с простреляния данъчния служител на НАП Иво Стаменов, който почина на 12 януари гл. комисар коментира: „Ще е лош сигнал, ако не разкрием извършителя. Не по-маловажен е поръчителят, дори е по-важен, за да се ориентираме в процесите, които се развиват. Колегите денонощно хвърлят ресурс. Надявам се, че ще стигнем до развръзка по случая“.", "date": "2018.01.14", "title": "Гл. секретар на МВР Младен Маринов: Има данни, че авторът на фалшивите сигнали за бомба не е в добро психологическо състояние"}
{"url": "http://www.focus-news.net/news/2018/01/14/2476888/aneliya-gerenska-istoricheski-muzey-dupnitsa-zhitelite-na-dupnitsa-aktivno-sa-uchastvali-v-protsesite-po-osvobozhdenieto-na-grada.html", "text": "Жителите на Дупница активно са участвали в процесите по Освобождението на града. Това каза пред Радио „Фокус” – Кюстендил Анелия Геренска, директор на Общински исторически музей – Дупница. По думите ѝ в хода на Руско-турската освободителна война, Югозападните български земи – районът на Дупница, Кюстендил и Радомир, остават малко в страни от активните бойни действия. След превземането и Освобождението на София, руското командване се съсредоточава основно в посока Пловдив – Цариград, защото трябва да се бърза. На югозапад към Радомир, Кюстендил и Дупница са насочени малки военни части, които действат съвместно с четите на дядо Ильо Марков и Симо Соколов. „Дупница преживява едни доста драматични и трагични дни през декември 1877 година. Тук Никола Лазарков ни е оставил доста интересен разказ. Дупница преживява чудото на Коледа на 27 декември 1877 година, защото за една нощ отстъпващата турска войска от София, заедно с бежанци, цивилно турско население, буквално за една нощ напуска града, включително и турското население, което живее в града. Било е голямо чудо за всички български граждани по това време в Дупница, защото на сутринта остават само няколко болни семейства, турски съграждани по това време в града. Градът осъмва опразнен от турска армия”, каза Анелия Геренска. Според нея в тези критични мигове, дупничани проявяват изключителна гражданска далновидност. Събират се първенците на града, като по това време в Дупница има два метоха на Рилския манастир и на Светогорските манастири, с архиереите на тези метоси, свещениците организират един граждански комитет, който да може да поеме междувластието, установено в тези дни, да може да поеме съдбата на града. Пише се писмо и се изпраща до руските военни части, които се знае, че вече са стигнали Диканските хълмове, за да бъдат уведомени, че градът е напуснат от турска армия и приканването им да го заемат, защото те се безпокоят, че вече приключват военните действия и че градът и районът може да остане в пределите на османската държава. „Депутацията успява да се срещне, уведомени са, майор Орлински изпраща първата телеграма до командващия в София с молба за разрешение да заеме града. И така се стига до 14 януари, когато ескадронът на Орлински заема града и установява временно руско управление и в Дупница”, каза Анелия Геренска.\r\nВенцеслав ИЛЧЕВ", "date": "2018.01.14", "title": "Анелия Геренска, Исторически музей – Дупница: Жителите на Дупница активно са участвали в процесите по Освобождението на града"}
{"url": "http://www.focus-news.net/news/2018/01/14/2476889/blagoevgrad-normalno-se-osashtestvyava-preminavaneto-prez-gkpp-kulata-i-ilinden.html", "text": "Нормално се осъществява преминаването през граничните пунктове „Кулата“ и „Илинден“ между България и Гърция на територията на област Благоевград. Това съобщиха за Радио „Фокус“ – Пирин от Главна дирекция „Гранична полиция“. Трафикът и на останалите пунктове в страната, които са на българо-гръцката граница, се извършва без проблеми.\r\nЛивия НИНОВА", "date": "2018.01.14", "title": "Благоевград: Нормално се осъществява преминаването през ГКПП „Кулата“ и „Илинден“"}
{"url": "http://www.focus-news.net/news/2018/01/14/2476890/plovdiv-mazh-na-vazrast-okolo-60-godini-e-otkrit-martav-pri-parking-na-restorant-na-bul-tsar-boris-iii-obedinitel.html", "text": "Мъж на възраст около 60 години е открит мъртъв при паркинг на ресторант на бул. „Цар Борис III Обединител“ в Пловдив. Това съобщи за Радио „Фокус“ – Пловдив говорителят на Областната дирекция на МВР. Сигналът за мъж в безпомощно състояние е подаден след 09.15 часа. Пристигналият на място лекарски екип е констатирал смъртта му. Изясняват се причините за настъпването на смъртта, както и самоличността на мъжа.\r\nТони МИХАЙЛОВ", "date": "2018.01.14", "title": "Пловдив: Мъж на възраст около 60 години е открит мъртъв при паркинг на ресторант на бул. „Цар Борис III Обединител“"}
{"url": "http://www.focus-news.net/news/2018/01/14/2476891/tv21-makedoniya-yens-stoltenberg-shte-bade-na-poseshtenie-v-makedoniya-na-17-i-18-yanuari.html", "text": "Генералният секретар на НАТО Йенс Столтенберг на 17 и 18 януари ще бъде на посещение в Македония, предава македонската медия  „ТВ-21“.\r\nПо време на втория ден на своето посещение Йенс Столтенберг ще изнесе реч пред депутатите в парламента на страната. Виктор Турмаков", "date": "2018.01.14", "title": "„ТВ21“ (Македония): Йенс Столтенберг ще бъде на посещение в Македония на 17 и 18 януари"}
{"url": "http://www.focus-news.net/news/2018/01/14/2476892/veliko-tarnovo-sas-7-sm-se-e-povishilo-nivoto-na-reka-dunav-kray-svishtov-prez-izminaloto-denonoshtie.html", "text": "Със 7 см се е повишило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 409 см. Температурата на водата e 4.1  градуса. Днес ще има значителна облачност. Валежите ще спрат. Максималните температури ще са между минус 3° и 2°.", "date": "2018.01.14", "title": "Велико Търново: Със 7 см се е повишило нивото на река Дунав край Свищов през изминалото денонощие"}
{"url": "http://www.focus-news.net/news/2018/01/14/2476893/dots-petya-bankova-deloto-na-bratya-miladinovi-nadhvarlya-granitsite-na-osmanska-imperiya-kakto-i-granitsite-na-distsiplinite-folkloristika-etnografiya-i-ezikoznanie.html", "text": "Делото на братя Миладинови надхвърля както границите на тогавашната Османска империя, така и границите на дисциплините като фолклористика, етнография и езикознание. Това каза етнологът доц. д-р Петя Банкова от Института за етнология и фолклористика с Етнографски музей към Българската академия на науката (БАН) в интервю за Агенция „Фокус“ за братята Димитър и Константин Миладинови.  „Преди няколко години през 2011 г. ние учените от Института за етнология и фолклористика към Българска академия на науките осъществихме един широкообхватен научно приложен проект, под надслов „Дни на Миладиновци“, който имаше за цел да представи пред обществеността огромната заслуга на братята Димитър и Константин Миладинови като значими просветни и културни дейци в епохата на Българското възраждане. Лично за мен като историк и етнолог ми се струва твърде ограничено и невярно да коментираме приноса на двамата възрожденци единствено и само за „българщината в Македония“, защото тяхното дело надхвърля както границите на тогавашната Османска империя, така и границите, които съвременната наука поставя пред дисциплини като фолклористика, етнография, филология, езикознание“, каза доц. Петя Банкова. Според нея верният прочит на тяхното книжовно наследство може да бъде представен единствено в светлината на свободата и достойнството на човешкия дух, на необходимостта от познание и образование. \r\nДеница КИТАНОВА", "date": "2018.01.14", "title": "Доц. Петя Банкова: Делото на братя Миладинови надхвърля границите на Османска империя, както и границите на дисциплините фолклористика, етнография и езикознание"}
{"url": "http://www.focus-news.net/news/2018/01/14/2476894/vik-pazardzhik-prodalzhava-s-podmyanata-na-ostarelite-vodomeri-s-novi.html", "text": "За подмяната на остарелите водомери на абонатите по селата и тези на сградните водопроводни отклонения се грижи ВиК - Пазарджик. Това каза за Радио „фокус“ – Пазарджик инж. Димитър Мишев от ВиК. Той обясни, че специалисти от дружеството извършват тези смени. „ВиК – Пазарджик разполага с достатъчно нови водомери, които могат да бъдат монтирани на абонатите, чийто измервателни уреди подлежат на смяна. Закупените от нас водомери гарантират, че до 2028 година ще са в рамките на метрологичната гаранция. Те притежават пломба от тази – 2018 година, а гаранцията важи за 10 години, ако уредът е изправен. Всички водомери, които са с изтекъл такъв срок, подлежат на смяна или на проверка. Единият вариант е те да се свалят, да се носят в лаборатория, който да ги провери и ако отговарят на изискванията, да бъдат отново монтирани и пломбирани. Такава лаборатория в Пазарджик няма, което означава, че старите водомери трябва да се носят за проверка в Пловдив. Ние не задължаваме хората да купуват нови, но това е по-добрият вариант – старият водомер да се замени с нов. Всеки може да избере начина, по който да се снабди с такъв уред – да си го закупи сам или от ВиК – Пазарджик“, коментира Мишев.\r\nВаня НИКОЛОВА", "date": "2018.01.14", "title": "ВиК - Пазарджик продължава с подмяната на остарелите водомери с нови"}
{"url": "http://www.focus-news.net/news/2018/01/14/2476895/pazardzhik-stotitsi-hora-se-pokloniha-pred-pametnata-plocha-na-general-brok-po-povod-140-godini-ot-osvobozhdenieto-na-grada.html", "text": "Стотици жители на Пазарджик се поклониха и поднесоха цветя и венци пред паметната плоча на генерал Брок по повод 140 години от Освобождението на града, предаде репортер на Радио „Фокус“ – Пазарджик. Литийното шествие тръгна от църквата „Света Богородица“, след отслужването на благодарствения молебен от Константийския епископ Яков. След поклонението празничните прояви продължават с концерт с участието на Илия Ангелов и Ансамбъл „Пазарджик“ в театър „Константин Величков“. Освобождението на града от турско робство е оставило трайна следа в паметта на жителите на града. В една от книгите на дюлгерския еснаф, съхранявана в Регионалния исторически музей в Пазарджик, е съхранена следната интересна приписка: „На 1878-ма лето, януария, ден втори, понеделник, дойдоха русите в нашия град и ни освободиха от турското иго. Оценил значимостта на това, което се случва авторът е добавил „Да ся знае и да се помни”.\r\nВаня НИКОЛОВА", "date": "2018.01.14", "title": "Пазарджик: Стотици хора се поклониха пред паметната плоча на генерал Брок по повод 140 години от Освобождението на града"}
{"url": "http://www.focus-news.net/news/2018/01/14/2476896/usgs-kray-bregovete-na-peru-e-registrirano-zemetresenie-s-magnitud-73.html", "text": "Земетресение с магнитуд 7,3 по скалата на Рихтер е регистрирано край бреговете на Перу, показва справка на интернет-страницата на Геологическата служба на САЩ (USGS).\r\nТрусовете са регистрирано в 4:18 часа местно време (11:18 часа българско време) на 31 км. югозападно от град Акари и на 19 от Яука на дълбочина 10 км.\r\nНяма данни за жертви и разрушения.  Виктор Турмаков", "date": "2018.01.14", "title": "USGS: Край бреговeтe на Перу е регистрирано земетресение с магнитуд 7,3"}
{"url": "http://www.focus-news.net/news/2018/01/14/2476897/benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ днес от 17.00 часа. Това съобщиха от екипа на предаването „Беновска пита“ по „Канал 3”. Нейни събеседници в днешното издание на предаването ще бъдат: министърът на здравеопазването Кирил Ананиев, Атанас Мерджанов от БСП, Ивайло Крачунов от Блиц и Йорданка Фандъкова, заместник-председател на ПП ГЕРБ и ИК, кмет на София.\r\nПовторението се излъчва по Канал 3 и по К2 в неделя вечер от 22.30 часа. Адресът на предаването е benovskapita@gmail.com", "date": "2018.01.14", "title": "Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2018/01/14/2476898/gerb-shte-dade-preskonferentsiya-v-tsentralata-na-partiyata.html", "text": "ГЕРБ ще даде пресконференция в Централата на партията (пл. „България“ 1, НДК, Административна сграда, ет.17). Това съобщиха от пресцентъра на ПП ГЕРБ. Събитието ще се проведе днес от 14.00 ч.", "date": "2018.01.14", "title": "ГЕРБ ще даде пресконференция в централата на партията"}
{"url": "http://www.focus-news.net/news/2018/01/14/2476899/reuters-goryashtiyat-kray-yaponiya-iranski-tanker-e-potanal.html", "text": "Горящият след сблъсък на 6 януари ирански петролен танкер е потънал във водите на изключителната търговска зона на Япония, предава  Reuters.\r\nТанкерът „Санчи“ бе свободно плуващ и горящ повече от седмица след сблъсък с друг кораб в  Източнокитайско море.  Виктор Турмаков", "date": "2018.01.14", "title": "Reuters: Горящият край Япония ирански танкер е потънал"}
{"url": "http://www.focus-news.net/news/2018/01/14/2476900/dragomir-stoynev-bsp-predlaga-konkretni-merki-sreshtu-nasilieto-nad-zheni.html", "text": "Истанбулската конвенция няма задължителен характер и излишно се политизира. Ние, от БСП, винаги сме защитавали жените и сме пазили семейните ценности. Много по-важно е да има ефективност в действията, отколкото политическа декларативност. Това заяви пред БНР зам.-председателят на ПГ на „БСП за България” Драгомир Стойнев, съобщиха от пресцентъра на партията.  Той каза, че левицата има готовност за промяна на законодателството с конкретни мерки срещу насилието над жени. Даде и пример с решенията на Националния съвет на БСП от събота: „домашното насилие” да бъде инкриминирано; да се инкриминира „преследването“ като поведение със заплашителен характер срещу конкретно лице; да се криминализират „насилствените бракове” и „принудителното съжителство на съпружески начала”; да се засили наказателната отговорност за нарушаване на заповед за защита от домашно насилие, като се предвидят по - високи санкции, особено за извършителите, които имат по няколко заповеди и/или нарушения на заповеди и да се изградят Кризисни центрове във всеки областен град, като това стане държавна делегирана дейност. По думите му това са конкретни мерки срещу насилието над жени и те ще са в по-голяма полза за обществото.  „ГЕРБ са готовят да приемат Конвенцията, което показва, че са готови веднага да се съгласят на всичко, което идва от ЕС, вместо да го подложат на дебат. Това е разликата между нас и тях. Ние търсим дебат, да разберем- как българското общество ще усети позитивите и ще добие самочувствие, че е в ЕС”, обясни Стойнев. \r\nНа въпрос, дали с решението си Националният съвет на БСП не е саботирал лидера на ПЕС Сергей Станишев, Драгомир Стойнев отрече подобна теза и припомни, че преди няколко месеца, на Конгрес на БСП, е издигната кандидатурата му за трети мандат на ПЕС. „Твърдо стоим зад г-н Станишев, отново да бъде лидер на ПЕС.”, категоричен бе Стойнев. \r\nПо темата, свързана с екологичните протести в защита на парк „Пирин” и строежа на втори лифт, Драгомир Стойнев каза, че БСП подкрепя развитието на зимния туризъм, но е против корпоративните интереси и нарушаването на законодателството. Той припомни, че именно по времето, когато той беше министър на икономиката, енергетиката и туризма, бе взето решение за строеж на втори лифт. „Дори в малките ски курорти в Западна Европа има по над 15 лифта. Не е нормално България да не се превърне в туристически център на Балканите, при положение, че нямаме конкуренция. Не пречи туристите от Турция и Гърция да идват тук и да карат ски. Както и страната ни да се превърне в международен ски-център на Балканите. За туризма сме, но да се спазват законите. Не приемаме, когато ГЕРБ управляват, г-н Цветанов и г-жа Цачева да ходят на протести и да казват – ние искаме втори лифт. Това е малко шизофренично. Ние предлагаме за развитието на туризма конкретни стъпки.”, поясни Стойнев\r\nПо отношение на предстоящото искане на вот на недоверие, зам.-председателят на ПГ на „БСП за България” Драгомир Стойнев беше категоричен, че оставането на ГЕРБ във властта е пагубно за българското общество. „Това е продължаващ разпад, изтощение на цели социални системи- здравеопазване и образование, загуба на ценно време за висок и стабилен икономически растеж и това ще доведе до изчерпване на обществен ресурс заради всеобхватната корупция. Ние казваме, че има управленска алтернатива. ГЕРБ и коалицията им, трябва да си тръгват. Те пречат на нормалното развитие на държавата”, обясни той. Стойнев добави, че вероятно виждането на ДПС е по-различно, макар да остава критично за управляващите. На въпрос, дали БСП не къса връзки преди бъдещо управление, народният представител отсече, че това - кой и как ще управлява, го решава българският народ. „За първи път българският парламент ще дебатира сваляне на правителство, заради корупция. Това е дори закъснял процес, защото  обществото е наясно, че корупцията е скритият двигател, който пречи нещата да се случват”, добави той.", "date": "2018.01.14", "title": "Драгомир Стойнев: БСП предлага конкретни мерки срещу насилието над жени"}
{"url": "http://www.focus-news.net/news/2018/01/14/2476901/blagoevgrad-politseyski-patrul-s-registratsiya-8979-e-razpolozhen-na-glaven-pat-e-79-pri-s-ploski-v-posoka-sofiya.html", "text": "Полицейски патрул с благоевградска регистрация 8979 е разположен на главен път Е-79 при  с. Плоски в посока София, предаде репортер на Агенция „Фокус“. Трафикът по главния път е умерен. По-интензивно е движението в посока Кулата.", "date": "2018.01.14", "title": "Благоевград: Полицейски патрул с регистрация 8979 е разположен на главен път Е-79 при с. Плоски в посока София"}
{"url": "http://www.focus-news.net/news/2018/01/14/2476902/benovska-g-zho-ninova-poemate-li-otgovornost-za-shushana-prez-noshtta-lampata-svetela-no-ya-e-nyamalo-kato-ste-protiv-istanbulskata-konventsiya.html", "text": "Не се ли тревожите, г-жо председател на БСП Нинова, че Шушана, момиче  от стара еврейска песен, възродила се като синоним на „добро момиче“ в Бг-социалните мрежи е в опасност – лампата  у дома ѝ свети, а нея я няма? Това е въпросът на журналиста Илиана Беновска в днешното издание на предаването „Беновска пита” по Канал 3 и К2, съобщиха от екипа на предаването. Наско Ментата тревожно съобщава в песен: „Снощи минах покрай вас. Лампата ти светеше. Лампичката светеше, Шушана, а теб те нямаше…“. \r\nДа попитаме и заместничката Ви в БСП Деница Златева, която е и заместник-председател в Европа на „Жени ПЕС“ - Деница, знаете ли Шушана как е? Нали, на този пост сте длъжна да защитавате правата на жените, а и собствените си женски  права?! \r\nЗнаете ли, Деничка и Корнелия, колко „Шушани“ са похитени, насилени, бити, убити, унизени, обезправени? Вие, Корнелия и Деница, не сте ли унижавани, употребявани и изоставяни публично или дискретно от мъже…. Не сте ли били в ролята на „обичащата жена“, която по своя воля - заради служебния и икономически просперитет на мъжа, Ваш спътник в живота, заради осигуряване за него на престижни и високоплатени постове, екстри от битов и друг характер, сте го обгрижвали с питки, шкембе, издръжка, апартаменти, а той  си взима секретарка с мерки на плеймейтка  и Ви унижава?!\r\nОсвен че и двете отказахте защита на женските права, г-жи Нинова и Златева, Вие и двете саботирате избора на Сергей Станишев за нов мандат председател на ПЕС- И не само това. Застрашавате вековната социалистическа партия БСП да бъде блокирана в ПЕС. Тези Ви действия не са ли белег за черна неблагодарност към Станишев, които е двигател и гарант за издигането и на двете Ви? Това, г-жо Нинова,  някак напомня и на начина, по който се опитвате да се освободите и от пловдивския лидер на БСП Георги Гергов, благодарение на чиято подкрепа станахте и председател на БСП. Известно е,че жените имат силно оръжие да се защитават от мъжете и то се нарича „женско коварство“, но защо не защитавате правата на жените с приемане на норми, а не с методи, които будят неуважение към Вас лично и жените като категория?\r\nАз също имам свои задръжки по повод норми в Истанбулската конвенция, но нека има сблъсък на позиции и аргументи, а не по женски да извиваме ръцете на мъжете, ако искаме женските ръце да не бъдат извивани. С подобно поведение Вие подлагате на съмнение годността на жените да участват пълноценно в голямата политика. И потвърждавате възгледа, че жените трябва да си стоят в кухнята.\r\nИ ето Ви доказателство, г-жо Нинова - битовите Ви аргументи в политиката за вот на недоверие към ГЕРБ бяха разбити от един мъж – почетния председател на ДПС Ахмед Доган на Коледа?! Доган с деликатен текст Ви каза, на Вас, Нинова – „бяхте Таман  на мястото си в кухнята с тестото -  да си месите погачата.“ \r\nЦитирам Доган: \r\n„Първо, във вътрешно-политически план предизборната парадигма за президентските и парламентарни избори-2017 година все още не е стихнала: кой-кого ще „елиминира“, „смачка“ или „ победи“ вече работи в личностно измерение и тъкмо затова излиза извън нормалните граници на изразяване с Езика на политиката;\r\nВторо, обективната неопределеност на външно-политическия проспект задава безпокойство и тревожност, което се равнява на „наливане на масло в огъня“ във вътрешно-политически план.\r\nВсеки от нас е наясно, че всяко управление си има проблеми, унаследени от предишни правителства или създадени от актуално управляващите. Разбира се, те трябва да бъдат коригирани чрез опозиционни политики. В крайна сметка в това се  състои и смисълът на политическия плурализъм във всяка демократична държава.\r\nСтраната е изправена пред много сериозно предизвикателство. Председателството на ЕС. България ще бъде във фокуса на важни събития и мероприятия. И въпрос на обща политическа и социална отговорност е да комуникираме на нормален европейски политически Език.  \r\nНе е по-маловажен и въпросът за вота на недоверие към правителството в началотo на председателството на ЕС. Доколкото разбирам този вот на недоверие няма за цел да свали правителството, а само да го коригира и насърчи към позитивни дела. Добре, този акт може да се изтълкува и като рутинна демократична процедура. Но ако вотът на недоверие мине, какво правим? Има ли партия, която е готова да  управлява страната след евентуални предсрочни избори? Моята преценка е, че няма такава политическа сила от опозицията, която може да поеме отговорността за управление на страната към днешна дата.\r\nТогава какво правим?\r\nАко целта е „стани да седна“, не си заслужава усилието да подложим на изпитание общия ни дом. Защото, първо, че тотално ще се изпортим, може някак да се преглътне. По-важното е друго: това правителство няма да има по-дълъг живот от няколко месеца. И отново влизаме в опасната спирала на предсрочни избори само и само дa си намерим място в централната властова система на държавата. Затова дълг на гражданското общество и на  всички политически сили е да гарантират сигурността и стабилността на държавата“.\r\nИ още един мъж, тези дни, Ви даде косвен урок как се вдъхновява една нация - Доналд Туск, председателят на ЕС, на чист български език, с български стихове и анализ на българската история окрили българите  при откриването на европредседателство ни. Той започна със стихотворението на Иван Вазов \"Отечество любезно\".\r\n\"Отечество любезно, как хубаво си ти!\r\nКак чудно се синее небето ти безкрайно!\r\nКак твоите картини меняват се омайно!\r\nПри всеки поглед нови, по-нови красоти.\"\r\nТези думи на Иван Вазов, чието име носи този театър, улавят духа на днешното празненство. \"При всеки поглед нови, по-нови красоти\" – тази мисъл ме съпътства днес като председател на Европейския съвет и като поляк. Защото като поляк аз добре разбирам колко много работа, кураж и решимост ви е струвало на вас, българите, да постигнете тези европейски успехи за вашето отечество. Никой не ви е дал нищо даром. Вие самите, на първо място, сте творците на този исторически обрат, на тези \"нови, по-нови красоти\".\r\nПо-младите поколения навярно свързват театъра, в който се намираме сега, по-скоро с известния актьор Захари Бахаров и ролята му в култовия сериал \"Игра на тронове\", отколкото с поезията на Вазов. Историята на Балканите е по-драматична и по-интересна от сценария на \"Игра на тронове\", макар в нея да няма дракони. Всички ние бихме искали настоящето и бъдещето на Балканите да наподобяват по-малко сценарии на драматични филми. Стабилност, сигурност, благоденствие – това заслужават хората в целия този регион. А Европейският съюз съществува, за да превърне именно този сценарий в реалност.\r\nДобре е, че един от приоритетите на Българското председателство е бъдещето на Западните Балкани. Кой друг, ако не вие, потомците на Спартак, наследниците на най-старата държава в Европа, вие, които никога не сте загубили бойно знаме в битка, кой друг би бил на висотата на тази важна и изключително трудна задача – да се поднови Европейската перспектива за целия регион.\r\nВие винаги сте били решителни и смели, което потвърдихте и през последните години. Ето защо аз вярвам, че вашето председателство ще бъде толкова резултатно, колкото преди четвърт век беше Христо Стоичков в Световната купа. С Министър-председател, който би могъл да сплаши не един тракийски воин, ще се справите!“\r\nШе намерите ли и Вие, Корнелия Нинова, точните думи, верните тези, за да вдъхновите народа да Ви избере за водач на България – за каквато се самономинирате Вие сама? Каква е собствената Ви самооценка – от 2009 г., вече 9-та година БСП не е печелила парламентарни избори, а в София не е управлявала от 1990-та година - 28 години… И сигурна ли сте, че самата БСП няма да Ви отхвърли заради едноличното Ви управление на партията-столетница?!\r\nАз съм Беновска  и питам.", "date": "2018.01.14", "title": "Беновска: Г-жо Нинова, поемате ли отговорност за Шушана през нощта - лампата светела, но я е нямало - като сте против Истанбулската конвенция"}
{"url": "http://www.focus-news.net/news/2018/01/14/2476903/washington-examiner-kongresmenat-ot-shtata-havai-tulsi-gabard-razkritikuva-donald-tramp-che-ne-e-priel-seriozno-zaplahata-za-raketno-napadenie-nad-shtata.html", "text": "Конгресменът от щата Хаваи от Демократическата партия Тулси Габард разкритикува президента на САЩ Доналд Тръмп, че „му е отнело твърде много време“ да успокои отношенията със Северна Корея. Повод за обвиненията ѝ бе фалшивата тревога за нападение с балистична ракета, изпратена по телефоните на жителите на щата, пише  Washington Examiner.\r\nГабард заяви, че нейните избиратели „живеят с реалността на това послание, изскочило на телефоните им“ и очакват такова всеки миг заради притесненията, че отношенията между Вашингтон и Пхенян ще ескалират. Габард допълни, че е необходимо изграждането на леснодостъпни ядрени укрития. \r\n„Трябва да се отървем от заплахата от Северна Корея. Ние трябва да постигнем мир, а не да играем на политика. Тук въпросът е буквално на живот и смърт“, допълни конгресменът.  Виктор Турмаков", "date": "2018.01.14", "title": "Washington Examiner: Конгресменът от щата Хаваи Тулси  Габард разкритикува Доналд Тръмп, че не е приел сериозно заплахата за ракетно нападение над щата"}
{"url": "http://www.focus-news.net/news/2018/01/14/2476904/blagoevgrad-do-30-april-zhitelite-na-obshtinata-mogat-da-izplatyat-mestnite-si-danatsi-i-taksi-v-palen-razmer-s-5-otstapka.html", "text": "Данъчната кампания в Община Благоевград стартира официално. Жителите на града са сред първите, които могат да се възползват от възможността да изплатят пълния размер на задълженията до 30 април и да получат 5% отстъпка, съобщиха от пресцентъра на Община Благоевград. След тази дата, те ще могат да платят на две равни вноски  до 30 юни и до 31 октомври. До края на месец февруари всички задължени лица ще получат уведомителни писма за размера на своите задължения и сроковете за плащане. Местните данъци и такси могат да бъдат платени на касите, намиращи се на партера на Община Благоевград. Те са с непрекъснато работно време в часовете от 07.30 до 18.30 часа. Плащането може да се направи, както по банков път, така и чрез ПОС терминал. Патентният данък може да бъде внесен на четири равни вноски – за първото тримесечие до 31 януари, за второто – до 30 април, за третото – до 31 юли и за четвъртото тримесечие – до 31 октомври. \r\nОбщина Благоевград предлага и услуга за плащане на местни данъци и такси чрез виртуален ПОС терминал за картови разплащания. Целта е собствениците на движимо и недвижимо имущество на територията на общината да бъдат улеснени и да имат възможност да погасят своите задължения дистанционно.  Платформата е  изцяло общинска и работи без посредници. Системата е опростена и е изключително лесна за ползване. Данъчно задължените лица могат да направят справка и да пристъпят към плащане на сайта www.blgmun.com, в раздел „Електронни услуги“, „Справки и плащане на задължения плащане на задължения за местни данъци и такси“, влизайки в меню „Потребител“. Следва да бъде въведено ЕГН/ЕИК на физическо/юридическо лице, както и входящ номер и дата на документ, подаден  в Дирекция „Местни данъци и такси“. Услугата е напълно безплатна за данъчно задължените лица. Предоставяните възможности за ползването на административни услуги в по-широк спектър е сред приоритетите в управлението на кмета на Благоевград д-р Атанас Камбитов.", "date": "2018.01.14", "title": "Благоевград: До 30 април жителите на общината могат да изплатят местните си данъци и такси в пълен размер с 5% отстъпка"}
{"url": "http://www.focus-news.net/news/2018/01/14/2476905/usgs-zemetresenie-sa-magnitud-53-e-registrirano-v-afganistan.html", "text": "Земетресение с магнитуд 5,3 по Рихтер е регистрирано в североизточната част на Афганистан, показва справка на интернет-страницата на Геологическата служба на САЩ (USGS).\r\nЗеметресението е регистрирано в 11:19 часа българско време на 42 км. южно от град Джарм. Дълбочината на труса е 204 км. Няма данни за жертви и разрушения.  Виктор Турмаков", "date": "2018.01.14", "title": "USGS: Земетресение са магнитуд 5,3 е регистрирано в Афганистан"}
{"url": "http://www.focus-news.net/news/2018/01/14/2476906/veliko-tarnovo-52-litsa-sa-posetili-kabineta-za-bezplatno-i-anonimno-konsultirane-za-spin-v-grada-prez-dekemvri-2017-g.html", "text": "52 лица са посетили кабинета за безплатно и анонимно консултиране за СПИН към Регионалната здравна инспекция във Велико Търново през месец декември 2017 г. Това съобщиха за Радио „Фокус“ – Велико Търново от РЗИ. От там посочват, че от потърсилите услугите на кабинета 20 са жени, 32 – мъже. Те са на възраст от 16 до 48 години.\r\nПрез 2017 година с анонимно и безплатно консултиране и изследване за ХИВ/СПИН са обхванати общо 922 души – 408 жени и 514 мъже, на възраст от 15 до 92 годишна възраст. Консултации и изследвания са извършени на място в КАБКИС в РЗИ – Велико Търново, в местата за лишаване от свобода, в организирани кампании сред населението на областта, и в мобилния медицински кабинет, който заработи от месец октомври.\r\nНадежда КРЪСТЕВА", "date": "2018.01.14", "title": "Велико Търново: 52 лица са посетили кабинета за безплатно и анонимно консултиране за СПИН в града през декември 2017 г."}
{"url": "http://www.focus-news.net/news/2018/01/14/2476907/plovdiv-do-31-mart-e-srokat-za-zaplashtane-na-godishnata-taksa-za-pritezhanie-na-domashno-kuche-v-obshtinata.html", "text": "До 31 март е срокът за заплащане на годишната такса за притежание на домашно куче в Пловдив. Това съобщиха за Радио „Фокус“ – Пловдив от отдел „Връзки с обществеността“ на Общината. Декларирането на домашно куче в общината е задължително според националното ни законодателство, като размерът на годишната такса за град Пловдив е 30.00 лева. Административната регистрация на всяко домашно куче се извършва в района по местоживеене срещу представяне на документ за самоличност на собственика и редовно заверен ветеринарномедицински паспорт с отразени в него идентификация на животното и задължителните манипулации за периода. Липсата на идентификация на домашното куче, поставена от ветеринарен лекар, се санкционира от служители на Пловдивския общински инспекторат, като глобата за собственика е от 50 до 200 лв.\r\nПризовават се собствениците на домашни кучета да почистват отпадъците след своя домашен любимец, да ги разхождат свободно само на разрешените и обозначени от Общината места, както и да осигуряват контрол върху поведението на кучето на обществени места.  В противен случай глобата за собственика е 100 лв.\r\nТони МИХАЙЛОВ", "date": "2018.01.14", "title": "Пловдив: До 31 март е срокът за заплащане на годишната такса за притежание на домашно куче в общината"}
{"url": "http://www.focus-news.net/news/2018/01/14/2476908/dobrich-grazhdani-protestiraha-sreshtu-eventualno-poskapvane-na-vodata-v-oblastta.html", "text": "Граждани се събраха на протест пред сградата на Областна администрация в Добрич, за да протестират срещу евентуално поскъпване на водата в областта и да изразят несъгласие и с други проблеми, свързани с услугите, които ВиК – Добрич предоставя, предаде кореспондент на Радио „Фокус” – Варна. Още вчера чрез социалните мрежи бе разпространено отворено писмо, в което се заявява твърда позиция против предложеното увеличение на цената на водата в Добрич и областта. В контекста на загубите по водопреносната мрежа на ВиК дружеството в Добрич, които възлизат на рекордните 85%, гражданите не са съгласни с поскъпването на водата. Протестиращите подчертаха, че качеството на водата също е лошо и не се препоръчва за пиене, което налага всяко домакинство да отделя допълнителен финансов ресурс за закупуването на питейна вода от търговската мрежа. Според хората ежемесечно към личните водомери на домакинствата се начисляват и допълнителни кубици от т.нар. общи водомери и сметките на домакинствата са изключително високи. Настоява се за ревизия на начините на събираемост на задълженията спрямо некоректните платци. Остро бе изразено и несъгласие с работата на сегашното ръководство на дружеството. Протестиращите искат сформиране на екип от местни специалисти за изготвяне на оздравителен план на ВиК – Добрич, да се спазва плана до неговото удовлетворително за гражданите и окончателно изпълнение, да има прозрачност по време на изпълнението на бизнес плана и да бъде дадена възможност за участие на гражданите в дискусии, касаещи работата на дружеството. Протестиращите бяха издигнали плакати с различни послания: „И една стотинка е много!“, „Стига аварии, искаме вода!“, „Оставка“, „Мръсна вода = болни деца“, „С цената на водата ни вадите душата“ и др. Започнала е подписка в подкрепа на протеста. Към момента той е подкрепен от близо 100 души. Заявена е подкрепа и от други населени места в страната, от различни неправителствени организации, като има идея да бъде организиран национален протест, свързан с недоволство от цените и услугите, които предлагат водните дружества в страната. Протестът днес бе подкрепен от кмета на Добрич Йордан Йорданов и зам.-кмета „Устройство на територията“ арх. Боян Коларов. След като бяха изказани различни позиции на граждани, протестиращите преминаха по част от централната пешеходна зона на Добрич, скандирайки: „Оставка!“. \r\nЖулиета НИКОЛОВА", "date": "2018.01.14", "title": "Добрич: Граждани протестираха срещу евентуално поскъпване на водата в областта"}
{"url": "http://www.focus-news.net/news/2018/01/14/2476909/predsedatelyat-na-narodnoto-sabranie-tsveta-karayancheva-shte-se-sreshtne-s-prezidenta-na-republika-cherna-gora-filip-vuyanovich-na-15-yanuari.html", "text": "Председателят на Народното събрание Цвета Караянчева ще се срещне на 15 януари 2018 г. в 14.15 часа с президента на Република Черна гора Филип Вуянович. Това съобщиха от пресцентъра на Народното събрание. Гостът ще бъде на официално посещение в България по покана на президента Румен Радев.", "date": "2018.01.14", "title": "Председателят на Народното събрание Цвета Караянчева ще се срещне с президента на Република Черна гора Филип Вуянович на 15 януари"}
{"url": "http://www.focus-news.net/news/2018/01/14/2476910/falshiva-trevoga-za-raketno-napadenie-predizvika-panika-na-havaite-obzor.html", "text": "Жителите на американския щат Хаваи получиха по мобилните си телефони съобщение, че ги очаква ракетно нападение, което предизвика хаос и паника на островите. В последствие се оказа, че задействането на предупредителната система за опасност е фалшива тревога. \r\nПредупреждението, разпратено на мобилните телефони на жителите на островите, ги е призовало да намерят прикритие и че случващото се „не е учение“. Скоро след това властите на щата обявиха, че няма изстреляни ракети и че предупреждението се дължи на човешка грешка. Въпреки това , едва след 40 минути се пуска второ съобщение, което поправя първото. Емоциите около случилото се променят от паника в раздразнение, докато населението и властите на Хаваите се питат как подобна грешка се е случила.\r\nФедералната комуникационна комисия е започнала разследване и администратор в системата за щатското управление за извънредни ситуации е обвинен за грешката. Следващата седмица ще бъде публикуван доклад за случилото се. Политиците от контролирания от опозиционната Демократическа партия щат реагираха остро на случилото се и някои обвиниха президента Доналд Тръмп. \r\nГубернаторът на щата Хаваи Дейвид Ийдж обясни фалшивото задействане на предупредителната система за опасност от ракетна атака с човешка грешка, описвайки възникналата ситуация като „напълно неприемлива“. Пред репортери той заяви, че е „разгневен и разочарован“ от положението. „Това е ден, който повечето от нас никога няма да забравят – ден, в който мнозина повярваха, че най-лошите ни кошмари се сбъдват“, коментира губернаторът.\r\nКонгресменът  Демократическата партия Тулси Габард разкритикува президента на САЩ Доналд Тръмп, че „му е отнело твърде много време“ да успокои отношенията със Северна Корея. Тя заяви, че нейните избиратели „живеят с реалността на това послание, изскочило на телефоните им“ и очакват такова всеки миг заради притесненията, че отношенията между Вашингтон и Пхенян ще ескалират. Габард допълни, че е необходимо изграждането на леснодостъпни ядрени укрития.\r\nКонгресменът от Демократическата партия Брайън Шатц определи инцидента като „непростим“ и изиска „строга и бърза отговорност“. На свой ред неговият съпартиец Мейзи Хироно заяви, че заради засиленото напрежение със Северна Корея е особено важно системата за ранно предупреждение да бъде точна и че властите трябва да разследват случая.\r\nИнцидентът се случва на фона на обтегнатите между САЩ и Северна Корея отношения, предизвикани от развиването на ядрената и балистична програма на Пхенян.", "date": "2018.01.14", "title": "Фалшива тревога за ракетно нападение предизвика паника на Хаваите (ОБЗОР)"}
{"url": "http://www.focus-news.net/news/2018/01/14/2476911/mrrb-na-15-yanuari-shte-bade-podpisan-dogovorat-za-izgrazhdaneto-na-tol-sistemata.html", "text": "На 15 януари - понеделник, в Министерството на регионалното развитие и благоустройството в присъствието на министър Николай Нанков ще бъде подписан договорът за проектиране, изграждане и въвеждане на електронна система за събиране на таксите за ползване на републиканската пътна мрежа. Това съобщиха от пресцентъра на министерството. Тя ще бъде на база изминато разстояние за превозни средства с обща технически допустима максимална маса над 3,5 т (тол) и на база време за леките автомобили с обща технически допустима максимална маса до 3,5 т (електронна винетка).\r\nДоговорът ще бъде подписан от председателя на Управителния съвет на Агенция „Пътна инфраструктура“ инж. Дончо Атанасов и от Михаел Вебер, представляващ изпълнителя КОНСОРЦИУМ „КАПШ ТРАФИК СОЛЮШЪНС“. На церемонията ще присъстват членовете на УС на АПИ инж. Веселин Давидов и инж. Светослав Глосов и Андре Лаукс, главен оперативен директор на „КАПШ ТРАФИККОМ“.\r\nСтойността на договора за изграждане на електронната система за събиране на таксите за ползване на републиканската пътна мрежа е 149 997 000 лв. без ДДС. Срокът за изпълнение е 19 месеца. Изграждането на тол системата ще бъде за сметка на изпълнителя. След успешното й внедряване инвестицията ще се възвърне със събраните приходи.\r\nПодписването на договора на 15 януари (понеделник) е от 10.00 ч. в зала „Пресцентър“ на МРРБ.", "date": "2018.01.14", "title": "МРРБ: На 15 януари ще бъде подписан договорът за изграждането на тол системата"}
{"url": "http://www.focus-news.net/news/2018/01/14/2476912/api-vremenno-e-ogranicheno-dvuposochno-dvizhenieto-po-pat-i-3-pleven-lukovit-poradi-patnotransportno-proizshestvie-i-razpilyan-tovar-na-patnoto-platno.html", "text": "Временно е ограничено двупосочно движението по път I-3 Плевен – Луковит поради пътнотранспортно произшествие и разпилян товар на пътното платно. Това съобщиха от пресцентъра на Агенция \"Пътна инфраструктура\". Обходен маршрут за МПС над 12 т: път III-1308 с. Горни Дъбник - път II-13 гр. Искър - гр. Кнежа - гр. Червен бряг; \r\nОбходен маршрут за леки автомобили: – път III-305 с. Ракита - с. Радомирци.", "date": "2018.01.14", "title": "АПИ: Временно е ограничено двупосочно движението по път I-3 Плевен – Луковит поради пътнотранспортно произшествие и разпилян товар на пътното платно"}
{"url": "http://www.focus-news.net/news/2018/01/14/2476913/blagoevgrad-poyava-na-grupa-kukeri-predizvika-zadrastvane-na-glaven-pat-e-79-v-rayona-na-tunel-zheleznitsa.html", "text": "Поява на група кукери предизвика задръстване на главен път Е-79 в района на тунел \"Железница\", предаде репортер на Агенция „Фокус“. Повечето от автомобилите спират, за да наблюдават кукерите, които са облечени в разнообразни костюми. Вчера в град Симитли се проведе фестивалът „Симитлия – Древната земя на кукерите“.", "date": "2018.01.14", "title": "Благоевград: Поява на група кукери предизвика задръстване на главен път Е-79 в района на тунел \"Железница\""}
{"url": "http://www.focus-news.net/news/2018/01/14/2476914/kyustendil-dobrovoltsi-kam-balgarski-cherven-krast-izrabotvat-martenitsi-s-blagotvoritelna-tsel.html", "text": "Доброволци към Български червен кръст – Кюстендил изработват мартеници с благотворителна цел. Това съобщи за Радио „Фокус“ – Кюстендил Марияна Йосева, доброволец към червенокръстката организация. По думите ѝ средствата за закупуване на материалите са осигурени от БЧК, а изработването на мартениците става с доброволен труд. От 1 февруари мартениците ще бъдат предлагане на различни институции и граждани, със събраните средства ще се подкрепи проектът „Топъл обяд“, насочен към деца в нужда. През 2017 година са събрани около 3 000 лева.\r\nВенцеслав ИЛЧЕВ", "date": "2018.01.14", "title": "Кюстендил: Доброволци към Български червен кръст изработват мартеници с благотворителна цел"}
{"url": "http://www.focus-news.net/news/2018/01/14/2476915/blagoevgrad-slab-snyag-vali-v-rayona-na-simitli-i-severniya-kray-na-kresnenskoto-defile-dvizhenieto-po-glaven-pat-e-79-e-intenzivno.html", "text": "Слаб сняг вали в района на Симитли и северния край на \"Кресненското дефиле\", предаде репортер на Агенция „Фокус“. Трафикът по главен път Е-79 е интензивен, колони от автомобили са се образували в посока Кулата. Повечето са с гръцка и румънска регистрация.", "date": "2018.01.14", "title": "Благоевград: Слаб сняг вали в района на Симитли и северния край на \"Кресненското дефиле\", движението по главен път Е-79 е интензивно"}
{"url": "http://www.focus-news.net/news/2018/01/14/2476916/plovdiv-vazpomenatelno-chestvane-na-140-godini-ot-osvobozhdenieto-na-grada-ot-osmansko-robstvo-shte-se-sastoi-na-16-yanuari.html", "text": "Възпоменателно честване на 140 години от Освобождението на града от османско робство ще се състои на 16 януари. Това съобщиха от Общината. Събитието ще се състои на 16 януари 2018 г. от 11.00 часа пред паметника на Капитан Бураго в Дондуковата градина на Пловдив (градината зад Централния дом на младоженците). Слово по повод годишнината и събитията от 1878 година ще произнесе историкът от Регионален исторически музей – Пловдив д-р Видин Сукарев. Водещ на тържеството ще бъде Златко Павлов. В официалната церемония, организирана от Община Пловдив, ще участва почетна рота, венценосци и военен духов оркестър. Паметта на загиналите за свободата на Пловдив ще бъде почетена с падане на колене и минута мълчание. Ще бъдат положени венци и цветя на паметника на легендарния Капитан Александър Петрович Бураго.\r\nВ Дондуковата градина в 10.30 часа (преди възпоменателното честване), Комитет „Родолюбие“ ще представи възстановката „Живи картини от Освобождението“.\r\nВ 11.45 часа в Музейния център за съвременна история на улица „Ангел Букурещлиев“№ 14 ще бъда открита изложбата „Българското опълчение през погледа на опълченеца Стефан Кисов“. Тя е естественото продължение на преиздадения след 115 години труд на полковник Стефан Кисов. Дело е на Национален музей „Шипка-Бузлуджа“. Организатор на представянето в Пловдив е Регионалният исторически музей в града.", "date": "2018.01.14", "title": "Пловдив: Възпоменателно честване на 140 години от Освобождението на града от османско робство ще се състои на 16 януари"}
{"url": "http://www.focus-news.net/news/2018/01/14/2476917/afp-kola-bomba-e-ranila-chlen-na-hamas-v-livan.html", "text": "Служител на палестинското ислямистко движение „Хамас“ е бил ранен при взрив на кола-бомба в южната част на Ливан, предава  AFP.\r\n„Бомба, поставена в автомобил в град Сидон бе детонирана, ранявайки членът на „Хамас“ Мохамед Хамдан“, съобщава ливански военен източник.\r\nМедицински източник съобщава, че Хамдан е ранен сериозно в краката и е закаран в болница. Виктор Турмаков", "date": "2018.01.14", "title": "AFP: Кола-бомба е ранила член на „Хамас“ в Ливан"}
{"url": "http://www.focus-news.net/news/2018/01/14/2476918/smolyan-nad-87-000-lv-po-nalozheni-sanktsii-sa-sabrani-ot-riosv-prez-2017-g.html", "text": "По наложени имуществени санкции от Регионалната инспекция по околната среда и водите – Смолян през 2017 г. са събрани над 87 000 лв., съобщиха от пресцентъра на екоинспекцията. Съгласно Закона за опазване на околната среда, 80% от средствата са преведени на общините на територията на които са обектите замърсители. Най-големи суми са преведени на общините Лъки и Мадан – над 57 000 лева.\r\nСредствата са изразходени за екологични проекти и дейности – почистване на речни корита, рекултивация на площадки за строителни отпадъци и други.", "date": "2018.01.14", "title": "Смолян: Над 87 000 лв. по наложени санкции са събрани от РИОСВ през 2017 г."}
{"url": "http://www.focus-news.net/news/2018/01/14/2476919/blagoevgrad-politseyski-patrul-s-registratsiya-0575-v-razpolozhen-na-glaven-pat-e-79-na-vhoda-na-grada-v-posoka-sofiya.html", "text": "Полицейски патрул с благоевградска регистрация 0575 в разположен на главен път Е-79 на входа на Благоевград, в посока София, предаде репортер на Агенция „Фокус“.", "date": "2018.01.14", "title": "Благоевград: Полицейски патрул с регистрация 0575 в разположен на главен път Е-79 на входа на града, в посока София"}
{"url": "http://www.focus-news.net/news/2018/01/14/2476920/inzh-zlati-zlatev-gradski-transport-varna-shte-rabotim-v-posoka-zakupuvane-na-oshte-novi-avtobusi.html", "text": "Ще работим в посока търсене на начини за закупуване на още нови автобуси, особено съчленени. Това каза в интервю за Радио „Фокус“ – Варна инж. Злати Златев, изпълнителен директор на Градски транспорт - Варна. „Основната ни трудност е, че все още автопаркът ни не е такъв, какъвто искаме да бъде. Има стари автобуси, които искаме да подменим, от друга страна нямаме достатъчно нови автобуси за резерв. Сега, когато новите 15 автобуса пристигнат, резерва ще го осигурим, но проблемът с по-старите автобуси ще си остане“, добави инж. Злати Златев. Най-старите автобуси са от 1992 година, като за тях се отделят огромни средства за възстановяване. Според инж. Златев по-рентабилно е тези средства да бъдат вложени в закупуването на нови автобуси. „Смятам, че с упорство ще се справим. Наведнъж категорично няма да можем, но с времето постепенно ще вървим към по-добро\", добави инж. Злати Златев. По отношение на пътникопотока той отбеляза, че до месец септември миналата година е бил доста сериозен. Напоследък се отчита отлив, но той се дължи главно на ремонтните дейности по пътната инфраструктура и въведените временни промени в разписанията на някои автобуси и тролейбуси. „Това са неща, които не зависят от нас, но са за благото на града“, каза инж. Златев. По думите му в момента на много места в града се извършват ремонтни дейности, има и променени маршрути, а това променя съответно и пътникопотока по тази линия. Например заради ремонтните дейности на бул. „Левски“ са въведени временни маршрутни промени в обслужването на автобусна линия № 10, а във връзка с реконструкция на бул. „Мара Тасева“ в кв. „Аспарухово“ тролейбусни линии №86 и №88 обслужват пътниците от и до спирка „Любен Каравелов“.\r\nМарияна ВАЛЕНТИНОВА", "date": "2018.01.14", "title": "Инж. Злати Златев, Градски транспорт – Варна: Ще работим в посока закупуване на още нови автобуси"}
{"url": "http://www.focus-news.net/news/2018/01/14/2476921/blagoevgrad-osigureno-e-neobhodimoto-otoplenie-na-ou-hristo-botev-selo-belasitsa.html", "text": "Осигурено е необходимото отопление на Основно училище „Христо Ботев“ – село Беласица. Това каза за Радио „Фокус“ – Пирин Ани Андреева, директор на учебното заведение. По думите ѝ училището се отоплява на твърдо гориво - на дърва и въглища. „Много хора смятат, че отоплението на твърди гориво не е екологично и са прави, но благодарение именно на него ние успяваме да се справим през зимата със скромния бюджет, който имаме. Смея да твърдя, че стаите са ни топли. Дори в първите учебни часове децата стоят по къс ръкав. Наистина се създава една благоприятна атмосфера за работа“, каза още Андреева. Според нея благодарение на въглищата и дървата, на този остарял метод на отопление, те се справят и оцеляват през годините. „Много ни помага и кметът на селото Велик Филчев, който съдейства за снабдяването на училището с безплатни дърва“, подчерта Андреева.\r\nЛивия НИНОВА", "date": "2018.01.14", "title": "Благоевград: Осигурено е необходимото отопление на ОУ „Христо Ботев“ – село Беласица"}
{"url": "http://www.focus-news.net/news/2018/01/14/2476922/pregled-na-mezhdunarodnite-novini-do-13-chasa-agentsiya-fokus.html", "text": "Министър-председателят на Япония Шиндзо Абе заяви по време на посещението си в България пред местни медии, че е необходимо максимално да се засили натискът спрямо Северна Корея, за да може Пхенян сам да предложи преговори, предава ТАСС.\r\n„Северна Корея трябва да демонстрира поведение в унисон с поетите задължения по унищожаването на своя ядрен и ракетен арсенал така, че да гарантира неговото пълно и окончателно ликвидиране с  възможен външен контрол над процеса“, отбеляза Абе. „За да се принуди Северна Корея да измени своята политика е необходимо международната общност да постигне пълно съгласие и да наложи максимален натиск спрямо Северна Корея. Пхенян трябва сам да предложи воденето на диалог“, допълни той. \r\nГоворейки за провокационната риторика, използвана от режима в Пхенян, Абе отбеляза, че „това е типичен за страната способ за водене на преговори и опасяването за сценарий - ракетна атака означава да бъде причастни към тона на Пхенян“. \r\n„Няма да се поддадем на заплахите на Северна Корея, но ни е необходимо внимателно да анализираме ситуацията, за да реагираме спокойно и хладнокръвно. В тясно сътрудничество с Европа и България, със силен натиск от цялата международна общност ще направя всичко възможно за разрешаването на проблема с ядрените и ракетните опити на Пхенян“, подчерта японският министър-председател. \r\nНа 14 януари Абе ще се срещне с българския си колега Бойко Борисов. Сред темите на преговорите са разширяването на търговско-икономическото партньорство между България и Япония с акцент върху увеличаването на българския износ, привличането на японски инвестиции и технологии. България ще запознае японските специалисти с приоритетите на своето председателство в Съвета на ЕС и ще съобщи готовността си активно да работи над разширяването на стратегическото партньорство ЕС-Япония.  Шиндзо Абе е съпроводен от бизнес-делегация, съставена от представители на повече от 30 японски компании.\r\nБългария е четвъртата страна, която Абе ще посети по време на европейската си обиколка. Той също така бе в Естония, Латвия и Литва, а след България ще посети Сърбия и Румъния. Всички страни, които японският министър-председател посещава са важни от гледна точка на Токио и неговия стратегически подход към ситуацията на Корейския полуостров. С изключение на Естония всички страни имат дипломатически отношения със Северна Корея, а в София и Букурещ има нейни посолства. \r\n*** Самолет е излязъл от пистата по време на кацане на летището в турския черноморски град Трабзон, причинявайки паника сред пътниците.\r\n„Всичките 162 души пътници и екипаж на борда са евакуирани и в безопасност“, съобщава губернаторът на едноименната провинция Юджел Явуз. Той допълни, че причините за инцидента се изясняват и че летището е временно затворено. \r\nСнимки от мястото на инцидента показват, че самолетът е затънал в кал. \r\n*** Израелската армия съобщава, че е открила и унищожила трети за последните два месеца таен тунел, изкопан от палестинските бунтовници от Ивицата Газа, водещ до територията на еврейската държава.\r\nПодземният тунел, принадлежащ, според военните, на управляващото анклава движение „Хамас“ е преминавал под граничен пункт „Керем-Шалом“ и е достигал и до територията на Египет. \r\n„Тази сутрин силите за самоотбрана на Израел унищожиха терористичен тунел, водещ към израелска територия“, съобщава пресслужбата на израелските въоръжени сили. \r\nПрез изминалата нощ военните съобщиха за въздушен удар по неназован обект на „терористичната инфраструктура“ на мястото, където се съединяват границите на Израел, Египет и Ивицата Газа, а също така за спирането на дейността на пункта „Керем-Шалом“, който се използва за транспортиране на търговски и хуманитарни товари в палестинския анклав. \r\n*** Конгресмените от щата Хаваи от демократическата партия  Брайън Шатц и Мейзи Хироно излязоха с коментар относно погрешното задействане на предупредителната система на островите за ракетно нападение, предизвикало паника сред населението им.\r\nШатц определи инцидента като „непростим“ и изиска „строга и бърза отговорност“. „Хората бяха ужасени, децата се криха на място, хората плакаха, бизнесът затвори врати. Никой не знаеше какво става. Паниката, която премина през Хаваите бе истинска и ужасяваща“, заяви той.\r\nНа свой ред Хироно заяви, че заради засиленото напрежение със Северна Корея е особено важно системата за ранно предупреждение да бъде точна и че властите трябва да разследват случая. \r\n*** Властите в Южна Калифорния съобщиха, че броят на загиналите при свлачищата в региона е достигнал до 19 души. Издирването на жертви продължава. Петима души все още се смятат за изчезнали. \r\n„Екипите продължават да претърсват сградите и отломките за жертви. Голямото количество кал и отломки затрудняват достъпа и прогреса на издирването“, съобщава се на интернет-страницата на властите на окръг Санта Барбара. \r\nОбилните дъждове в началото на седмицата, последвали 10-те месеца засушаване, доведоха до свличане на кална маса в град Монтесито. Разрушени са 65 къщи а други над 450 са повредени.\r\n***  Земетресение с магнитуд 7,3 по скалата на Рихтер е регистрирано край бреговете на Перу.\r\nТрусовете са регистрирано в 4:18 часа местно време (11:18 часа българско време) на 31 км. югозападно от град Акари и на 19 от Яука на дълбочина 10 км.\r\nНяма данни за жертви и разрушения. \r\n***", "date": "2018.01.14", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/01/14/2476923/yordan-yordanov-kmet-na-dobrich-oshte-predi-okolo-tri-mesetsa-otpravih-apel-darzhavata-da-obarne-vnimanie-na-sobstvenoto-si-druzhestvo-vik.html", "text": "Още преди около три месеца отправих апел държавата да обърне внимание на собственото си дружество – ВиК. Това заяви кметът на Добрич Йордан Йорданов, който заедно със своя заместник с ресор „Устройство на територията“ арх. Боян Коларов подкрепи днес протестиращите граждани, които изразиха своето недоволство от предложението за поскъпване на водата в града, срещу управлението на дружеството и предоставяните от него услуги, предаде кореспондент на Радио „Фокус” – Варна. Йордан Йорданов подчерта, че още през ноември миналата година е била организира среща с министъра на регионалното развитие, на която е било ясно заявено, че гражданите са готови да излязат на протест заради лошото състояние на ВиК – Добрич, което води като последствие и до лошото състояние на пътните настилки в града заради безразборното разкопаване за отстраняване на водни аварии. „И ето, че дойде денят, в който това се случи. Преди близо три месеца алармирахме и сега съм на протеста, за да подкрепя хората. Мисля, че трябва да изкажем недоволството си от това, защото първо стоим без вода, второ се нарушава цялата пътна настилка в града и впоследствие Общината трябва да харчи излишни пари заради тяхното разкопаване“, каза Йордан Йорданов. \r\nЖулиета НИКОЛОВА", "date": "2018.01.14", "title": "Йордан Йорданов, кмет на Добрич: Още преди около три месеца отправих апел държавата да обърне внимание на собственото си дружество - ВиК"}
{"url": "http://www.focus-news.net/news/2018/01/14/2476924/vitseprezidentat-iliyana-yotova-za-lichnosti-kato-yavorov-chasovnikat-samo-mehanichno-otmerva-vremeto.html", "text": "\"Огънят, който палим всяка година на тази дата, е символ на вечно горящата душа на революционера, поета, човека Яворов. Той е символ и на присъствието му днес. За личности като Яворов часовникът само механично отмерва времето. За личности като Яворов животът няма начало и край, защото е подвластен на вечността.\" Това заяви вицепрезидентът Илияна Йотова в събота вечерта на тържествена церемония в Чирпан по повод 140 години от рождението на поета, съобщиха от прессекретариата на държавния глава. \"Станахме председатели на Съвета на ЕС. Днес, когато се радваме, че нашите европейски партньори ни припомнят славното ни минало, победните ни битки, богатата ни култура, е още по-важно ние да имаме това самочувствие и гордост. Защото го заслужаваме и заради паметта на личности като Яворов\", отбеляза вицепрезидентът. По думите й творецът, превеждан на тринайсет езика, не се поддава на превод, защото мисълта и чувствата са по-силни от думите. \"Да преведеш Яворов, означава да живееш в неговия свят, а това не е никак лесно\", подчерта Илияна Йотова. \r\nВицепрезидентът поздрави гражданите на Чирпан, които за 50-и път организират Яворовите януарски дни. \"Така се пази родолюбие, така се сплотяваме като народ, така предаваме паметта за Яворов на следващите поколения\", убедена е Илияна Йотова. \"За  децата беше тревогата на поета, която изплака в стихотворението \"В часа на синята мъгла\", подчерта вицепрезидентът пред събралите се десетки граждани, сред които и много деца и млади хора. Според нея именно това тържествено събитие трябва да прикове вниманието на медиите и на представители на всички институции. \r\nПо думите на вицепрезидента в сложната си и противоречива душа Яворов изговори най-нежните стихове за любовта, изпя най-романтичните песни за нашите битки и националния ни идеал. \"Неговите стихове разбиват клишетата. Трудно е да посочиш кое е любимото ти стихотворение, защото любими са всички и винаги намираш своята мисъл или своя стих\", отбеляза Илияна Йотова. \r\nСлед приветствието си вицепрезидентът запали огъня на Яворовата поезия пред паметника на поета. По-късно присъства на поетична Яворова вечер, на която в етюди ученици пресъздадоха най-емблематичните моменти от живота и творчеството на поета. Връчена бе Националната Яворова литературна награда на поета Иван Цанев. \r\nПо-рано през деня вицепрезидентът се включи в традиционното факелно шествие от къщата-музей \"П. К. Яворов\" до паметника на поета. Преди това Илияна Йотова разгледа родната къща на Яворов и проведе среща с кмета на община Чирпан Кичка Петкова.", "date": "2018.01.14", "title": "Вицепрезидентът Илияна Йотова: За личности като Яворов часовникът само механично отмерва времето"}
{"url": "http://www.focus-news.net/news/2018/01/14/2476925/pleven-kamion-s-tovar-se-e-obarnal-na-patya-pleven-lukovit-nyama-postradali.html", "text": "Голямо превозно средство с товар се е обърнало на пътя Плевен – Луковит, няма пострадали. Това съобщиха за Агенция „Фокус“ от пресцентъра на МВР.  Вследствие на пътнотранспортното произшествие е разпилян товар на пътното платно. Причината за инцидента са хлъзгави участъци на пътя. Инцидентът е регистриран към 11.00 часа. \r\nДеница КИТАНОВА", "date": "2018.01.14", "title": "Плевен: Камион с товар се е обърнал на пътя Плевен – Луковит, няма пострадали"}
{"url": "http://www.focus-news.net/news/2018/01/14/2476926/smolyan-565-ot-domakinstvata-v-oblastta-sa-imali-dostap-do-internet-v-domovete-si-prez-2017-g.html", "text": "Резултатите от проведеното изследване за използване на информационно-комуникационни технологии от домакинства и лица в област Смолян показват, че през 2017 г. 56.5% от домакинствата са имали достъп до интернет в домовете си, като е отбелязан спад от 3.4 процентни пункта спрямо предходната година. Това съобщиха от Териториалното статистическо бюро в Смолян. Средната стойност по този показател за страната е 67.3%. По дял на домакинствата с достъп до интернет областта е на 24-то място в страната.\r\nПрез 2017 г. 52.0% от населението в област Смолян на възраст 16 – 74 навършени години се възползва от удобствата на глобалната мрежа всеки ден или поне веднъж седмично. В регулярното използване на интернет от лицата в сравнение с предходната година е регистриран ръст от 1.2 проценти пункта, а в сравнение с 2012 г. – ръст от 8.2 проценти пункта. През 2017 г. жените в областта изпреварват по активност мъжете при редовното използване на интернет като относителните им дялове са съответно 52.1 и 51.9%.\r\nЗначителни са различията при редовно използващите интернет по образование, като 100.0% от лицата с висше образование, 62.5% от тези със средно образование и едва 11.8% от лицата с основно или по-ниско образование използват редовно глобалната мрежа. Ползване на глобалната мрежа за взаимодействие с публичната администрация и местното самоуправление се наблюдава при 14.1% от лицата от област Смолян.", "date": "2018.01.14", "title": "Смолян: 56.5% от домакинствата в областта са имали достъп до интернет в домовете си през 2017 г."}
{"url": "http://www.focus-news.net/news/2018/01/14/2476927/ptwc-sled-zemetresenieto-v-peru-e-obyavena-opasnost-za-valni-tsunami.html", "text": "Има опасност за появата на вълни цунами след мощното земетресение с магнитуд 7,3 край бреговете на Перу, показва справка на интернет страницата на   Тихоокеанския център за предупреждения за цунами (PTWC) .\r\n„Прогнозира се появата на опасни вълни цунами на няколко места по крайбрежието на Перу. Могат да се образуват вълни с  0,3 до един метър височина над морското равнище“, пише в официално заявление на центъра.   Агенция „Фокус“ припомня:   \r\nЗеметресение с магнитуд 7,3 по скалата на Рихтер е регистрирано край бреговете на Перу в 4:18 часа местно време (11:18 часа българско време) на 31 км. югозападно от град Акари и на 19 км. от  град Яука на дълбочина 10 км. Виктор Турмаков", "date": "2018.01.14", "title": "PTWC: След земетресението в Перу е обявена опасност за вълни-цунами"}
{"url": "http://www.focus-news.net/news/2018/01/14/2476928/gd-granichna-politsiya-intenziven-e-trafikat-za-tovarni-avtomobili-na-izhod-ot-gkpp-kapitan-andreevo.html", "text": "На българо-турската граница граница на ГКПП \"Капитан Андреево\" има интензивен трафик на изход за товарни автомобили. Това съобщиха за Агенция \"Фокус\" от пресцентъра на Главна дирекция \"Гранична полиция\".  Информацията за трафика е към 13.00 ч.\r\nНа останалите гранично-контролни пропускателни пунктове трафикът е нормален.", "date": "2018.01.14", "title": "ГД \"Гранична полиция\": Интензивен е трафикът за товарни автомобили на изход от ГКПП \"Капитан Андреево\""}
{"url": "http://www.focus-news.net/news/2018/01/14/2476929/veliko-tarnovo-s-6-000-toma-e-obogaten-fondat-na-rnb-p-r-slaveykov-prez-2017-godina.html", "text": "С 6 000 тома е обогатен фондът на РНБ „П. Р. Славейков“ във Велико Търново през 2017 година. Това съобщи за Радио „Фокус“ – Велико Търново зам.-директорът на библиотеката Калина Иванова. Общата стойност на новите издания е 87 000 лева, като в това количество влизат издания, които се депозират от издателствата в България съобразно Закона за задължителното депозиране на екземпляр от печатни и други произведения, от дарения на читатели и граждани. Основно новите библиотечни единици са постъпвали във фонда с бюджетни средства на библиотеката. РНБ „П.Р. Славейков“ е закупила нова литература на стойност 21 000 лева. Калина Иванова отбеляза, че в тази сума е включено и допълнителното финансиране, получено от Министерство на културата във връзка с организираното на „Фоайе на книгата“ по време на Международната туристическа борса, провела се във Велико Търново през месец април. „Благодарение на тази проява ние сме включили във фонда на библиотеката и допълнителни издания от великотърновски издателства и издания, които не сме намерили по книжарниците“, посочи Калина Иванова.\r\nНадежда КРЪСТЕВА", "date": "2018.01.14", "title": "Велико Търново: С 6 000 тома е обогатен фондът на РНБ „П. Р. Славейков“ през 2017 година"}
{"url": "http://www.focus-news.net/news/2018/01/14/2476930/apostol-apostolov-kmet-na-simitli-15-oto-yubileyno-izdanie-na-festivala-simitliya-drevnata-zemya-na-kukerite-se-prevarna-v-edin-grandiozen-praznik.html", "text": "15-ото юбилейно издание на фестивала „Симитлия – Древната земя на кукерите“ се превърна в един грандиозен празник. Това каза за Радио „Фокус“ – Пирин кметът на Община Симитли Апостол Апостолов по повод маскарадните игри, които се проведоха на стадион „Септември“ в града на 13 януари. По думите му случилото се по време на фестивала няма как да не му остане в спомените. „На фестивала имаше много публика и много участници, които представиха невероятна пъстрота и красота пред нас. Всичко беше перфектно направено – не говоря за организацията, а за участието на групите. Всички те се представиха красиво, внушително, дори величествено, така че всичко беше прекрасно“, каза още Апостол Апостолов. Той подчерта, че фестивалът в Симитли има бъдеще и още тези дни ще започне подготовката за неговото 16-то издание през 2019 година.„Фокус“ припомня:\r\nНад 5 000 хиляди участника от България и Македония взеха участие във фестивала, който се проведе за 15 година. Големият победител в тазгодишното издание на „Симитлия – Древната земя на кукерите“ станаха кукерите от село Крупник, който бяха над 250 човека. Те направиха изключително силно впечатление на журито и публиката с колоритност, уникални старци и близо 50 бабугера, които бяха облечени в красиви костюми от кози кожи. Журито присъди и много други награди на групите, участвали във фестивала, а също така и голям брой индивидуални плакети.\r\nЛивия НИНОВА", "date": "2018.01.14", "title": "Апостол Апостолов, кмет на Симитли: 15-ото юбилейно издание на фестивала „Симитлия – Древната земя на кукерите“ се превърна в един грандиозен празник"}
{"url": "http://www.focus-news.net/news/2018/01/14/2476931/reuters-spored-vlastite-na-peru-sled-zemetresenieto-nyama-zhertvi-a-shtetite-sa-ogranicheni.html", "text": "Ямила Осорио - губернаторът на южния перуански регион Арекипа, където днешното земетресение край бреговете на страната бе усетено най-силно, заяви, че за момента няма жертви, предава  Reuters.\r\nОсорио добави, че щетите са малки и представляват най-вече пукнатини по пътищата.   Агенция „Фокус“ припомня:   \r\nЗеметресение с магнитуд 7,3 по скалата на Рихтер е регистрирано край бреговете на Перу в 4:18 часа местно време (11:18 часа българско време) на 31 км. югозападно от град Акари и на 19 км. от  град Яука на дълбочина 10 км. Виктор Турмаков", "date": "2018.01.14", "title": "Reuters: Според властите на Перу след земетресението няма жертви, а щетите са ограничени"}
{"url": "http://www.focus-news.net/news/2018/01/14/2476932/pernik-snyag-vali-v-uchastaka-pernik-studena-na-avtomagistrala-struma.html", "text": "Сняг вали в участъка Перник – Студена на автомагистрала „Струма“, предаде репортер на Агенция „Фокус“. Пътните настилки са мокри и хлъзгави. Образувани са колони от автомобили на кръговото кръстовище при Драгичево. Агенция „Фокус“ призовава водачите да шофират със скорост, съобразена с пътните условия скорост.", "date": "2018.01.14", "title": "Перник: Сняг вали в участъка Перник – Студена на автомагистрала „Струма“"}
{"url": "http://www.focus-news.net/news/2018/01/14/2476933/plovdiv-nad-152-000-lv-ot-nalozheni-sanktsii-sa-postapili-v-regionalnata-inspektsiya-po-okolnata-sreda-i-vodite-prez-2017-godina.html", "text": "Над 152 000 лв. от наложени санкции са постъпили в Регионалната инспекция по околната среда и водите в Пловдив през 2017 година. Това съобщиха за Радио „Фокус“ – Пловдив от институцията. Над 121 000 лв. от постъпилите суми за нарушаване на Закона за опазване на околната среда и водите са разпределени и преведени на съответните общини, на чиято територия се намират санкционираните субекти. Близо 280 000 лв. е постъпилата сума от издадени наказателни постановления на юридически лица и еднолични търговци  през цялата 2017 година. Събрани суми от НАП в полза на Регионалната инспекция по околната среда и водите в Пловдив са на стойност почти 30 000 лв.\r\nСамо през месец декември експертите са извършили общо 147 проверки на 139 обекта. На „зеления“ телефон на Регионалната инспекция по околната среда и водите в Пловдив са подадени 36 сигнала, по които са извършени проверки. През декември са издадени 23 предписания за установени несъответствия по прилагане на екологичното законодателство. Съставени са и 3 акта за констатирани административни нарушения, при които са наложени санкции на стойност близо 10 000 лв.\r\nТони МИХАЙЛОВ", "date": "2018.01.14", "title": "Пловдив: Над 152 000 лв. от наложени санкции са постъпили в Регионалната инспекция по околната среда и водите през 2017 година"}
{"url": "http://www.focus-news.net/news/2018/01/14/2476934/smolyan-zheni-ot-doma-za-vazrastni-s-psihichni-razstroystva-v-selo-rovino-izrabotvat-martenitsi-na-tema-balgarskoto-predsedatelstvo-na-saveta-na-es.html", "text": "Жени от дома за възрастни с психични разстройства в смолянското село Ровино изработват мартеници за европредседателството на България. Това каза за Радио „Фокус“ – Смолян директорът на институцията Ася Палова. През ноември 2017 г. от дома са изпратили образец в министерството, които са одобрили модела с Пижо и Пенда и са дали заявка да се изработят 10 000 мартеници. Според Палова това е непосилен брой за жените от Ровино и впоследствие се договорили за направата на 500 мартеници. 10 жени с помощта на трудотерапевти са ангажирани в изработката на мартениците. Уточнени са размерите и цветовете, като са изпратени и материалите от естествена вълна. По думите ѝ по-голямата част от мартениците вече са готови. Остават още около 100 броя и довършителни работи по детайлите. До 10 февруари червено-белите накити трябва да бъдат готови. \"Пижо и Пенда са изработени от естествена вълна. Пенда е с престилка, Пижо е с навуи на крачетата – традиционна българска мартеница\", обясни Палова.\r\nОсвен мартеници, в часовете по трудотерапия жените от Ровино плетат на една и две куки, шият гоблени, плетат блузи, шалове, шапки, елеци, чорапи, детски дрехи. С техни произведения през годините са участвали в базари по празници. \"Вече не го правят, защото нямат възможност да купуват материалите и сега правят тези неща само за удоволствие\", посочи Палова. За всички празници жените изработват поздравителни картички и сувенири. Директорът на дома отбеляза, че трудотерапията им се отразява добре, защото уплътнява времето им в институцията. \"През зимата жените са ангажирани в тези дейности, а през останалите сезони излизат навън, ходят на разходки, на басейн, на бани, на море и други екскурзии\", каза още Палова. Тя добави, че в дома сега има 87 жени с психични разстройства, колкото е и капацитетът на сградата.\r\nНели ГЕРГЬОВСКА", "date": "2018.01.14", "title": "Смолян: Жени от дома за възрастни с психични разстройства в село Ровино изработват мартеници на тема Българското председателство на Съвета на ЕС"}
{"url": "http://www.focus-news.net/news/2018/01/14/2476935/sofiya-zasnezheno-e-patnoto-platno-na-vhoda-na-stolitsata-prez-vladaya-obrazuvala-se-e-kolona-ot-avtomobili.html", "text": "Заснежено е пътното платно на входа на София през Владая, предаде репортер на Агенция „Фокус“. В посока София автомобилите се движат в колона.", "date": "2018.01.14", "title": "София: Заснежено е пътното платно на входа на столицата през Владая, образувала се е колона от автомобили"}
{"url": "http://www.focus-news.net/news/2018/01/14/2476936/gabrovo-pochisteni-i-prohodimi-pri-zimni-usloviya-sa-patishtata-na-teritoriyata-na-obshtinata.html", "text": "Пътищата от Габрово за Севлиево, Трявна и Дряново са почистени и проходими при зимни условия, съобщиха от Община Габрово. Основните дейности по транспорт, водоснабдяване, снабдяване на населението с хранителни и други основни стоки сe изпълняват в рамките на нормалната дейност при зимни условия. Обработва се градската пътна мрежа и се почистват пътните участъци към селата. Проходът Шипка е проходим при зимни условия. Пътното платно е обработено, почистено и опесъчено. Остава в сила забраната за движение на МПС с обща маса над 12 тона.\r\nТемпературата на въздуха в курортен комплекс Узана е минус 9 градуса, времето е облачно, вали слаб сняг, духа слаб вятър. Височината на снежната покривка е 10-15 см. Пътят е почистен и опесъчен, малките писти работят.\r\nВремето в Габрово е облачно. Влажността на въздуха е 88%.", "date": "2018.01.14", "title": "Габрово: Почистени и проходими при зимни условия са пътищата на територията на общината"}
{"url": "http://www.focus-news.net/news/2018/01/14/2476937/ria-novosti-iranskite-vlasti-saobshtiha-za-25-zaginali-po-vreme-na-preminalite-v-stranata-protesti.html", "text": "Съдебните власти на Иран уточниха данните за загиналите и задържаните по време на протестите, неотдавна преминали в страната. Загинали са 25 души, 400 са задържани, предава РИА Новости.\r\nПо-рано се съобщаваше за 20 загинали и за около 450 задържани. \r\nВ големите градове на Иран, сред които са Техеран, Мешхед, Исфахан и Решт от 28 декември миналата година няколко дни наред имаше масови протестни акции. Президентът на страната Хасан Роухани заяви, че протестите са предизвикани от социални проблеми в страната, но и че са раздухвани от външни фактори.  Виктор Турмаков", "date": "2018.01.14", "title": "РИА Новости: Иранските власти съобщиха за 25 загинали по време на преминалите в страната протести"}
{"url": "http://www.focus-news.net/news/2018/01/14/2476938/kyustendil-v-dupnitsa-za-parvi-pat-beshe-presazdadeno-shestvieto-na-svobodata-po-povod-140-godini-ot-osvobozhdenieto-na-grada.html", "text": "В Дупница за първи път беше пресъздадено Шествието на свободата по повод 140 години от Освобождението на града, предаде репортер на Радио „Фокус” - Пирин. С датата 14 януари е свързано посрещането на руския ескадрон начело с Иван Павлович Орлински, командир на хусарски ескадрон от ІV Мариуполски полк. Участниците пресъздадоха това шествие, с което дупничани посрещат тържествено майор Орлински в горния край на града, така както се описва в местността Рибарица. След това бяха поднесени цветя и беше отдадена почит на паметната плоча на майор Орлински. Шествието продължи по улица „Орлинска” и „Николаевска” до центъра на града, където е паметната плоча на опълченците. Беше отслужен тържествен молебен и всички танцови състави от града и читалищни дейци се включиха в честването. \r\nЛора КАЛЧЕВА", "date": "2018.01.14", "title": "Кюстендил: В Дупница за първи път беше пресъздадено Шествието на свободата по повод 140 години от Освобождението на града"}
{"url": "http://www.focus-news.net/news/2018/01/14/2476939/komisar-tencho-tenev-sdvr-zasilva-se-trafikat-na-vhodnite-arterii-na-stolitsata-nay-intenziven-e-na-bul-tsarigradsko-shose.html", "text": "Засилва се трафикът на входните артерии на столицата, най-интензивен е на бул. „Цариградско шосе“. Това съобщи за Агенция „Фокус“ началникът на отдел „Пътна полиция“ към СДВР комисар Тенчо Тенев. Той коментира, че в сравнение със сутрешните часове на днешния ден движението е значително по-интензивно. Комисар Тенев уточни, че до този момент няма регистрирани инциденти на територията на столицата.\r\nДеница КИТАНОВА", "date": "2018.01.14", "title": "Комисар Тенчо Тенев, СДВР: Засилва се трафикът на входните артерии на столицата, най-интензивен е на бул. „Цариградско шосе“"}
{"url": "http://www.focus-news.net/news/2018/01/14/2476940/anadolu-agency-turskite-vaorazheni-sili-nanesoha-udar-po-kyurdskite-sili-v-severna-siriya.html", "text": "Турските сили за сигурност нанесоха удари по цели на „Кюрдските сили за народна самоотбрана“(PYD) в северния сирийски район Африн в провинция Алепо, за да предотвратят формирането на „терористичен коридор“ по границите на Турция, предава  Anadolu Agency.\r\nСпоред наличната информация турски артилерийски части са ударили кюрдските сили от позиции, разположени в южната турска провинция Хатай. Бойните действия, които в момента се водят в Африн, следват успешната турска операция „Щитът на Ефрат“, която приключи миналия март. \r\nТурското правителство смята PYD за сирийско разклонение на обявената за терористична организация в страната Кюрдска работническа партия. Виктор Турмаков", "date": "2018.01.14", "title": "Anadolu Agency: Турските въоръжени сили нанесоха удар по кюрдските сили в Северна Сирия"}
{"url": "http://www.focus-news.net/news/2018/01/14/2476941/metodi-chimev-kmet-na-obshtina-dupnitsa-predi-140-godini-na-14-yanuari-be-prelomen-moment-za-dupnitsa-koyto-go-belyaza-zavinagi.html", "text": "Преди 140 години на 14 януари бе преломен момент за Дупница, който го беляза завинаги. Това каза по време на празненствата в Дупница, посветени на кръглата годишнина, кметът на Община Дупница инж. Методи Чимев, предаде репортер на Радио „Фокус” - Пирин. „В живота на всеки човек, на всеки град, на всяка държава има върховни моменти на изпитание, на преживявания, които го бележат завинаги. Преди 140 години на днешния ден Дупница започва нова страница в своето летоброене. Тогава започва да се твори новата история на модерен и свободен град, който е част от свободна България”, каза Чимев. По думите му преди 140 години жителите на града посрещат тържествено ескадрона на майор Орлински, чрез който олицетворяват свободата. „В драматичните и тревожни декемврийски дни на 1877 година дупничани преживяват чудото на Коледа. За една нощ многобройната турска армия, отстъпваща от София, заедно с почти цялото мюсюлманско население напуска града. Дупнишките първенци проявявайки политическа мъдрост и далновидност, създават граждански комитет, който взема първите управленски решения, за да осигури живота и имота на населението. Изпраща делегация за връзка с руското командване, за да настъпят към опразнения град и официално да се присъединят към освободените вече български земи”, разказа Чимев. По думите му за този съдбовен момент, от онази далечна зима, много колоритно и емоционално ни разказва в своите спомени нашият съгражданин Никола Лазарков, който тогава е 20-годишен младеж. „От далечината на времето днес ние, неговите съграждани, му благодарим, защото чрез спомените му можем да съпреживеем свободата на историческият момент и тържеството на свободата. В хода на война югозападните земи не попадат в зоната на активни бойно действия и Дупница и региона остават в периферията на настъплението на руската армия, но дупничани не остават в страни от битката за свободата на Отечеството. Десетки са будните синове на Дупница, които поемат пътя на доброволци и се включват в редовете на българското опълчение. Те правят своята саможертва пред олтара на свободата, а оцелелите дават силите си за изграждането на нова България и на родната Дупница. Днес ние отдаваме почит и се прекланяме пред паметта на руските войни, на нашите предци съграждани, на дупнишките опълченци, които заемат достойно място в новата ни история. Днес ние - хората от настоящето, посрещаме предците си, правим историята на Дупница и сякаш се образува атмосфера на всеобщност и съпреживяване, която е превърната днес чрез шествието на свободата в онова, от което наистина имаме нужда. Това е късче духовен климат по миналото на града ни”, каза още кметът Чимев.\r\nЛора КАЛЧЕВА", "date": "2018.01.14", "title": "Методи Чимев, кмет на Община Дупница: Преди 140 години на 14 януари бе преломен момент за Дупница, който го беляза завинаги"}
{"url": "http://www.focus-news.net/news/2018/01/14/2476942/georgi-aleksandrov-kmet-na-selo-bata-planirame-remont-na-sgradata-na-kmetstvoto-v-seloto.html", "text": "През тази година в проекта за капиталова програма на село Бъта сме заложили три неща. Това каза за Радио „Фокус“ – Пазарджик кметът на селото Георги Александров. Той обясни, че едното е изготвяне на нов проект за цялостна промяна на центъра на селото. „Освен това трябва да бъде ремонтиран покривът на кметството, тъй като сградата е много стара. Тя е строена през 80-те години и до сега не е правен ремонт на покрива, който тече. За това ще вложим средства за ремонта ѝ. Предвидили сме също и изграждане на нова спортна площадка“, коментира Александров. Той каза още, че планира участие в проекти по линия на читалищата и неправителствените организации. „Ще търсим начин да бъде реализиран и големият ни проект за подмяна на водопровода в цялото село“, уточни Александров. Той каза още, че основната цел е превръщането на село Бъта в по-добро място за живеене.\r\nВаня НИКОЛОВА", "date": "2018.01.14", "title": "Георги Александров, кмет на село Бъта: Планираме ремонт на сградата на кметството в селото"}
{"url": "http://www.focus-news.net/news/2018/01/14/2476943/ria-novosti-peruanskite-medii-saobshtavat-za-raneni-pri-zemetresenieto-v-stranata.html", "text": "Перуанските власти съобщават, че в резултат на земетресението с магнитуд 7,3 по скалата на Рихтер край крайбрежието на страната са пострадали, по различни данни, между 15 и 20 души, предава РИА Новости, позовавайки се на местни медии.\r\nСпоред губернатора на провинция Арекипа Сантяго Нейра има срутили се тухлени сгради в резултат на стихията.  Виктор Турмаков", "date": "2018.01.14", "title": "РИА Новости: Перуанските медии съобщават за ранени при земетресението в страната"}
{"url": "http://www.focus-news.net/news/2018/01/14/2476944/pazardzhik-istoricheskiyat-muzey-v-batak-opredeli-za-eksponat-na-mesets-yanuari-plashtenitsata-ot-1873-godina-izobrazyavashta-pogrebenieto-na-hristos.html", "text": "Историческият музей в Батак определи за експонат на месец януари плащеница от 1873 година, изобразяваща погребението на Христос, съобщиха за Радио „Фокус“ – Пазарджик от музея. Тя е открита при ремонт на тавана на църквата „Успение на Света Богородица” и е дарена на ИМ -\r\n Батак от протойерей Богдан Семерджиев, свещеник в църквата „Успение на Света Богородица” – Батак. Изобразява погребението на Христос. В четирите ъгъла са изобразени четиримата евангелисти – Лука, Йоан, Марко и Матей. В централното поле хоризонтално е положено тялото на Исус върху плащеница, придържана от двете ѝ страни от двама светци над отворената гробница. Около гроба са изобразени седем светци. На преден план се открояват три фигури: в средата Богородица с воал с пурпурен цвят, вдигнала двете си ръце над тялото на Исус; от ляво до нея светец с червен плащ, с лява ръка бърше сълзите си; от дясната ѝ страна светица с червен воал бърше сълзите си, а в лява ръка държи чаша. На втори ред: от ляво и дясно зад Богородица стоят две светици с воали в зелен цвят. Най-вдясно и най-вляво стоят крилати светци, които държат скиптри с къси дръжки и завършващи с кръст. На заден план, в тъмнокафяво е изобразен Христовият кръст. На него е поставен трънният венец, подпряно копие в ляво и набодена гъба в дясно. В левия ъгъл горе евангелист Лука държи евангелие, а пред него е жертвеният агнец. В десния ъгъл горе евангелист Йоан държи евангелие, зад лявото му рамо има ангел небесен. В левия ъгъл долу евангелист Марко държи евангелие, а пред него в дясно има глава на дявол.", "date": "2018.01.14", "title": "Пазарджик: Историческият музей в Батак определи за експонат на месец януари плащеницата от 1873 година, изобразяваща погребението на Христос"}
{"url": "http://www.focus-news.net/news/2018/01/14/2476945/ministar-ekaterina-zaharieva-tselta-na-istanbulskata-konventsiya-e-da-pokazhe-che-hristiyanska-evropa-ne-priema-zhenite-da-badat-prinuzhdavani-da-se-omazhvat-osakatyavani-i-iznasilvani.html", "text": "Истанбулската конвенция има за цел да покаже, че християнска Европа не приема стереотипите и приемането за нормално в други части на света жените да бъдат принуждавани да се омъжват, да бъдат осакатявани, изнасилвани. Това каза на пресконференция в централата на ГЕРБ външният министър Екатерина Захариева, предаде репортер на Агенция „Фокус“. „Тя нито е приета набързо, нито без дебат. Дебатите в България са от 2013 година“, посочи тя. „Много е странно това разминаване в позициите, когато сме в Брюксел подкрепяме, а в България за политически дивиденти се противопоставяме“, коментира Екатерина Захариева. „Призовавам хората, специално народните представители, внимателно да се запознаят с Конвенцията“, посочи външният министър и изтъкна, че всички спекулации съвсем не намират място в Конвенцията. „Никъде няма текст, който ще принуди България да признае еднополови бракове или „трети пол““ , заяви Екатерина Захариева. „Терминът „социален пол“ всъщност е от 70-те години, много широк в социологията, който означава разчупване на стереотипите за двата пола- мъж и жена, които поставят жената в неравноправно положение“, обясни тя.\r\nБиляна ИВАНОВА", "date": "2018.01.14", "title": "Министър Екатерина Захариева: Целта на Истанбулската конвенция е да покаже, че християнска Европа не приема жените да бъдат принуждавани да се омъжват, осакатявани и изнасилвани"}
{"url": "http://www.focus-news.net/news/2018/01/14/2476946/abc-news-26-dushi-sa-raneni-pri-srutvane-na-okachen-tavan-v-noshten-klub-v-madrid.html", "text": "Испанските власти съобщават, че 26 души са ранени след срутване на окачен таван в нощен клуб в Мадрид, предава  ABC News.\r\nСпешните служби на испанската столица съобщават, че 11 от ранените са били закарани в близките болници, за да бъдат лекувани от „натъртвания и леки рани“. Другите са били третирани на място. \r\nСпешните служби допълват, че по време на празненство в нощния клуб в южните части на Мадрид е паднала секция от тавана с площ от 16 квадратни метра.  Виктор Турмаков", "date": "2018.01.14", "title": "ABC News: 26 души са ранени при срутване на окачен таван в нощен клуб в Мадрид"}
{"url": "http://www.focus-news.net/news/2018/01/14/2476947/smolyan-v-rim-stoyu-shishkov-shte-se-provede-parvata-initsiativa-v-oblastta-v-ramkite-na-balgarskoto-predsedatelstvo-na-saveta-na-es.html", "text": "На 16 януари 2018 г. от 15.00 часа в залите на Регионален исторически музей „Стою Шишков“ – Смолян ще бъде проведена първата инициатива в рамките на Българското председателство на Съвета на Европейския съюз в Смолян, съобщиха от музея. Маргарита Люнчева, уредник в отдел „Археология“, ще изнесе публична лекция на тема „Къде се крият корените на европейската цивилизация? Поглед към най-ранната история на българските земи“. Лекцията ще представи резултатите от проучванията на един уникален за Европа археологически комплекс – праисторическия солодобивен и градски център Провадия-Солницата, намиращ се край дн. Провадия. Проучванията тук започват през 2005 г. и от тогава се провеждат всяка година от голям международен екип, под ръководството на чл. кор. проф. д.и.н Васил Николов от НАИМ при БАН.\r\nАрхеологическият комплекс представя останките от най-стария солодобивен център в Европа (5500 – 4250 г. пр. Хр.). Състои от производствен комплекс с обредни ями, първоначално неукрепено и впоследствие укрепено с масивни каменни стени селище, ямно светилище и некрополи. За повече от едно хилядолетие жителите на Провадия-Солницата развиват и усъвършенстват технологията за производство на сол чрез изпаряване на солена изворна вода в керамични съдове на открит огън. В средата и втората половина на V хил. пр. Хр. производството достига до промишлени за епохата количества. По това време (4700 – 4250 г. пр. Хр.) Провадия-Солницата се превръща в първия праисторически градски център в Европа, укрепен с със силна фортификационна система. Проучванията показват, че преди около 7 хиляди години в българските земи е живяло общество, достигнало изключително за времето си развитие, подчинено на много добре изграден вътрешен ред и стройна организация. Всичко това става благодарение на производството на сол, която по онова време е по-ценна от златото. Успешната търговия с така ценния продукт е предпоставка за просперитета на Провадия-Солницата и района около Варненските езера, изключителен израз на който е „златният” Варненски некропол.\r\nСъбитието се провежда в партньорство с клуб „Млади възрожденци“ към ПМГ „Васил Левски“ – Смолян, които ще представят приоритетите и посланията на Българското Евро председателство – по-конкретно „създаване на партньорства, обмен на идеи, развитие на туризма и все по-широко припознаване на академичните среди и гражданските организации като пълноценни партньори в бъдещи европейски проекти и мрежи“.", "date": "2018.01.14", "title": "Смолян: В РИМ „Стою Шишков“ ще се проведе първата инициатива в областта в рамките на Българското председателство на Съвета на ЕС"}
{"url": "http://www.focus-news.net/news/2018/01/14/2476948/ministar-ekaterina-zaharieva-nadyavam-se-bsp-da-poslushat-sergey-stanishev-i-da-popravyat-politicheskata-si-greshka-za-istanbulskata-konventsiya.html", "text": "Много се надявам в предстоящите обсъждания българските социалисти да послушат лидера на европейските социалисти Сергей Станишев и да поправят политическата грешка, както той я нарече. Това каза на пресконференция в централата на ГЕРБ външният министър Екатерина Захариева, предаде репортер на Агенция „Фокус“. „На разположение сме за голям дебат, да обясним текстовете“, посочи тя. „Не се заигравайте с дребни популистки неща“, призова Екатерина Захариева. „Конвенцията ще задължи българската държава да осигури превенция и възпитанието на децата, че насилието над жените не е приемливо“, обясни тя.\r\nБиляна ИВАНОВА", "date": "2018.01.14", "title": "Министър Екатерина Захариева: Надявам се, БСП да послушат Сергей Станишев и да поправят политическата си грешка за Истанбулската конвенция"}
{"url": "http://www.focus-news.net/news/2018/01/14/2476949/sergey-stanishev-pes-zhenite-v-balgariya-stavat-zalozhnik-na-izkriven-debat.html", "text": "„Не одобрявам решението на Националния съвет на БСП да не подкрепи ратификацията на Истанбулската конвенция, още повече, че голяма част от европейските държави вече са я ратифицирали. Съжалявам за това, смятам го за политическа грешка и за лош знак.” заяви президентът на ПЕС Сергей Станишев в предаването „Неделя 15О” по БНР, съобщиха от пресофиса на евродепутата.\r\n„Жените в България станаха жертва на изкривен дебат, който се разви в българското общество. Много е трудно да се върви срещу течението. Трудно е да не се поддадеш на полулизма. Защитата на истината не е лесна задача. Затова е нужна воля. През последните 10 дни бяха изпратени плашещи сигнали и абсурдни твърдени, които отклониха вниманието от основния факт.\r\nА именно, всяка 4 жена в България лично е преминала през този ад. За миналата година три жени са убити по особено жесток начин от своите партньори. Жените очакват нашата подкрепа. За съжаление, очевидно държавните механизми не работят добре. И предвидените за внасяне от БСП в НС законодателни предложения няма да могат да да засенчат политическия знак, който бе даден с решението за нератифициране на Конвенцията. Още повече, че една опозиционна партия няма механизма да наложи приемането на тези промени. Конвенцията предоставя редица мерки за подобряване на ситуацията по отношение на опазване от насилие и наказание на деятелите.\r\n Поведението на БСП тактически обслужва ГЕРБ и отвлича вниманието от доста сериозни вътрешни проблеми, с които управляващите не могат да се справят.\r\nОпасявам се че това няма да бъде разбрано и от социалдемократическото семейство в Европа. Крайъгълен камък за нас са правата на човека и в този контекст и ненасилието над жени и деца. И затова вчера предупредих БСП, че ще трябва да обяснява своите действия пред нашите партньори.\r\nСпоред мен, фокусът на дискусията по предстоящия вот ще бъде изместен заради Истанбулска конвенция и няма да се постигне ефекта, който вероятно се цели.”, допълни Станишев.\r\nВ своето изказване пред Пленума вчера Станишев поясни: „Конвенцията е всеобхватен международен документ, който разглежда темата през призмата на човешките права. Документ, който предвижда защита и наказание за всяка форма на насилие над жени и деца. И това е нейният основен смисъл. За съжаление, страшно много са хората, преживели лично тази драма. И към тях е насочена Конвенцията.\r\nВ този смисъл е и Комюникето на Съвета на Европа от  12 януари, който тълкува текста на Конвенцията заради истеричната дискусия в българското общество. Нещо абсурдно според мен. И там изрично се подчертава, че не става дума за въвеждане на т.н. „трети пол”. Тема, с която толкова широко се спекулира в България. \r\nДруга основна тема в предаването „Неделя 150” бе първото Българско председателство на Съвета на ЕС. Станишев подчерта, че то е голяма възможност България да се препозиционира в европейски контекст като се ангажира със сериозни инициативи по ключови за Съюза и за страната въпроси. Един от тях е бъдещият бюджет на ЕС, неговият размер и източници на финансиране (и предвид излизането на Великобритания). Съществуват редица рискови идеи за орязване на основни за България политики – Кохезионната и Селскостопанската политики .\r\n„Несъмнено, Кохезионната политика се нуждае от предефиниране и реформа, но тя е крайъгълен камък за постигане на икономическо развитие и повишаване на стандарта на по-бедните страни и региони. Ето защо, ние от Партията на европейските социалисти многократно сме предлагали да се върви към търсене на собствени източници за финансиране на повишения брой европейски политики (в този смисъл и новите такива за опазване на границите, Общата европейска отбрана, политика за подкрепа на Африка и др.). Това предложение беше заложено и в резолюцията от последния ни Съвет в Лисабон от декември 2018 г. Този дебат предстои, нищо не е решено и тук се надявам, и успех за нашето Председателство ще бъде да отстоим достатъчно ресурси за развитието на Кохезионната и Селскостопанската политики.” допълни Станишев.\r\nДруг успех на Председателството за Станишев  ще бъде постигането на някакъв напредък по отношение на цялостната политика по бежанците. Освен това, в контекста на региона, в който живеем – да бъде даден старт на преговорите с Македония и Албания, да има сериозен напредък в преговорния процес с Черна Гора и Сърбия, както и да бъде подготвен цялостен икономически пакет за развитието на Западните Балкани.\r\nЗапитан как оценява думите на почетния председател на ДПС за безалтернативността на управлението на Борисов, Станишев заяви, че всеки има право да изразява своето мнение, но никой не може да оспори, че БСП е много активна опозиция. „В този смисъл, това е златно време, в което БСП следва да покаже и убеди обществото, че има сериозен и широкообхватен план за развитието на страната.”", "date": "2018.01.14", "title": "Сергей Станишев, ПЕС: Жените  в България стават заложник на изкривен дебат"}
{"url": "http://www.focus-news.net/news/2018/01/14/2476950/loshoto-vreme-zatrudnyava-shofyorite-v-nyakolko-chasti-na-stranata-patishtata-sa-mokri-no-prohodimi-obzor.html", "text": "Снеговалежът в някои части на страната и ниските температури затрудняват водачите в последния почивен ден и създават предпоставки за транспортни произшествия. На много места пътните настилки са мокри и хлъзгави, а по основните пътни артерии в страната,  както и на входовете на София, трафикът е интензивен. \r\nВъв връзка с минусовите температури, валежи от дъжд и сняг бяха направени обработки срещу заледяване в столицата. 77 машини са извършили обработки със смеси срещу заледяване на улици и булеварди, по които се движи градският транспорт, основни улици в квартали и общински пътища. Опесъчаване е направено на планинските пътища във Витоша: „Бояна – Златни мостове” и „Драгалевци – Алеко”. \r\nПо информация на директора на отдел „Пътна полиция“ към СДВР комисар Тенчо Тенев движението на входовете на София е с повишен интензитет в сравнение със сутрешните часове, но няма възникнали инциденти. На влизането в столицата през Владая пътното платно е заснежено, а движението в посока центъра се осъществява в колона. Снеговалеж затруднява водачите на автомобили и на автомагистрала „Тракия“ в участъка Перник – Студена. \r\nПоява на група кукери предизвика задръстване на главен път Е-79 в района на тунел \"Железница“. Повечето от автомобилите спираха, за да наблюдават кукерите, които са облечени в разнообразни костюми. \r\nПо информация към 13.00 часа на българо-турската граница на ГКПП \"Капитан Андреево\" има интензивен трафик на изход за товарни автомобили. На останалите гранично-контролни пропускателни пунктове трафикът е нормален.\r\nОколо 11.00 часа възникна пътен инцидент с камион, който се обърна на пътя Плевен – Луковит, а товарът му бе разпилян на пътното платно, което стана причина движението да бъде затворено. Именно хлъзгавият път е причината за инцидента, при който няма пострадали. \r\nИван ЛАЗАРОВ", "date": "2018.01.14", "title": "Лошото време затруднява шофьорите в няколко части на страната, пътищата са мокри, но проходими (ОБЗОР)"}
{"url": "http://www.focus-news.net/news/2018/01/14/2476951/ministar-tsetska-tsacheva-istanbulskata-konventsiya-dava-vazmozhnost-za-ratifitsirane-sas-saotvetni-rezervi-takova-e-i-odobrenoto-zakonodatelno-predlozhenie.html", "text": "Истанбулската конвенция дава възможност тя да бъде ратифицирана със съответни резерви, такова е и законодателното предложение, одобрено от Министерски съвет. Това каза министърът на правосъдието Цецка Цачева на пресконференция в централата на ГЕРБ, предаде репортер на Агенция „Фокус“. „Тя ще бъде подписана в ЕС и окончателно приета. След приемането ѝ тя ще стане задължителна за прилагане у нас“, обясни тя. „Всички притеснения, възражения, неясноти могат да бъдат разсеяни, ако всеки спокойно и непредубедено прочете текстовете на Конвенцията“, заяви правосъдният министър. „Не става дума за „трети пол“, категорично е записано, че понятието пол не замества съдържанието на понятията мъж и жена, а това е само за целите и нуждите на Конвенцията“, обясни Цецка Цачева.\r\nБиляна ИВАНОВА", "date": "2018.01.14", "title": "Министър Цецка Цачева: Истанбулската конвенция дава възможност за ратифициране със съответни резерви, такова е и одобреното законодателно предложение"}
{"url": "http://www.focus-news.net/news/2018/01/14/2476952/tass-turskiyat-prezident-zayavi-che-e-vazmozhno-vaorazhenite-sili-na-stranata-da-vazobnovyat-operatsiyata-si-v-siriya.html", "text": "Президентът на Турция Реджеп Тайип Ердоган за втори път през последната седмица заяви, че е възможно да продължи операция „Щитът на Ефрат“ в северната част на Сирия. Той заяви това по време на събитие на управляващата Партия на справедливостта на развитието, предава ТАСС, позовавайки се на местни медии.\r\n„Ако такава бъде волята на Аллах, в близките дни ще предприемем първите стъпки в рамките на възобновената операция „Щитът на Ефрат“ в сирийската област Африн, за да очистим нашата южна граница от терористи“, заяви Ердоган. „Ние ще влезем там някоя нощ без предупреждение. Ние ще предприемем всички необходими мерки, ако нашата граница бъде подложена и на най-малка заплаха“, допълни той. \r\nСъщевременно президентът призова международната общност „да подкрепя Турция в законните ѝ усилия“ да осигури сигурността в региона.\r\nПо-рано, на 9 януари, президентът на Турция заяви, че е възможно възобновяването на операция „Щитът на Ефрат“ в областите Манбидж и Африн с северната част на Сирия.  Виктор Турмаков", "date": "2018.01.14", "title": "ТАСС: Турският президент заяви, че е възможно въоръжените сили на страната да възобновят  операцията си в Сирия"}
{"url": "http://www.focus-news.net/news/2018/01/14/2476953/pleven-vazstanoveno-e-dvizhenieto-po-pat--3-pleven-lukovit.html", "text": "Възстановено е движението по път I-3 Плевен – Луковит. Това съобщиха от пресцентъра на Агенция \"Пътна инфраструктура\".", "date": "2018.01.14", "title": "Плевен: Възстановено е движението по път I-3 Плевен – Луковит"}
{"url": "http://www.focus-news.net/news/2018/01/14/2476954/ministar-tsetska-tsacheva-golemiyat-finalen-debat-za-sadarzhanieto-na-istanbulskata-konventsiya-tryabva-da-se-provede-v-parlamenta-sred-i-ot-zakonodatelite.html", "text": "Големият финален дебат за съдържанието на Истанбулската конвенция трябва да се проведе в парламента, сред и от законодателите. Това каза министърът на правосъдието Цецка Цачева на пресконференция в централата на ГЕРБ, предаде репортер на Агенция „Фокус“. „В дебата, който върви през различните институции, в това число и Министерството на правосъдието, довършихме процедурата по съгласуване, което е задължително“, обясни тя. „Бе постигнато пълно единодушие между представителите на държавните институции, на неправителствения сектор, на магистратите“, заяви Цецка Цачева. „Очаквам в парламента да има широк дебат, няма нужда да бързаме, спекулация е, че се бърза - искаме дебатът да се състои“, коментира правосъдният министър. „Завършихме подготвителната работа и даваме възможност на депутатите да се запознаят с Конвенцията, с проекта на закон, който е предложен с определени резерви“, каза още Цецка Цачева.\r\nБиляна ИВАНОВА", "date": "2018.01.14", "title": "Министър Цецка Цачева: Големият финален дебат за съдържанието на Истанбулската конвенция трябва да се проведе в парламента, сред и от законодателите"}
{"url": "http://www.focus-news.net/news/2018/01/14/2476955/kyustendil-katastrofa-mezhdu-dva-leki-avtomobila-e-stanala-na-patya-mezhdu-selata-bagrentsi-i-novi-chiflik-nyama-postradali.html", "text": "Катастрофа между два леки автомобила е станала на пътя между селата Багренци и Нови чифлик, предаде репортер на Радио „Фокус“ – Кюстендил. При пътния инцидент няма пострадали хора, нанесени са материални щети и по двата автомобила. На място има екип на „Пътна полиция“. Изясняват се причините за инцидента. Движението на моторни превозни средства се извършва нормално. Пътните настилки са мокри, на места превалява слаб сняг, няма образувала се снежна покривка по пътя.\r\nВенцеслав ИЛЧЕВ", "date": "2018.01.14", "title": "Кюстендил: Катастрофа между два леки автомобила е станала на пътя между селата Багренци и Нови чифлик, няма пострадали"}
{"url": "http://www.focus-news.net/news/2018/01/14/2476956/plovdiv-treti-protest-v-zashtita-na-natsionalen-park-pirin-shte-se-provede-v-grada-na-18-yanuari.html", "text": "Трети протест в защита на Национален парк „Пирин“ ще се проведе в Пловдив на 18 януари. Това съобщиха за Радио „Фокус“ – Пловдив организаторите на протеста. Събитието ще започне в 18.30 часа на площад „Съединение“ в града и ще продължи до 20.00 часа. Близо 200 души са заявили присъствието си в социалните мрежи. Исканията на природозащитниците са за отмяна на правителственото решение за Пирин, с което бяха приети промени, разрешаващи строителство в националния парк, за оставка на министъра на околната среда и водите Нено Димов, също за преразглеждане на концесионния договор за ски-зона „Банско“ и наказания за нарушенията на концесионера. \r\n„Решението на Министерски съвет от 28 декември 2017 година е незаконно, защото директно нарушава директивите на ЕС за стратегическата екологична оценка, за опазване на птиците и за местообитанията, противоречи на българското законодателство и грубо погазва принципите за отчитане на мнението на гражданите – не отчита внесените над 1 000 писмени становища и над 100 000 писма от граждани от цял свят в защита на парка“, смятат организаторите на протеста. В мотивите си природозащитните изтъкват още, че решението на МС обслужва олигархичните интереси и дава възможност за изсичане на вековни гори и мащабно строителство в обект, представляващ световно природно наследство, защитено от ЮНЕСКО.\r\nОколо 300 души участваха във втория протест в Пловдив в защита на Национален парк „Пирин“, който се проведе на 11 януари. Протест се състоя в града и на 4 януари.\r\nТони МИХАЙЛОВ", "date": "2018.01.14", "title": "Пловдив: Трети протест в защита на Национален парк „Пирин“ ще се проведе в града на 18 януари"}
{"url": "http://www.focus-news.net/news/2018/01/14/2476957/predsedatelyat-na-ns-tsveta-karayancheva-na-17-yanuari-v-parlamenta-shte-se-provede-otvoren-debat-za-istanbulskata-konventsiya-kanya-vsichki-interesuvashti-se-deputati.html", "text": "В сряда в 14.00 часа в зала „Изток“ под мое ръководство ще има отворен дебат за Истанбулската конвенция, на който каня всички народни представители, които се интересуват. Това каза председателят на Народното събрание Цвета Караянчева на пресконференция в централата на ГЕРБ, предаде репортер на Агенция „Фокус“. „Конвенцията пристигна в Народното събрание в петък, обсъдена е с колегите юристи, ще се стараем да мине през повече комисии“, обясни тя. „Имаме изключителна воля да направим максимално отворен дебат и да запознаем всички“, заяви Цвета Караянчева. „Поканени са и представителите на вероизповеданията, разговаряла съм с някои от тях и те имат притеснения“, обясни тя. „Още утре ще изпратя писма до председателите на парламентарните групи. Нека тези, които са прочели Конвенцията, да дойдат, за да чуят различните мнения. В парламента има смисъл да се говори. Гражданите да се успокоят и да се види, че популизмът понякога е много вреден“, каза още Цвета Караянчева.\r\nБиляна ИВАНОВА", "date": "2018.01.14", "title": "Председателят на НС Цвета Караянчева: На 17 януари в парламента ще се проведе отворен дебат за Истанбулската конвенция, каня всички интересуващи се депутати"}
{"url": "http://www.focus-news.net/news/2018/01/14/2476958/kalina-ivanova-rnb-p-r-slaveykov-veliko-tarnovo-uchastvahme-v-proekt-za-sazdavane-na-digitalen-tsentar-kultura-i-istoriya-prez-2017-godina.html", "text": "Регионална народна библиотека „П. Р. Славейков“ във Велико Търново участва в проект за създаване на дигитален център „Култура и история“ през 2017 година. Това съобщи за Радио „Фокус“ – Велико Търново Калина Иванова, зам.-директор на културната институция. Проектът се нарича “Дигитална културна съкровищница “Север +”: документиране, запазване и предоставяне на широк обществен достъп до културното наследство в библиотеки, музеи, архиви и галерии в Северна и Централна България”. Участие по проекта взеха библиотеки от Централна северна България. Всички дигитализирани издания могат да се видят на адрес http://sever.libraryvt.com. Посетителите могат да разгледат големи колекции от периодични издания с уникален краеведски характер, старопечатна българска литература, възрожденска периодика и други. „Този проект приключи, но ние продължаваме да актуализираме тази база от данни с нови издания и с издания, които са ценни за изследователски дейности“, посочи Калина Иванова.\r\nНадежда КРЪСТЕВА", "date": "2018.01.14", "title": "Калина Иванова, РНБ „П. Р. Славейков“ - Велико Търново: Участвахме в проект за създаване на дигитален център „Култура и история“ през 2017 година"}
{"url": "http://www.focus-news.net/news/2018/01/14/2476959/ria-novosti-edin-chovek-e-zaginal-pri-zemetresenieto-v-peru.html", "text": "Най-малко един човек е загинал при земетресението в Перу, предава РИА Новости.\r\nСпоред местни медии 55-годишна жена е загинала, след като камък пада върху нея. По-рано бе съобщено, че са ранени между 15 и 20 души.  Агенция „Фокус“ припомня: \r\nЗеметресение с магнитуд 7,3 по скалата на Рихтер е регистрирано край бреговете на Перу в 4:18 часа местно време (11:18 часа българско време) на 31 км. югозападно от град Акари и на 19 км. от  град Яука на дълбочина 10 км.  Виктор Турмаков", "date": "2018.01.14", "title": "РИА Новости: Един човек е загинал при земетресението в Перу"}
{"url": "http://www.focus-news.net/news/2018/01/14/2476960/plovdiv-v-regionalnata-inspektsiya-po-okolnata-sreda-i-vodite-shte-se-provede-obuchenie-po-evropeyskata-programa-life-na-16-yanuari.html", "text": "На 16 януари в Регионалната инспекция по околната среда и водите (РИОСВ) в Пловдив ще се проведе обучение по европейската програма LIFE. Това съобщиха за Радио „Фокус“ – Пловдив от ръководството на институцията. Обучението ще се проведе за времето от 10.30 до 15.30 часа в сградата на екоинспекцията в града. Европейската програма LIFE съфинансира предложения, свързани със защита и подобряване качеството на околната среда, ресурсната ефективност и ограничаване на изменението на климата за периода до 31 декември 2020 година. Допустими бенефициенти по програмата са публични организации на национално, регионално и местно ниво, неправителствени организации и изследователски институти, представители на бизнеса, както и секторни организации, въвлечени в изпълнението на дейности, свързани с изменението на климата.\r\nТони МИХАЙЛОВ", "date": "2018.01.14", "title": "Пловдив: В Регионалната инспекция по околната среда и водите ще се проведе обучение по европейската програма LIFE на 16 януари"}
{"url": "http://www.focus-news.net/news/2018/01/14/2476961/evrodeputatat-eva-maydel-gerbenp-1-milion-balgarski-zheni-sa-podlozheni-na-domashno-nasilie-uchudena-sam-che-korneliya-ninova-ne-iska-po-dobra-zashtita-za-tyah.html", "text": "1 милион български жени са подложени на домашно насилие. Изключително учудена съм, че Корнелия Нинова не иска по-добра защита за тези 1 млн. българки. Това каза евродепутатът Ева Майдел на пресконференция в централата на ГЕРБ, предаде репортер на Агенция „Фокус“. „Изключително ми е интересно като вицепрезидент на социнтерна тя ще се срещне със своите колеги на следващото заседание и ще обясни позицията си, че като българка, представителка на втората по големина партия в България не подкрепя по-добрата защита и превенцията на насилие над жени“, посочи тя. „Много е хубаво, че имаме българка зам.-председател на ПЕС-жени. Как Деница Златева ще обясни това, че БСП не подкрепя Конвенцията при положение, че в ПЕС-Жени са едни от най-големите ѝ защитници“, посочи Ева Майдел. „Изразявам недоумение и учудване от позицията по Истанбулската конвенция, която беше официално обявена вчера от Корнелия Нинова и от БСП. Само преди няколко месеца, през септември 2017 година, гласувахме Конвенцията в Европейския парламент и тя беше подкрепена от всички евродепутати от ПЕС, включително и българските представители“, поясни евродепутатът. „Изглежда, че Националният съвет на БСП и Корнелия Нинова отстояват едни позиции в Брюксел, преди месец на съвет на ПЕС БСП е подкрепила ратификацията на Конвенцията, няколко дни след това - в България казват, че няма да я подкрепят“, изтъкна Ева Майдел. „В Брюксел можем да бъдем европейци и да отстояваме едни теми, а когато се върнем в България - променяме позицията си“, коментира тя.\r\nБиляна ИВАНОВА", "date": "2018.01.14", "title": "Евродепутатът Ева Майдел, ГЕРБ/ЕНП: 1 милион български жени са подложени на домашно насилие, учудена съм, че Корнелия Нинова не иска по-добра защита за тях"}
{"url": "http://www.focus-news.net/news/2018/01/14/2476962/ministar-ekaterina-zaharieva-nyama-da-se-nalozhi-izmenenie-na-konstitutsiyata-zaradi-istanbulskata-konventsiya.html", "text": "Няма да се наложи изменение на Конституцията. Този анализ е правен от експерти и специалисти по конституционно право още преди подписването на Истанбулската конвенция. Това каза на пресконференция в централата на ГЕРБ външният министър Екатерина Захариева, предаде репортер на Агенция „Фокус“. „Много ми се иска българските политици да говорят едно и също и в чужбина, и в България. Да не подкрепяме само ценностите, защитата на правата на човека и равенството между половете само тогава, когато ходим на европейските  срещи с политическите си семейства“, заяви тя. „Очевидно БСП в България слушат повече Корнелия Нинова, отколкото Сергей Станишев. Силно се надявам да се придържат към техните ценности“, коментира Екатерина Захариева.\r\nБиляна ИВАНОВА", "date": "2018.01.14", "title": "Министър Екатерина Захариева: Няма да се наложи изменение на Конституцията заради Истанбулската конвенция"}
{"url": "http://www.focus-news.net/news/2018/01/14/2476963/api-vremenno-se-ogranichava-dvizhenieto-na-mps-nad-12-t-po-patya-vidin-montana-v-posoka-montana-poradi-silni-snegonavyavaniya.html", "text": "От 16.00 ч. днес до 6.00 ч. утре временно се ограничава движението на МПС над 12 т по път I-1 Видин – Монтана в посока Монтана поради силни снегонавявания. Без ограничение е движението в посока Видин. Това съобщиха от пресцентъра на Агенция \"Пътна инфраструктура\". \r\nДвижението в посока Монтана на МПС над 12 т се осъществява по обходен маршрут по път II-11 Дунавци – Арчар – път III-112 Добри дол – Тополовец - път III-114 Тополовец – Ружинци.", "date": "2018.01.14", "title": "АПИ: Временно се ограничава движението на МПС над 12 т по пътя Видин-Монтана в посока Монтана, поради силни снегонавявания"}
{"url": "http://www.focus-news.net/news/2018/01/14/2476964/ministar-tsetska-tsacheva-na-finalno-obsazhdane-sa-dva-paketa-ot-zakonodatelni-promeni-za-zasilvane-na-protivodeystvieto-spryamo-nasilieto-osnovano-na-pol.html", "text": "Към момента на финал за междуведомствено обсъждане са два пакета от промени в българското законодателство - в граждански закони и в наказателно-процесуални. Това каза на пресконференция в централата на ГЕРБ, предаде репортер на Агенция „Фокус“. „Те са в посока засилване на противодействието спрямо актове на насилие, основани на пол“, заяви тя.\r\nВъншният министър Екатерина Захариева посочи: „С „Обединени патриоти“ сме в разговори, те са много конструктивни, без емоции с идеята да се опитаме да разсеем недоразуменията. Няма нищо общо с това, което пише в Конвенцията и това, което се спекулира“. „Водим разговори и със Съвета на ЕС да изпратят официално становище, че притесненията за „трети пол“ и за промяна на традиционни за България и за християнската религия отношения в семейството“, посочи тя.\r\nБиляна ИВАНОВА", "date": "2018.01.14", "title": "Министър Цецка Цачева: На финално обсъждане са два пакета от законодателни промени за засилване на противодействието спрямо насилието, основано на пол"}
{"url": "http://www.focus-news.net/news/2018/01/14/2476965/veliko-tarnovo-74-sluchaya-na-ostri-zarazni-zabolyavaniya-sa-registrirani-prez-mesets-dekemvri-v-oblastta.html", "text": "74 случая на остри заразни заболявания са регистрирани през месец декември във Великотърновска област. Това съобщиха за Радио „Фокус“ – Велико Търново от Регионалната здравна инспекция. От там посочват, че спрямо месец ноември заболеваемостта е намаляла. Тогава са регистрирани 82 случая на остри респираторни заболявания. Най-висок е относителният дял на гастроентероколитите – 37.84 %. Регистрираните въздушно-капкови инфекции през месец декември са 26, срещу 27 за месец ноември. За сравнение през месец декември 2016 година са регистрирани 243 въздушно-капкови инфекции. Чревните инфекции през месец декември са били 41. В сравнение, през месец ноември са регистрирани 47 случая, а през месец декември 2016 година заболяванията от чревни инфекции са били 75. При чревните инфекции най-висока е заболеваемостта във възрастовата група от 1 до 4 години, следвана от групата на новородените и тази от 10 – 14 години.\r\nПрез месец декември най-висока е заболеваемостта в общините Златарица, Горна Оряховица и Стражица.\r\nНадежда КРЪСТЕВА", "date": "2018.01.14", "title": "Велико Търново: 74 случая на остри заразни заболявания са регистрирани през месец декември в областта"}
{"url": "http://www.focus-news.net/news/2018/01/14/2476966/ria-novosti-v-ruskiya-parlament-predlozhiha-chastichna-denonsatsiya-na-dogovora-za-satrudnichestvo-s-ukrayna.html", "text": "Първият заместник-председател на комитета на руската Държавна дума по работите на Общността на независимите държави (ОНД), евразийската интеграция и връзките със съотечествениците Константин Затулин ( „Единна Русия“ ) внесе предложение за денонсация на Договора за дружба, сътрудничество и партньорство между Русия и Украйна в частта му, отнасяща се до взаимното признаване на границите на двете държави, предава РИА Новости.\r\nДепутатът е на мнение, че договорът е „изгоден единствено“ за Украйна. „Тъй като, без да определяме механизмите за партньорство, сътрудничество и дружба, във втората част на договора ние признаваме териториалните граници на Украйна, а те, съответно, нашите – към момента на подписването и ратификацията на документа. Тоест, става дума за това, че нашата страна, подписвайки този договор през 1997 година и ратифицирайки го през 1999 година, потвърждава, че приема, например, Крим и Севастопол за част от територията на Украйна“, отбеляза Затулин.\r\nСпоред неговите думи, тогава, през 90-е години, руската страна се е борила активно против положенията на документа, отнасящи се до границите. „(Представителите на Русия) говориха, че това не трябва да се прави, че, даже и да сме съгласни с това, трябва да уговорим доста по-конкретни условия от тези в договора“, напомни руският депутат.\r\n„Нашата трактовка на договора се състои в това, че, разбира се, нашите признания са направени във връзка с темата на договора: дружба, сътрудничество и партньорство. Т.е. – няма дружба, сътрудничество и партньорство, следователно възниква повод да заявим: „Значи трябва всички въпроси да се решават отново, включително и по въпроса за границите“.  Затова, лично аз предлагам да денонсираме този договор, поне в частта му, отнасяща се до признаването на границите“, заяви Затулин пред РИА Новости.\r\nДоговорът за дружба, сътрудничество и партньорство между Русия и Украйна е основополагащ документ в руско-украинските отношения. Той предполага стратегическо партньорство между двете страни „основано на взаимното уважение, суверенното равенство, териториалната цялост, ненарушимостта на границите, мирното разрешаване на споровете, неизползване на сила или силови заплахи, включително икономически или други форми на натиск“.\r\nПревод и редакция:", "date": "2018.01.14", "title": "РИА Новости: В руския парламент предложиха частична денонсация на Договора за сътрудничество с Украйна"}
{"url": "http://www.focus-news.net/news/2018/01/14/2476967/reuters-premierat-na-shotlandiya-zayavi-che-shte-reshi-dali-da-provede-referendum-za-nezavisimost-do-kraya-na-godinata.html", "text": "Шотландският лидер Никола Стърджън заяви в неделя, че ще реши дали да проведе втори референдум за независимост на страната от Великобритания до края на тази година, след като станат ясни основните положения на сделката за Брекзит, предава Reuters.\r\n“Към края на есента трябва да имаме яснота по отношение на бъдещите взаимоотношения“, заяви Стърджън в интервю пред BBC. „Тогава вече ще мога да си направя някои изводи и да реша кое ще е най-доброто решение за Шотландия“.\r\nПревод и редакция:", "date": "2018.01.14", "title": "Reuters: Премиерът на Шотландия заяви, че ще реши дали да проведе референдум за независимост до края на годината"}
{"url": "http://www.focus-news.net/news/2018/01/14/2476968/otets-pavel-hram-sv-dimitar-kolarovo-imame-gotov-raboten-proekt-za-izgrazhdaneto-na-paraklis-na-myastoto-kadeto-e-ubit-mitropolit-boris.html", "text": "Има готов работен проект за изграждането на параклис на мястото, където е убит Неврокопският митрополит Борис. Това каза за Радио „Фокус“ – Пирин отец Павел, който е свещеник в храм „Св. Димитър“ в петричкото село Коларово, където на 8 ноември 1948 година митрополит Борис бива убит. По думите му свещенослужителят пада мъртъв на стълби, които се намират в двора на църквата. „Лично аз мога да твърдя, че там отивам след всяка служба, където той е паднал. Има едни стълби, които от 1948 година досега никой служещ свещеник в тази църква, нито пък аз, който съм вече единадесет години там, не сме ги разрушили. В момента дори имаме проект – там да се направи параклис за дядо Борис“, каза още отец Павел. Той добави, че през 2007 година пък е бил започнат ремонт на самият храм „Св. Димитър“  с благословията на дядо Натанаил. Причината за ремонта е била свързана с това, че в западния край на църквата, покривът е бил започнал да се руши, а стените се били напукани почти до разпаднат. „Все пак бяха минали около 100 години от неговото построяване. И като вземем в предвид, че материалите тогава не са били толкова качествени, когато разтурихме покрива видях че няма нито вар, нито цимент. Смятам, че тъкмо навреме сме започнали ремонта, този основен ремонт, както казах с благословията на Неврокопския митрополит дядо Натанаил. Направихме един цялостен конструктивен и архитектурен проект, като укрепихме църквата с много бетон, много желязо и реализирахме една моя мечта – църквата да има купол“, отбеляза отец Павел. Той допълни, че към днешна дата църквата е измазана и боядисана отвън. „На етап сме да се направи иконостас и най-вече да започнем църковната служба в нея. Също така планираме построяването на параклис за дядо Борис, както вече споменах, тъй като през 2018 година се навършват 70 години от неговото убийство“, поясни отец Павел.\r\nЛивия НИНОВА", "date": "2018.01.14", "title": "Отец Павел, храм „Св. Димитър“ – Коларово: Имаме готов работен проект за изграждането на параклис на мястото, където е убит митрополит Борис"}
{"url": "http://www.focus-news.net/news/2018/01/14/2476969/veliko-tarnovo-slabo-zapaseni-s-azot-i-fosfor-sa-pochvite-v-oblastta.html", "text": "Слабо запасени с азот и фосфор са почвите във Великотърновско, в по-голямата си част. Това показват агрохимичните анализи, изготвени от Националната служба за съвети в земеделието през 2017 година, съобщи за Радио „Фокус“ – Велико Търново ръководителят на териториалния офис Деян Дончев. Той посочи, че слабото присъствие на азот се обуславя от факта, че растенията усвояват бързо това веществото. Затова е необходимо земеделските стопани ежегодно да обогатяват почвата с него. По думите на Дончев много често агрохимичните анализи показват и слаба запасеност с фосфор. Сравнително богати на калий са почвите във Велико Търново и региона. „В по-голямата си част почвите на територията на областта са сравнително добре запазени с този елемент“, допълни Деян Дончев. То посочи, че се препоръчва балансирано торене – не само с един елемент, а с няколко, и то в необходимите количества, според показателите от агрохимичните анализи.\r\nНадежда КРЪСТЕВА", "date": "2018.01.14", "title": "Велико Търново: Слабо запасени с азот и фосфор са почвите в областта"}
{"url": "http://www.focus-news.net/news/2018/01/14/2476970/sofiya-vremenno-dvizhenieto-po-pat-i-8-gkpp-kalotina-sofiya-v-rayona-na-gr-slivnitsa-se-osashtestvyava-dvuposochno-v-edna-lenta.html", "text": "Временно движението по път I-8 ГКПП \"Калотина\" - София в района на гр. Сливница се осъществява двупосочно в една лента поради ПТП. Това съобщиха от пресцентъра на Агенция \"Пътна инфраструктура\". Пътна полиция регулира движението.", "date": "2018.01.14", "title": "София: Временно движението по път I-8 ГКПП \"Калотина\" - София в района на гр. Сливница се осъществява двупосочно в една лента"}
{"url": "http://www.focus-news.net/news/2018/01/14/2476971/euronews-balgariya-poluchi-nov-shans-da-se-izbavi-ot-koruptsiyata.html", "text": "България е призната за най-корумпираната страна в Европейския съюз. Тя се справя по-зле от другите Източноевропейски страни с прехода от комунистическия строй към демокрация и свободен пазар. От дребните подкупи и големите кражби от държавната хазна страдат най-вече обикновените хора. Много от тях обвиняват за това властите и са разочаровани от новата политическа система, пише в материал на руската редакция на Euronews.\r\n„В нашето правителство всички са корумпирани“, сподели случаен минувач. „То е като семейна фирма, която заработва пари там, където може“.\r\nПървото председателство в Европейския съюз дава исторически шанс на България да изкорени корупцията. Тя ще може да използва за това ресурсите на правоохранителните органи и опита на съюзниците си. Последният български цар, който беше и премиер в началото на новия век, смята, че в тази работа е необходима външна подкрепа:\r\n„ЕС разполага с възможности да ни консултира. У нас вече дойдоха, за да помогнат,  съдии инструктори от няколко страни“, заяви Симеон Сакс-Кобургготски. „Но всичко трябва да се прави по разбираем, законосъобразен и последователен начин, а не да се вдига тревога само за отделни случаи“.\r\nАнтикорупционната организация Transperancy International отбеляза малък прогрес на България в борбата с взимането на подкупи от служители на пътната полиция и бюрокрацията, но едновременно с това, посочи, че подкупите на високо ниво са се увеличили.\r\n„Трябва да се проведе адекватна реформа, да се изчисти държавната администрация и да се оздрави съдебната система“, заяви Ваня Нушева от Transparency Bulgaria. „Това са основните области , в които трябва да съсредоточим нашите усилия“.\r\nОт своя страна, ЕС е готов да окаже подкрепа на България в борбата с корупцията през следващите шест месеца, надявайки се, че председателският пост ще се отрази на отговорността и решителността на нейните ръководители.\r\nПревод и редакция:", "date": "2018.01.14", "title": "Euronews: България получи нов шанс да се избави от корупцията"}
{"url": "http://www.focus-news.net/news/2018/01/14/2476972/blagoevgrad-za-16-ta-poredna-godina-bdzp-gotse-delchev-se-vklyuchva-v-traditsionno-srednozimno-prebroyavane-na-vodolyubivite-ptitsi.html", "text": "За 16 поредна година Българско дружество за защита на птиците (БДЗП) – Гоце Делчев се включва в традиционно среднозимно преброяване на водолюбивите птици, което започна вчера и ще продължи до края на днешния ден. Това съобщи за Радио „Фокус“ – Пирин Димитър Попов, председател на гоцеделчевския клон. Той обясни, че въпросното преброяване всъщност ще се състои за 42-ри път. „През първия ден нашият екип ще брои водолюбивите птици по поречието на река Места в участъка между град Банско и град Хаджидимово. Вторият ден е определен за посещение на язовир Доспат в участъка между град Доспат и град Сърница“, каза още Попов. Целта на инициативата е да се посетят местата на струпване на зимуващите водолюбиви птици, както и да се определят численият им и видов състав. Преброяването се провежда едновременно в страните от Европа и северна Африка. Партньори на клон Гоце Делчев ще бъдат ДГС – Гоце Делчев и ДЛС – „Дикчан“, село Сатовча.\r\nЛивия НИНОВА", "date": "2018.01.14", "title": "Благоевград: За 16-та поредна година БДЗП – Гоце Делчев се включва в традиционно среднозимно преброяване на водолюбивите птици"}
{"url": "http://www.focus-news.net/news/2018/01/14/2476973/sofiya-edin-chovek-e-zaginal-pri-tezhka-katastrofa-na-patya-gkpp-kalotina-sofiya-v-rayona-na-grad-slivnitsa.html", "text": "Един човек е загинал при тежка катастрофа  по път I-8 ГКПП \"Калотина\" - София в района на град Сливница. Това съобщиха за Агенция „Фокус“ от пресцентъра на МВР.  В инцидента са участвали ТИР и два автомобила. По първоначални данни един човек е загинал. Инцидентът е регистриран към 15.15 часа. \r\nМястото е отцепено, извършва се оглед, тепърва ще се установяват и причините за тежката катастрофа. Пътни полицаи регулират движението в района.\r\nДеница КИТАНОВА", "date": "2018.01.14", "title": "София: Един човек е загинал при тежка катастрофа на пътя ГКПП \"Калотина\" - София в района на град Сливница"}
{"url": "http://www.focus-news.net/news/2018/01/14/2476974/otets-pavel-hram-sv-dimitar-kolarovo-ima-otvorena-protsedura-za-kanonizatsiyata-na-nevrokopskiya-mitropolit-boris.html", "text": "Има отворена процедура за канонизацията на Неврокопския митрополит Борис. Това каза за Радио „Фокус“ – Пирин отец Павел, който е свещеник в храм „Св. Димитър“ в петричкото село Коларово, където на 8 ноември 1948 година митрополит Борис бива убит. По думите му църквата в малкото населено място е важно място не само за петричани, но и за целия български народ, тъй като именно в тази църква, в нейния двор, намира смъртта си Неврокопския митрополит Борис. „Може би всеки, който е чел неговата книга знае, че в тази къща, където са отседнали за обяд на 8 ноември 1948 година, митрополит Борис бива извикан от тогавашния свещеник поп Илия от Хърсово. При няколко покани владиката излиза на разговор с него. Той го моли да бъде възвърнат в свещенически сан, тъй като е бил разпопен. Заради това, че владиката отказва той го застрелва пред погледа на множество хора“, обясни отец Павел. Според него лобно място на митрополит Борис привлича и за в бъдеще ще продължава да привлича голям брой хора към посещение и поклонение.\r\nЛивия НИНОВА", "date": "2018.01.14", "title": "Отец Павел, храм „Св. Димитър“ – Коларово: Има отворена процедура за канонизацията на Неврокопския митрополит Борис"}
{"url": "http://www.focus-news.net/news/2018/01/14/2476975/veliko-tarnovo-zam-ministar-denitsa-nikolova-shte-otkrie-obnovena-s-evropeyski-sredstva-detska-gradina-v-gorna-oryahovitsa.html", "text": "Заместник-министърът на регионалното развитие и благоустройството и ръководител на Управляващия орган на ОПРР Деница Николова ще открие обновената детска градина  „Елена Грънчарова“ в гр. Горна Оряховица. Това съобщиха от пресцентъра на МРРБ. Събитието ще се състои утре – 15 януари 2018 г., от 11.30 часа. Детското заведение е реконструирано по проект „Подобряване на образователната среда в гр. Горна Оряховица“, финансиран по Оперативна програма „Региони в растеж“ 2014-2020 г.", "date": "2018.01.14", "title": "Велико Търново: Зам.-министър Деница Николова ще открие обновена с европейски средства детска градина в Горна Оряховица"}
{"url": "http://www.focus-news.net/news/2018/01/14/2476976/pazardzhik-11-previsheniya-na-normite-za-fini-prahovi-chastitsi-sa-otcheteni-prez-dekemvri-2017-vav-vazduha-v-grada.html", "text": "Регионалната инспекция по околна  среда и води в Пазарджик извършва планов мониторинг за чистотата на въздуха в Пазарджик, съобщиха от Екоинспекцията. През месец декември 2017 година, от 31 измервания, са отчетени 11 превишения на допустимите пределни концентрации на фини прахови частици в града. В периода от 9 до 15 декември превишенията са почти всеки ден. Такива са регистрирани и в дните 26,27 и 28 декември. От началото на годината екоекспертите са отчели общо 57 превишения на нормите за фини прахови частици във въздуха в Пазарджик.", "date": "2018.01.14", "title": "Пазарджик: 11 превишения на нормите за фини прахови частици са отчетени през декември 2017 във въздуха в града"}
{"url": "http://www.focus-news.net/news/2018/01/14/2476977/bloomberg-mislite-che-edinstvoto-na-27-te-chlenki-na-es-za-brekzit-nyama-da-se-zapazii-greshite-zayavi-balgariya.html", "text": "България излезе с послание към Великобритания по въпроса за Брекзит: Ако правителството на Обединеното кралство се надява да раздели европейските столици по време на преговорите, трябва да погледне към единството на Съюза по въпроса за санкциите срещу Русия и да помисли отново, пише в материал на авторитетната американска агенция Bloomberg.\r\nМинистърът на външните работи на България Екатерина Захариева заяви, че въведените преди четири години санкции срещу Русия, наложени заради намесата й в Украйна, показват, че 27-те преговорни партньори на Обединеното кралство могат да задържат обединения фронт и по време на втората фаза от преговорите за Брекзит.\r\nИ в двата случая, на европейските правителства се е наложило да поставят дългосрочните си политически интереси над краткосрочните икономически, добави Захариева.\r\n„Наистина е много, много важно да останем обединени“, по време на преговорите, подчерта българският дипломат, чиято страна е най-бедната в Европейския съюз и на 1 януари т.г. пое ротационното председателство на Съвета на ЕС за следващите шест месеца. „Мисля, че можем. Санкциите срещу Русия са отличен пример“.\r\nВеликобритания и ЕС се готвят за началото на втората фаза от преговорите, отнасящи се до връзките между страните след излизането на Обединеното кралство от Общността през март 2019 година, след Европейска среща на върха през декември, когато декларираха, че е направен „достатъчен прогрес“ по условията на развода, включително финансовото споразумение. Лидерите, включително германският канцлер Ангела Меркел, заявиха, че следващата фаза ще бъде по-трудна, мнение, споделяно и от Захариева.\r\n„По време на първата фаза не беше сериозно изпитание за единството ни, но втората фаза наистина ще е трудна“, подчерта тя.\r\nЗахариева добави, че транзитният период, между предвиденото излизане на Обединеното кралство през март 2019 година и влизането в сила на споразумението за бъдещите отношения между Великобритания с ЕС, трябва да продължи до края на 2020 година, на основание, че настоящият многогодишен бюджет на Съюза, в който Великобритания е един от най-големите вносители, продължава до тогава.\r\nПревод и редакция:", "date": "2018.01.14", "title": "Bloomberg: Мислите, че единството на 27-те членки на ЕС за Брекзит няма да се запази? Грешите, заяви България"}
{"url": "http://www.focus-news.net/news/2018/01/14/2476978/blagoevgrad-survakarska-druzhina-babugeri-ot-petrichkoto-selo-kolarovo-specheli-dve-nagradi-na-festivala-simitliya-drevnata-zemya-na-kukerite.html", "text": "Сурвакарска дружина „Бабугери“ от петричкото село Коларово спечели две награди на фестивала „Симитлия – древната земя на кукерите“, който се проведе за 15 поредна година. За Радио „Фокус“ – Пирин Димитър Тренчев, който е ръководител на групата съобщи, че наградите са много важни за участниците в групата, тъй като тазгодишното им участие на игрите в Симитли е било 5-то юбилейно.  „Спечелихме трето място за бабугер и плакет за пресъздаване на народен обичай – ритуално заораване с чифт волове за здраве и берекет и за предпазване от болести и лошотии“, уточни Тренчев категориите и местата, в които са класирани известните „безподобни бабугери“ на село Коларово.\r\nЛивия НИНОВА", "date": "2018.01.14", "title": "Благоевград: Сурвакарска дружина „Бабугери“ от петричкото село Коларово спечели две награди на фестивала „Симитлия – древната земя на кукерите“"}
{"url": "http://www.focus-news.net/news/2018/01/14/2476979/plovdiv-falshiva-novina-za-predstoyashta-gripna-vakantsiya-v-grada-se-razprostrani-v-sotsialnite-mrezhi.html", "text": "Фалшива новина за предстояща грипна ваканция в Пловдив се разпространи в социалните мрежи, предаде репортер на Радио „Фокус“ – Пловдив. Стотици ученици споделят снимка на статия от сайта на Община Пловдив, на която пише, че кметът на Пловдив Иван Тотев е обявил грипна ваканция през цялата следваща седмица. Стана ясно обаче, че снимката-колаж е фалшива, като кметът не е издавал заповед за прекратяване на учебните занятия в града, нито пък е публикувана подобна информация на сайта на Общината. Все още в Пловдив не са регистрирани стойности на заболели от грип и остри респираторни заболявания, които да дадат основание за обявяване на епидемия и съответно на неучебни дни. Според последната информация на Регионалната здравна инспекция в Пловдив, броят на отсъстващите в училищата не е достигнал необходимите за грипна ваканция 30%.\r\nТони МИХАЙЛОВ", "date": "2018.01.14", "title": "Пловдив: Фалшива новина за предстояща грипна ваканция в града се разпространи в социалните мрежи"}
{"url": "http://www.focus-news.net/news/2018/01/14/2476980/afp-zhertvite-ot-zemetresenieto-v-peru-veche-sa-dve.html", "text": "Земетресение с магнитуд от 7.3 разтресе южно Перу в неделя,отнемайки живота на най-малко двама души и наранявайки още 65, съобщиха от службата за гражданска защита на южноамериканската страна, предава AFP.\r\n“Има два смъртни случая в региона на Арекипа, а още общо около 65 са с различни наранявания“, заяви генерал Хорхе Чавез, ръководител на местната служба за  Гражданска защита.\r\nПревод и редакция:", "date": "2018.01.14", "title": "AFP: Жертвите от земетресението в Перу вече са две"}
{"url": "http://www.focus-news.net/news/2018/01/14/2476981/dragomir-stoynev-bsp-predpochita-da-vodi-debat-dokato-gerb-slushat-bryuksel-i-ne-zachitat-semeynite-tsennosti-na-balgarite.html", "text": "БСП предпочита да води дебат, докато ГЕРБ слушат Брюксел и не зачитат семейните ценности на българите. Това коментира за Агенция „Фокус“ заместник-председателят на ПГ на „БСП за България“ Драгомир Стойнев във връзка с призива на ГЕРБ към опозицията да послуша президента на ПЕС Сергей Станишев за Истанбулската конвенция. „Ние предпочитаме да водим дебат, за разлика от ГЕРБ, които постоянно слушат Брюксел и изпълняват това, което им се казва, без да водят дебати“, каза Стойнев. Той посочи, че на база на обсъжданията, БСП чува мнението на българския народ. „Ние се ръководим от мнението на българските граждани. Това е разликата между нас и тях“, коментира заместник-председателят на ПГ на „БСП за България“. Стойнев определи изявленията на ГЕРБ от днес като пиар акция и посочи, че хората вече познават тяхната същност. „ГЕРБ не мислят за нравите, обичаите и семейните ценности – това, което е в България. Те са чуждопоклонническа партия“, допълни заместник-председателят на ПГ на „БСП за България“. Попитан дали парламентарната група на партията ще има представители на организираното в сряда обсъждане на Истанбулската конвенция в Народното събрание, Стойнев заяви, че това ще прецени ръководството на БСП във вторник. „Хубаво е да има дебат, но той трябваше да се състои преди конвенцията  да влезе в парламента. Защо се бърза? Защото има натиск отвън и ГЕРБ като едни послушни хора, които изпълняват това, което им се каже, предпочетоха да внесат тази конвенция без дебат. Когато започват дебатите, те започват да си променят мнението. Същото важи за тях и по отношение на полицаите“, каза Стойнев. Той припомни, че преди Нова година от БСП са искали в бюджета МВР да бъдат разписани допълнително 100 млн. лв. за полицаите. Стойнев обърна внимание, че тогава от  ГЕРБ са отхвърлили предложението на опозицията, но след протестите от страна на служителите на МВР, приемат такова решение. „Спомнете си , когато им обяснявахме, че новите молекули в бюджета на НЗОК са крайно необходими за болните хора“, коментира Стойнев и обясни, че чак когато е станало напечено, от ГЕРБ са склонили да го приемат.  \r\nДеница КИТАНОВА", "date": "2018.01.14", "title": "Драгомир Стойнев: БСП предпочита да води дебат, докато ГЕРБ слушат Брюксел и не зачитат семейните ценности на българите"}
{"url": "http://www.focus-news.net/news/2018/01/14/2476982/plovdiv-publichno-obsazhdane-na-byudzhet-2018-na-obshtina-asenovgrad-shte-se-sastoi-na-15-yanuari.html", "text": "Публично обсъждане на Бюджет 2018 на Община Асеновград ще се състои на 15 януари. Това съобщиха за Радио „Фокус“ – Пловдив от пресцентъра на Общината. Събитието ще започне в 10.30 часа в зала 601 в сградата на Община Асеновград. „Разработването и приемането на общинския бюджет са част от най-важните решения за бъдещето и те трябва да се вземат с активното участие на гражданите“, подчертаха от Общината. На публичното обсъждане са поканени всички жители, като желаещите могат да споделят мнения, препоръки и предложения за включване в Бюджет 2018 на Община Асеновград.", "date": "2018.01.14", "title": "Пловдив: Публично обсъждане на Бюджет 2018 на Община Асеновград ще се състои на 15 януари"}
{"url": "http://www.focus-news.net/news/2018/01/14/2476983/voennoe-obozrenie-v-amerikanski-doklad-se-kazva-che-rusiya-igrae-dominirashta-rolya-v-ikonomikata-na-balgariya.html", "text": "Русия има сериозно влияние над политиката, бизнеса и енергийния сектор на България, независимо че страната членува в Европейския съюз и НАТО, се твърди в доклад, съставен от служители на Сенатския комитет по международните работи на САЩ, който стана първото мащабно изследване на стратегията и тактиката, използвани от Русия през последните две десетилетия, за намеси в политическите процеси в страните от Европа и САЩ, пише в преводен материал на руския военен портал „Военное обозрение“.\r\n„Русия влияе на България, използвайки доминиращата си роля в икономиката на страната, най-вече в енергийния сектор, както и с помощта на пропаганда, развиване на отношения с различни политически партии и културни мероприятия. Тя влияе силно и на Българската армия, която продължава да разчита на оборудване от съветско време“, пише в доклада.\r\n„Устойчивите исторически отношения между България и Русия правят страната уникална сред другите членки на ЕС и НАТО и изискват постоянна бдителност по отношение на ефектите от руското влияние в София“.\r\nДокументът, с обем над 200 страници, е наречен „Асиметрична атака на Путин над демокрацията в Русия и Европа: последствия за националната сигурност на САЩ“, подготвен по инициатива на сенатора от Демократическата партия Бен Кардън. Представяйки доклада, сенаторът заяви, че „докато президентът (на САЩ Доналд) Тръмп на практика бездейства, (президентът на Русия Владимир) Путин продължава да усъвършенства своя асиметричен арсенал и да търси възможности за подриване на демократическите и международните институции, създадени от Съединените американски щати и Европа през последните 70 години“.\r\nВ доклада се подчертава, че Москва влияе на България чрез мека сила и енергийната зависимост на балканската страна.\r\nБългарската социалистическа партия (БСП) продължава да поддържа добри отношения с Москва, а нейният председател Корнелия Нинова постоянно зове за отмяна на европейските санкции против Русия, се сочи в доклада. Партия „Атака“ безспирно призовава за сближаване с Русия и се обявява против членството на България в ЕС и НАТО. Нейният лидер Волен Сидеров започна предизборната си кампания през 2014 година именно в Москва, се казва още в документа.\r\nСъщо така, в текста се отбелязва, че правителството на премиера Бойко Борисов декларира пълната си пордкрепа за членството на страната в ЕС и НАТО.\r\n„Докато историята на българо-руските отношения се свързва с освобождението от османско робство, съвременните методи на влияние на Москва ще бъдат фокусирани над меката сила, енергетиката, както и политическото и културното влияние“, се подчертава в доклада.  \r\nВ документа се цитират данни от изследване на неправителствената организация GLOBSEC, съгласно които около 70% от българите имат положително мнение за Владимир Путин, което е най-високия показател по въпроса за целия Европейски съюз.\r\nВ доклада се отбелязва и че България почти напълно зависи от руския петрол и природен газ. Страната разчита на руско гориво за АЕЦ „Козлодуй“, която произвежда около 35% от електроенергията в България.\r\nВ една от най-бедните страни на Европа, чието население е застаряващо, социалните фактори играят огромна роля за успеха на руските кампании в България. С помощта на фонда „Руски свят“ ( „Руский мир“ ), правителството на Русия поддържа организации, които „партнирайки си с Руската православна църква, популяризират руския език и руската култура“. В България работят шест подобни центъра, се отбелязва в доклада.\r\nМосква е използвала президентските избори през 2016 година, за разширяване на влиянието си в българската политика. В течение на предизборната кампания, тогавашният директор на Руския институт за стратегически изследвания (РИСИ) Леонид Решетников посети България, където се срещна с Корнелия Нинова, се напомня в доклада и се споменава за наличието на предполагаем стратегически документ, който е помогнал на кандидата на БСП да спечели изборите. Но, след като е станал президент, Румен Радев не спира да декларира подкрепата си за членството на странат в ЕС и НАТО, се подчертава в доклада.\r\nКремъл продължава да се меси във вътрешните работи на България и след президентските избори. Повече от 300 български интернет страници са разпространявали проруска пропаганда преди парламентарните избори, проведени през 2017 година. „Тролове“, финансирани от Москва, също играят голяма роля за засилването на руското влияние в България.\r\nВсе пак, се подчертава в доклада, страната продължава да участва активно в мисиите на НАТО. Но остарялата военна техника, за чиято поддръжка България разчита основно на Русия, затруднява пълноценното изпълнение на задълженията на страната.\r\nПравителството на България трябва бързо да намали зависимостта си от руското въоръжение „в светлината на Закона за противодействие на противниците на САЩ чрез санкции“, пише още в документа. Този закон дава право на Вашингтон да въвежда санкции срещу страни, които си сътрудничат тясно с Русия в сферата на отбраната и енергетиката.\r\nВ доклада се съдържат повече от 30 рекомендации, които, както смята сенатор Бен Кардън, трябва да бъдат незабавно реализирани от Белия Дом.\r\nСред тях са – създаване на междуведомствен център от президента на САЩ, който да поеме върху себе си координацията на политиката и подготвянето на отговор на действията на Кремъл. Съединените американски щати, също така, са длъжни да разширят помощите, които оказват на своите съюзници в Европа и особено за тези страни, които засега са неспособни да се противопоставят самостоятелно на руската финансова, енергийна и информационна агресия. Образец за създаване на нова международна коалиция могат да станат принципите, съгласно които бе образувана Глобалната коалиция за борба с „Ислямска държава“.\r\nЕдин от най-ефективните инструменти, според авторите на изследването, е разкриване на факти за корупция в Русия.\r\n„Министерството на финансите на САЩ трябва да обнародва всички данни на спецслужбите за корумпираността и личното състояние на Путин, изнесено зад граница и да предприеме действия, заедно с нашите европейски съюзници, за отрязване на Путин и членовете на кръга на приближените му от достъп до световната финансова система“, се казва в документа.\r\nПревод и редакция:", "date": "2018.01.14", "title": "„Военное обозрение“: В американски доклад се казва, че Русия играе доминираща роля в икономиката  на България"}
{"url": "http://www.focus-news.net/news/2018/01/14/2476984/deyan-donchev-ssz-veliko-tarnovo-zemedelskite-stopani-mogat-da-se-vazpolzvat-ot-bezplatno-izgotvyane-na-agrohimichen-analiz-na-pochvata.html", "text": "Земеделските стопани могат да се възползват от безплатно изготвяне на агрохимичен анализ на почвата. Това съобщи за Радио „Фокус“ – Велико Търново ръководителят на териториалния офис на Националната служба за съвети в земеделието Деян Дончев. Изследва се киселинността на почвата, както и съдържанието на азот, фосфор и калий. На база на резултатите от Службата за съвети в земеделието дават и съответните препоръки. Дончев посочи, че услугата е включена в големия писмен доклад, който експертите изготвят безплатно за заявилите такъв пакет от консултантски услуги. В него влизат и различни специализирани съвети в областта на околната среда, безопасните условия на труд, управлението на стопанствата, интегрирано управление на вредители, законоустановените изисквания за управление. „Ако стопанството развива своята дейност в сферата на растениевъдството, или поне е смесено стопанство, има възможност да се извърши и агрохимичен анализ на почвата. Тези услуги са напълно безплатни за земеделските стопани. Те дават препоръки, чрез нашата аналитична лаборатория в град София, свързани със съдържанието на хранителните вещества в почвата и потребностите от торене, респективно препоръки за торене за съответната култура“, допълни Дончев. Той посочи, че ако земеделският стопанин не е кандидатствал за предоставяне на такъв пакет консултантски услуги в писмен доклад, също има възможност да се извършат агрохимически анализ на почвата, но вече срещу заплащане.\r\nНадежда КРЪСТЕВА", "date": "2018.01.14", "title": "Деян Дончев, ССЗ – Велико Търново: Земеделските стопани могат да се възползват от безплатно изготвяне на агрохимичен анализ на почвата"}
{"url": "http://www.focus-news.net/news/2018/01/14/2476985/montana-katastrofa-mezhdu-dva-mikrobusa-e-stanala-na-patya-vratsa-montana-predi-razklona-za-varshets.html", "text": "Катастрофа между два микробуса, един от които пътнически, е станала на пътя Враца - Монтана преди разклона за Вършец, съобщи слушател на Радио „Фокус“. На място има само екип на „Спешна помощ“. Движението около района на катастрофата се осъществява трудно, има образували се колони от автомобили.", "date": "2018.01.14", "title": "Монтана: Катастрофа между два микробуса e станала на пътя Враца - Монтана, преди разклона за Вършец"}
{"url": "http://www.focus-news.net/news/2018/01/14/2476986/pleven-deputatat-ot-gerb-vladislav-nikolov-shte-provede-priemna-v-grada-na-15-yanuari.html", "text": "Народният представител от ГЕРБ-Плевен Владислав Николов организира приемен ден в областния център на 15 януари 2018 г. (понеделник). Това съобщиха от пресцентъра на ПП ГЕРБ. Той ще се срещне и разговаря с плевенчани от 9.00 часа в офиса на партията в сградата на библиотека „Христо Смирненски“.\r\nПредварителното записване се прави на място в офиса.", "date": "2018.01.14", "title": "Плевен: Депутатът от ГЕРБ Владислав Николов ще проведе приемна в града на 15 януари"}
{"url": "http://www.focus-news.net/news/2018/01/14/2476987/afp-izraelskite-voenni-razrushiha-tunel-v-gaza-zashtoto-e-bil-prednaznachen-za-provezhdane-na-teroristichni-ataki.html", "text": "От Министерството на отбраната на Израел съобщиха в неделя, че са използвали комбинация от въздушни удари и други мерки, за да унищожат тунел, водещ от Ивицата Газа към вътрешността на страната, с разклонение, водещо към Египет, предава AFP.\r\nГоворителят на израелското военно ведомство Джонатан Конрикус заяви, че тунелът е бил собственост на палестинската групировка „Хамас“, която управлява Ивицата Газа и е бил предназначен за осъществяване на терористични нападения, а не за контрабанда.\r\nТой напомни, че подобни тунели са използвани за осъществяване на нападения в миналото.\r\nКонрикус добави, че не знае дали има загинали палестинци в резултат от операцията и че тунелът все още не е бил завършен.\r\nПревод и редакция:", "date": "2018.01.14", "title": "AFP: Израелските военни разрушиха тунел в Газа, защото е бил предназначен за провеждане на терористични атаки"}
{"url": "http://www.focus-news.net/news/2018/01/14/2476988/kyustendil-na-mesta-v-regiona-prevalyava-slab-snyag-patnite-nastilki-sa-mokri-i-hlazgavi.html", "text": "На места в региона превалява слаб сняг – пътните настилки са мокри и хлъзгави. Нормално натоварен е трафикът по автомагистрала „Струма“ и главен път Е-79. Това съобщи за Радио „Фокус” – Кюстендил дежурният в Областно пътно управление – Кюстендил. Пътищата в региона са проходими при зимни условия. Слабо е движението в посока ГКПП – „Гюешево”, преминаването през граничния пункт става без забавяне. През деня е регистриран един инцидент на пътя между селата Багренци и Нови чифлик. При катастрофата между два леки автомобила няма пострадали, нанесени са само материални щети. Забранено е движението на товарни автомобили по пътя между селата Смоличано и Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 31 януари 2018 г.\r\nЛивия НИНОВА", "date": "2018.01.14", "title": "Кюстендил: На места в региона превалява слаб сняг, пътните настилки са мокри и хлъзгави"}
{"url": "http://www.focus-news.net/news/2018/01/14/2476989/veliko-tarnovo-133-proverki-na-podlezhashti-na-kontrol-obekti-e-izvarshila-regionalnata-zdravna-inspektsiya.html", "text": "133 проверки на подлежащи на контрол обекти е извършила Регионалната здравна инспекция във Велико Търново през месец декември. Това съобщиха за Радио „Фокус“ – Велико Търново от здравната инспекция. Издадени са предписания за спазване на противоепидемичния режим и във връзка с указателно писмо на МЗ за промяна на типа ваксина за първична имунизация срещу дифтерия, тетанус, коклюш, полиомиелит, хемофилус инфлуенце тип Б и хепатит В на новородените през 2018 година. Във връзка с мерките за ограничаване на пасивното тютюнопушене са извършени 112 проверки в контролираните обекти. Няма констатирани нарушения. В Лабораторията по паразитология са извършени 609 броя изследвания на граждани, организирани детски заведения и домове за социални услуги съгласно изискванията на Наредба за диагностиката, профилактиката и контрола на местните паразитози. В Лабораторията по микробиология” са извършени 755 изследвания, а в Лабораторията по вирусология – 137 изследвания.\r\nНадежда КРЪСТЕВА", "date": "2018.01.14", "title": "Велико Търново: 133 проверки на подлежащи на контрол обекти е извършила Регионалната здравна инспекция"}
{"url": "http://www.focus-news.net/news/2018/01/14/2476990/tass-mahmud-abbas-shte-predstavi-pozitsiyata-na-palestintsite-v-otgovor-na-reshenieto-na-sasht-za-erusalim.html", "text": "Палестинският лидер Махмуд Аббас ще изнесе „важна реч“ в неделя вечерта, по време на извънредно заседание на Централния съвет на Организацията за освобождение на Палестина (ЦС на ООП) в столицата Рамала, в района на Западния бряг на река Йордан. Това съобщи пред агенция WAFA председателят на Националния съвет на Палестина (НСП, парламентът в изгнание) Селим Заанун, предава ТАСС.\r\nСпоред неговите думи, в своето изявление Аббас ще „формулира окончателния отговор за решението на САЩ да признае Ерусалим за столица на Израел и другите действия, засягащи съдбата на палестинците, приети от администрацията на Доналд Тръмп“.\r\nЗаанун съобщи, че на съвещанието на палестинското ръководство ще участват 90 от 114-те членове на ЦС, както и 160 наблюдатели от обществени организации.\r\nООП е призната от международната общност за единствен легитимен представител на палестинците. ЦС представлява разширен ръководен орган, който се свиква между сесиите на НСП. Неделното заседание ще се проведе под надслова „Ерусалим – вечна столица на Палестина“.\r\nПревод и редакция:", "date": "2018.01.14", "title": "ТАСС: Махмуд Аббас ще представи позицията на палестинците в отговор на решението на САЩ за Ерусалим"}
{"url": "http://www.focus-news.net/news/2018/01/14/2476991/blagoevgrad-natovareno-e-dvizhenieto-po-osnovnite-patni-arterii-v-oblastta-nyama-obrazuvali-se-koloni-ot-avtomobili.html", "text": "Натоварено е движението по основните пътни артерии в областта – автомагистрала „Струма“, главен път Е-79 и второкласен път- 19 Симитли – Гоце Дечев, няма образували се колони от автомобили. Пътните настилки навсякъде са мокри заради валежите от сняг, които имаше през деня. Към момента те вече са спрели, съобщиха за Радио „Фокус“ – Пирин от Областно пътно управление – Благоевград. През деня няма регистрирани инциденти на територията на Област Благоевград. Повишена опасност от падащи камъни има в Кресненското дефиле и в района на прохода Предел. В Област Благоевград няма въведени ограничения за движението на леки и товарни автомобили.\r\nЛивия НИНОВА", "date": "2018.01.14", "title": "Благоевград: Натоварено е движението по основните пътни артерии в областта, няма образували се колони от автомобили"}
{"url": "http://www.focus-news.net/news/2018/01/14/2476992/montana-slab-snyag-vali-na-prohoda-petrohan-patnata-nastilka-e-pochistena-i-opesachena.html", "text": "Слаб сняг вали на прохода Петрохан, пътната настилка е почистена и опесъчена, каза за Радио „Фокус“ – Видин дежурният служител в Областно пътно управление – Монтана. Той посочи, че през целия ден днес са излизали машини, които са опесъчавали пътната настилка. Снежната покривка е малка – около 4 см. Температурата на въздуха е минус 5 градуса. Трафикът е интензивен в посока за София. Остава забраната за преминаване през прохода Петрохан на автомобили над 12 тона, забраната е до 31 март. Обиколният маршрут за тях е през гр. Своге.\r\nАна ЛОЗАНОВА", "date": "2018.01.14", "title": "Монтана: Слаб сняг вали на прохода Петрохан, пътната настилка е почистена и опесъчена"}
{"url": "http://www.focus-news.net/news/2018/01/14/2476993/reuters-dobivite-na-petrol-vav-venetsuela-se-vazstanovyavat.html", "text": "Добивите на петрол във Венецуела са се увеличили до близо 1,9 млн. барела дневно, след като стигнаха до исторически минимум миналата година, според Мануел Кевердо, министър на петрола и ръководител на държавната нефтена компания PDVSA, който се зарече през 2018 година да увеличи добивите до повече от 2,4 млн. барела дневно, предава Reuters.\r\nСтраната-членка на ОПЕК преживява тежка икономическа криза, като милиони бедстват заради липсата на храна и лекарства, пишат от американската агенция. Печалбите от продажба на петрол са около 95% от общите доходи от износа на страната, независимо че добивите паднаха значително през последните няколко години.\r\n„2018-а година ще е на възстановяване, след като стигнахме до историческия минимум. Вече сме близо до 1,9 млн. барела дневно, благодарение на усилията на работниците“, заяви Кеведо, който е и генерал от венецуелската армия, по време на телевизионно интервю.\r\nПревод и редакция:", "date": "2018.01.14", "title": "Reuters: Добивите на петрол във Венецуела се възстановяват"}
{"url": "http://www.focus-news.net/news/2018/01/14/2476994/blagoevgrad-bez-problemi-se-izvarshva-preminavaneto-prez-gkpp-kulata-i-ilinden.html", "text": "Без проблеми се извършва преминаването през граничните пунктове „Кулата“ и „Илинден“, които се намират на територията на Област Благоевград. По данни от Главна дирекция „Гранична полиция“ трафикът на българо-гръцката граница е нормално интензивен.\r\nЛивия НИНОВА", "date": "2018.01.14", "title": "Благоевград: Без проблеми се извършва преминаването през ГКПП „Кулата“ и „Илинден“"}
{"url": "http://www.focus-news.net/news/2018/01/14/2476995/plovdiv-zaledeni-uchastatsi-ima-po-zavoite-na-patya-yugovo-dzhurkovo-kakto-i-po-patishtata-za-studenets-i-hizha-zdravets.html", "text": "Заледени участъци има по завоите на пътя Югово-Джурково, както и по пътищата за Студенец и хижа „Здравец“. Това съобщи за Радио „Фокус“ – Пловдив дежурният в Областно пътно управление. По думите му, проблемните участъци са опесъчени, но въпреки това водачите трябва да шофират с повишено внимание и съобразена скорост. Към момента в Пловдивска област не се регистрират валежи от дъжд или сняг. По-голямата част от пътните настилки в планинските райони са  заснежени, но обработени и нормално проходими. В останалата част от областта пътищата са преобладаващо мокри. Трафикът по основните пътни артерии в областта е интензивен, като най-натоварено движение се отчита по пловдивския участък на АМ „Тракия“, също по пътищата Пловдив-Карлово и Пловдив-Асеновград-Смолян. Заради валежите от дъжд и сняг през последните дни е завишен рискът от образуването на свлачища по направленията Бачково-Нареченски бани и Кричим-Девин. Ограничено е движението на МПС над 12 тона през прохода Троян-Кърнаре, също по пътищата Югово – Лъки – Здравец, в отсечката град Лъки-пътно кръстовище за хижа „Момчил юнак‘, и Поповица-Болярци. Остава забранено преминаването на всички МПС по пътя Белица-Загражден – Давидково, в участъка от км 13 до км 18, поради компрометирана настилка.\r\nДвижението на територията на град Пловдив също е натоварено. Най-интензивен трафик се отчита в централната градска част и по входно-изходните артерии. Само на места пътните настилки са мокри.\r\nТони МИХАЙЛОВ", "date": "2018.01.14", "title": "Пловдив: Заледени участъци има по завоите на пътя Югово-Джурково, както и по пътищата за Студенец и хижа „Здравец“"}
{"url": "http://www.focus-news.net/news/2018/01/14/2476996/otets-pavel-prez-poslednite-10-godini-hram-sv-dimitar-v-kolarovo-pretarpya-svoeto-dobro-razvitie.html", "text": "През последните 10 години храм „Св. Димитър“ в Коларово претърпя своето добро развитие. Това каза за Радио „Фокус“ – Пирин отец Павел, който е свещеник в храм „Св. Димитър“ в петричкото село Коларово, където на 8 ноември 1948 година митрополит Борис бива убит. По думите му от 2007 до 2017 година са били направени редица дейности, които са спомогнали за благоустрояването на храма, но и за неговото спасение от разруха. „Сега ни остават само довършителните работи“, каза още отец Павел. Той добави, че до сега от църквата не са искали и нямат намерението да искат от самите миряни средства за ремонтите. „Няма как да притискаме народа и така да ги молим за парична помощ. В момента животът е труден за хората, така че всеки, който има желание и възможност може да направи своето дарение за храма. Аз поне така обичам, защото когато човек отделя от малкото, то е по-благословено. Ние от храма само събираме и контролираме изразходването на паричните средства по предназначение“, подчерта отец Павел. Според него самата църква е посещавана от много хора, като броят им драстично се увеличава по време на празниците и особено на неделните служби. „Просто хората в Петрич са доста вярващи, не само по традиция, мога да твърдя, че по вяра идват в църквата“, коментира отец Павел. Той допълни, че за в бъдеще църковното настоятелство има идеята да разкрие Неделно училище към храма и не само. „Тъй като досега се занимавахме със строежа на църквата, разбира се, че имаме и други идеи не само за неделно училище, но това ще стане на по-късен етап. Трябва ни малко време за да се стабилизираме финансово, за да може да не притесняваме хората, да търсим от тях парична помощ. Вярва, че всичко това ще се случи“, заяви отец Павел.\r\nЛивия НИНОВА", "date": "2018.01.14", "title": "Отец Павел: През последните 10 години храм „Св. Димитър“ в Коларово претърпя своето добро развитие"}
{"url": "http://www.focus-news.net/news/2018/01/14/2476997/aktualna-patna-obstanovka-kam-1730-chasa.html", "text": "Актуална пътна обстановка към 17.30 часа на Агенция \"Пътна инфраструктура\". \r\nСъстояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nОграничения по основните пътни направления: \r\n1. Проходи:\r\n-„Върбишки” - затворен за всички МПС; \r\n-„Златишки” - затворен за всички МПС;\r\n-„Айтоски” - отворен за всички МПС;\r\n-„Обзорски” - отворен за всички МПС;\r\n-„Печинско” - отворен за всички МПС;\r\n-„Превала” – отворен за всички МПС;\r\n-„Предел” - отворен за всички МПС;\r\n-„Републиката“ - отворен за всички МПС;\r\n-„Ришки” - отворен за всички МПС;\r\n-„Рожен” - отворен за всички МПС;\r\n-„Вратник” - забранен за МПС над 10 т;\r\n-„Дюлински” - забранен за МПС над 3,5 т;\r\n-„Котленски” - забранен за МПС над 12 т;\r\n-„Пампорово” - забранен за МПС над 3,5 т; \r\n-„Петрохан” - забранен за МПС над 12 т;\r\n-„Твърдишки” - забранен за МПС над 10 т;\r\n-„Троянски” - забранен за МПС над 12 т;\r\n-„Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа. \r\n-път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Видин: Движението по път I-1 Видин – Монтана в посока Монтана е ограничено за МПС над 12 т поради силни снегонавявания. Без ограничение е движението в посока Видин. Срок до 06.00 ч. на 15.01.2018 г.\r\nОбходен маршрут в посока Монтана: път II-11 Дунавци – Арчар – път III-112 Добри дол – Тополовец - път III-114 Тополовец – Ружинци.\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; \r\n-път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n-път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n-път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n-път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n-път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n-път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n-път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n-път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nСъстояние на републиканската пътна мрежа \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 22.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. 3\r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.01.14", "title": "Актуална пътна обстановка към 17.30 часа"}
{"url": "http://www.focus-news.net/news/2018/01/14/2476998/tass-mezhdunarodnata-koalitsiya-shte-obuchi-15-hilyadi-boytsi-ot-siriyskata-opozitsiya-da-ohranyavat-granitsite-na-stranata.html", "text": "Съветници от оглавяваната от САЩ международна антитерористична коалиция ще се заемат с преподготовката на 15 хиляди бойци от опозиционните на Дамаск отряди „Сирийски демократични сили“ (СДС), с цел да ги обучат как да охраняват границите на арабската страна. Това заяви пред кореспондент на ТАСС в неделя началникът на службата за връзки с обществеността на щаба на операцията Inherent Resolve, която се провежда в Ирак и Сирия от група държави, начело със САЩ, полковник Томас Вил.\r\n„Коалицията работи съвместно със СДС над създаването и подготовката на нова погранична служба за сигурност в Сирия“, отбеляза американският военен, добавяйки, че числеността на организацията ще е около 30 хиляди души.\r\n„Основата на новата силова структура реално ще станат 15 хиляди членове на СДС, които ще преминат преподготовка за служене в пограничните войски, тъй като тяхната борба с „Ислямска държава“ отива към своя край“, поясни представителят на коалицията, добавяйки, че в състава й ще влязат най-опитните бойци от кюрдско-арабската въоръжена коалиция.\r\n„В момента преподготовка преминават приблизително 230 души“, заяви той.\r\nПолковникът съобщи, че тези отряди ще бъдат разместени „на границата на Сирия с Турция и Ирак, както и по поречието на река Ефрат“. С други думи, както смятат експертите, те ще бъдат дислоцирани по границите на територията, контролирана от СДС.\r\nПредставителят на коалицията освен това подчерта, че кюрдите-опозиционери ще служат в районите, където живеят – в северните части, а арабите – по долината на река Ефрат и на границата с Ирак.\r\nПревод и редакция:", "date": "2018.01.14", "title": "ТАСС: Международната коалиция ще обучи 15 хиляди бойци от сирийската опозиция да охраняват границите на страната"}
{"url": "http://www.focus-news.net/news/2018/01/14/2476999/nimh-utre-na-mnogo-mesta-shte-ima-valezhi-ot-snyag-po-znachitelni-v-zapadna-balgariya.html", "text": "През нощта снеговалежите в Западна България ще се усилят, а в Източна ще има временни разкъсвания на облачността. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус“ дежурният синоптик Христо Христов. Вятърът от изток-североизток ще отслабне. Минимални температури от минус 8° в североизточните райони до около и малко над нулата в крайните югозападни и по Южното Черноморие. \r\nУтре времето ще бъде облачно, на много места в валежи от сняг, по-значителни в Западна България. В крайните югозападни райони ще вали дъжд и сняг, а в югоизточните ще остане без валеж. Ще духа слаб изток-североизточен вятър. Максимални температури в Северна България между минус 4° и минус 2°, в Южна и по Черноморието между минус 1° и 4°, в София около минус 1°. Атмосферното налягане слабо ще се понижи, но ще остане по-високо от средното за януари.Над Черноморието ще има значителна облачност. Към края на деня и през нощта срещу вторник по северното крайбрежие ще превали сняг. Ще духа слаб североизточен вятър. Максимални температури между 0° и 4°. Температурата на морската вода е 8°. Вълнението на морето ще бъде 3 бала, но през деня ще отслабне до 2 бала.В планините ще бъде облачно с валежи от сняг, по-интензивен в масивите от Западна България. Ще духа умерен югозападен, по високите и открити части силен западен вятър. Максималната температура на височина 1200 метра ще е около минус 4°, на 2000 метра – около минус 8°.\r\nВъв вторник сутринта все още на отделни места, главно в Северна България е възможно да превали слаб сняг. Впоследствие валежите ще спрат, ще има и временни разкъсвания на облачността. Вятърът за кратко ще стихне. Минималните температури ще са между минус 8° и минус 3°, а максималните в по-голямата част от страната ще са от 2° до 7°. През нощта срещу сряда на отделни места е възможно да превали слаб дъжд и ще има условия за образуване на поледици. В сряда ще духа слаб до умерен югозападен вятър, температурите бързо ще се повишат. През нощта срещу четвъртък от запад на изток на много места в страната ще превали дъжд, който в Северна и Западна България ще премине в сняг и бързо ще спира. Вятърът ще се ориентира от северозапад, ще се усили и с него ще нахлуе студен въздух. В четвъртък ще е студено и ветровито. Преди обяд в югоизточната половина от страната все още ще превалява, а в северозападната облачността ще се разкъса и бързо ще намалее. След обяд валежите навсякъде ще спрат.", "date": "2018.01.14", "title": "НИМХ: Утре на много места ще има валежи от сняг, по-значителни в Западна България"}
{"url": "http://www.focus-news.net/news/2018/01/14/2477000/agentsiya-fokus-izlachva-na-zhivo-vav-feysbuk-preskonferentsiya-na-premiera-boyko-borisov-i-ministar-predsedatelya-na-yaponiya-shindzo-abe.html", "text": "Агенция „Фокус“ излъчва на живо във „Фейсбук“ пресконференция на премиера Бойко Борисов и министър-председателя на Япония Шиндзо Абе. Пресконференцията може да гледате", "date": "2018.01.14", "title": "Агенция „Фокус“ излъчва на живо във „Фейсбук“ пресконференция на премиера Бойко Борисов и министър-председателя на Япония Шиндзо Абе"}
{"url": "http://www.focus-news.net/news/2018/01/14/2477001/telma-makedoniya-v-ponedelnik-makedonskiyat-parlament-tryabva-da-ratifitsira-dogovorat-za-dobrosasedstvo-s-balgariya-v-prisastvieto-na-balgarskiya-poslanik.html", "text": "Посланикът на България в Македония Иван Петков ще представи в понеделник пред македонските депутатите програмата и приоритетите на българското председателство на Съвета на Европейския съюз, преди те да гласуват ратифицирането на Договора за приятелство, добросъседство и сътрудничество между Република България и Република Македония, предава скопският телевизионен канал „Телма“.\r\nВ дневния ред на пленарното заседание на македонския парламент за понеделник, се предвижда ратификация на Договора за добросъседство с България, обсъждане на предстоящите в страната реформи, както и други важни закони, между които Законът за амнистия.Агенция \"Фокус\" припомня:\r\nНа 6 ноевмри 2017 година, Министерският съвет внасе за ратификация в Народното събрание Договора за приятелство, добросъседство и сътрудничество с Република Македония, подписан на 1 август т. г. в Скопие от министър-председателите на двете държави. Това съобщиха от правителствената информационна служба. Според публикуваното тогава съобщение, ратифицирането му е израз на желанието на България да изгради добросъседски отношения на основата на европейските ценности. Договорът ще даде осезаеми резултати върху разширяване на транспортните връзки и комуникации между двете държави, участие и усвояване на средства по регионални инфраструктурни и трансгранични проекти, както и улесняване на контактите на хората от двете страни. Към днешна дата, ратификацията още не е влезнала в дневния ред на българския парламент.\r\nПревод и редакция:", "date": "2018.01.14", "title": "„Телма“ (Македония): В понеделник македонският парламент трябва да ратифицира Договорът за добросъседство с България, в присъствието на българския посланик"}
{"url": "http://www.focus-news.net/news/2018/01/14/2477002/yaponskiyat-premier-shindzo-abe-yaponiya-podkrepya-silno-splotena-evropa-i-privetstva-usiliyata-za-integratsiyata-na-zapadnite-balkani.html", "text": "Япония подкрепя силно сплотена Европа и приветства усилията за интеграцията на Западните Балкани. Това каза на пресконференция премиерът на Япония Шиндзо Абе след срещата му с българския министър-председател Бойко Борисов, предаде репортер на Агенция „Фокус“. „Радостен съм, че имам възможността да осъществя това посещение в България, което е първо за японския министър-председател. Бих искал да изкажа своето уважение към Бойко Борисов за това, че има тежката отговорност на председателството на ЕС. България и Япония са две приятелски държави, които споделят ценности като свобода, върховенство на закона. По време на днешната срещата разговаряхме за постоянно усложняващата се ситуация в сигурността в Източна Азия. Япония подкрепя силно сплотена Европа и приветства усилията за интеграцията на Западните Балкани“, заяви Абе. По думите му Япония се е фокусирала върху стабилността на Западните Балкани. „Създадохме инициатива за сътрудничество в западните Балкани. Надявам се, че със сътрудничеството с България ще продължим да си сътрудничим и с целия регион. Важно е да се засилят икономическите ни отношения. Решихме да стартираме японски бизнес форум. Бих искал този форум, който създадохме с Борисов да се превърне в продължително сътрудничество и за двете страни“, каза още японският премиер. \r\nЛюба АЛЕКСИЕВА", "date": "2018.01.14", "title": "Японският премиер Шиндзо Абе: Япония подкрепя силно сплотена Европа и приветства усилията за интеграцията на Западните Балкани"}
{"url": "http://www.focus-news.net/news/2018/01/14/2477003/veliko-tarnovo-rnb-p-r-slaveykov-shte-obuchava-bibliotechni-spetsialisti-kak-da-digitalizirat-zastrasheni-ot-unishtozhavane-tsenni-knigi.html", "text": "Велико Търново. РНБ „П. Р. Славейков“ във Велико Търново ще обучава библиотечни специалисти от малки библиотеки как да дигитализират застрашени от унищожаване ценни книги. Дейностите ще се извършват по проект „Mобилна Дигитализация“ (MobiDig), по който великотърновската библиотека е координатор. Това съобщи за Радио „Фокус“ – Велико Търново Калина Иванова, зам.-директор на културната институция. Проектът се финансира чрез Центъра за развитие на човешките ресурси по програма „Еразъм +“, подпрограмата „Стратегически партньорства“. Великотърновската библиотека координира шест партньори от България, Холандия, Австрия, Италия и Португалия. По проекта вече се проведоха няколко работни срещи, на които бе разяснено как да се използва мобилно оборудване за дигитализация на ценните издания. Машината е разработена от експерти от университета в Грац, Австрия. По думите на Калина Иванова това оборудване е по-евтино от техниката, която се съхранява в дигиталния център във великотърновската библиотека. Според нея този проект би бил полезен и за специални библиотеки, които се намират в манастири и църкви, където има специални колекции, но липсва необходимото техническо оборудване за извършване на дигитализация. По проекта се предвижда и изготвяне на методични помагала и инструктажи за работа с мобилни средства и организиране на пилотни обучения. \r\nНадежда КРЪСТЕВА", "date": "2018.01.14", "title": "Велико Търново: РНБ „П. Р. Славейков“ ще обучава библиотечни специалисти как да дигитализират застрашени от унищожаване ценни книги"}
{"url": "http://www.focus-news.net/news/2018/01/14/2477004/premierat-boyko-borisov-tsyalata-si-volya-i-usardie-shte-polozhim-maksimalno-barzo-da-priklyuchat-pregovorite-mezhdu-es-i-yaponiya.html", "text": "Цялата си воля и усърдие ще положим максимално бързо да приключат преговорите между ЕС и Япония. Това каза на пресконференция министър-председателят Бойко Борисов след срещата му с японския премиер Шиндзо Абе, предаде репортер на Агенция „Фокус“. „Надявам се в тези 2 дни да свършим доста работа. „Категорични сме, че всички проблеми трябва да се решават мирно на масата на преговори. Цялата си воля и усърдие ще положим максимално бързо да се ускори процесът по време на нашето председателство за приключат на преговорите между ЕС и Япония, защото това е важно и за бизнеса. Преди една година темата Западни Балкани надали сте я чували някъде. Сега тя е приоритет на ЕС по време на нашето председателство. 16+1 се измести в България тази година, така че освен председателството на ЕС ще имаме и председателство на 16+1 с китайския премиер“, заяви Борисов. По думите му след първото посещение в Саудитска Арабия, саудитският престолонаследник също има интерес и ще организират такава среща в България. „Днес с японският премиер имаме традиционни и изключително близки с двата народа отношения, с изключително мощните корпорации, чиито лидери днес са тук в София, с българската експертиза по темата, съм убеден, че с премиера на Япония ще положим схеми за подпомогне на големи инфраструктурни проекти не само в България, но и на територията на Балканите. Благодаря за безвъзмездната помощ, която Япония е предоставяла. Още веднъж добре дошли“, каза още Бойко Борисов. \r\nЛюба АЛЕКСИЕВА", "date": "2018.01.14", "title": "Премиерът Бойко Борисов: Цялата си воля и усърдие ще положим максимално бързо да приключат преговорите между ЕС и Япония"}
{"url": "http://www.focus-news.net/news/2018/01/14/2477005/tir-se-e-zapalil-na-avtomagistrala-hemus.html", "text": "ТИР се е запалил на автомагистрала „Хемус“ преди последния тунел в посока София, съобщи читател на Агенция „Фокус“.", "date": "2018.01.14", "title": "ТИР се е запалил на автомагистрала „Хемус“"}
{"url": "http://www.focus-news.net/news/2018/01/14/2477006/reuters-ankara-zayavi-che-podgotvyaneto-na-siriyski-kyurdski-boytsi-za-granichna-politsiya-na-stranata-e-nepriemlivo.html", "text": "Говорителят на президента на Турция Реджеп Таийп Ердоган - Мустафа Калън, отправи остри критики в неделя срещу решението на оглавяваната от САЩ антитерористична коалиция да създаде, на базата на бойци от кюрдско-арабската въоръжена коалиция „Сирийски демократични сили“ ( СДС ), нова гранична военна служба в Северна Сирия, предава Reuters.\r\nКалън подчерта, че вместо да прекратят подкрепата си за СДС, както е поискала Анкара, „САЩ предприемат тревожни ходове за легитимиране на тази организация и трайното й установяване в региона. Категорични сме, че това е напълно неприемливо“.\r\nТурция смята кюрдско-сирийските „Отряди за народна самоотбрана“ (YPG), които са в основата на СДС, за издънка на поставената в списъка на терористичните организации „Работническа партия на Кюрдистан“ ( ПКК ), която води борба за независимост от Анкара от 80-те години на XX век насам. Турция „ще продължи борбата си срещу всяка терористична организация, независимо от нейното наименование или форма“, подчерта Калън.\r\nПревод и редакция:", "date": "2018.01.14", "title": "Reuters: Анкара заяви, че подготвянето на сирийски кюрдски бойци за гранична полиция на страната е неприемливо"}
{"url": "http://www.focus-news.net/news/2018/01/14/2477007/predstoyashti-sabitiya-v-stranata-za-15-yanuari-agentsiya-fokus.html", "text": "***\r\nОт 09.30 часа държавният глава Румен Радев ще разговаря на „Дондуков“ 2 с министър-председателя на Япония Шиндзо Абе, който ще бъде на посещение у нас.\r\n***\r\nДържавният глава на Черна гора ще бъде на еднодневно официално посещение в България по покана на президента Румен Радев. От 10.15 часа на площад „Св. Александър Невски“ ще се състои церемонията по официалното посрещане на Филип Вуянович, който ще поднесе венец на Паметника на Незнайния воин. \r\nОт 10.40 часа в сградата на „Дондуков“ 2 ще се проведе среща на четири очи между двамата президенти, а от 11.05 часа ще започнат пленарните разговори между официалните делегации на България и Черна гора. В 11.55 часа Румен Радев и Филип Вуянович ще дадат съвместна пресконференция за медиите в Гербовата зала на „Дондуков“ 2.   \r\n***\r\nОт 10.00 часа в зала „Пресцентър“ в Министерството на регионалното развитие и благоустройството в присъствието на министър Николай Нанков ще бъде подписан договорът за проектиране, изграждане и въвеждане на електронна система за събиране на таксите за ползване на републиканската пътна мрежа.\r\n***\r\nОт 14.15 часа председателят на Народното събрание Цвета Караянчева ще се срещне с президента на Република Черна гора Филип Вуянович.\r\n***\r\nОт 15.45 часа, в МВнР ще има изявления за медиите на заместник министър-председателя по правосъдната реформа и министър на външните работи Екатерина Захариева и нейният полски колега Яцек Чапутович. \r\n***\r\nОт 09.00 часа IV състав на Специализираният наказателен съд ще проведе съдебно заседание по делото срещу Радослав Рачев, Любомир Евстатиев, Петър Василев, Иво Прокопиев, Симеон Дянков и Трайчо Трайков, които са обвинени в безстопанственост в особено големи размери. \r\n***\r\nОт 10.00 часа, IX състав на Специализирания наказателен съд ще проведе заседание по делото срещу Петър П., обвинен за трафик на хора. \r\n***\r\nОт 10.00 часа XV състав на Специализираният наказателен съд ще проведе ще проведе съдебно заседание по делото срещу Персин П., който е обвинен в организиране и ръководене на организирана престъпна група. \r\n***\r\nОт 11.00 часа омбудсманът Мая Манолова и фондация „Асоциация Анимус“ организират в партньорство кръгла маса на тема „Трудова експлоатация vs. Трудови права в България – законодателна рамка и предизвикателства“. Събитието ще се проведе в институцията на омбудсмана на ул. „Георг Вашингтон“ № 22.\r\n***\r\nОт 11.00 часа в Националния пресклуб на БТА ще се състои пресконференция на Сдружение „Прес Авто Клуб – България” по повод автомобилния конкурс „Автомобил на годината 2018”. \r\n***\r\nОт 12.00 до 13.00 часа общинските болници на територията на цялата страна ще прекратят работата си в знак на протест, който ще протече под мотото „Спрете унищожаването на общинското здравеопазване!“ \r\n***\r\nСтолична община организира честване по повод 155 години от рождението на Алеко Константинов. Големият български писател и общественик е роден на 13 януари (1-ви януари стар стил) 1863 година. От 13.00 часа пред Паметника на Алеко на бул. „Витоша” ще се проведе програма с участието на актьорите Светослав Пеев и Ивайло Калоянчев. Ще бъде представено специално издание на вестник, посветен на годишнината, подготвен и издаден от Националния литературен музей. На честването ще присъства доц. д-р Тодор Чобанов, заместник-кмет на Столична община. Гости на събитието ще бъдат съставителите на вестника - Атанас Капралов - директор на Националния литературен музей, Румяна Пенчева и д-р Елена Алекова. \r\n***\r\nОт 13.30 часа 13-и състав на Софийски градски съд щ заседава по делото срещу Марин П. и Георги П. за стрелбата по Януш С. (сина на Киро Японеца).\r\n***\r\nОт 13.30 часа 11-и състав на Софийски градски съд щ заседава по делото срещу Христо Петров бивш управител на „Фонд научни изследвания“,  на  когото са повдигнати обвинения за умишлена безстопанственост.\r\n***\r\nОт 14.00 часа 26-и състав на Софийски градски съд щ заседава по жалба за изменение на мярка за неотклонение, подадена от Дмитрий Абрамкин (осъден на 10 г. затвор за пране на 1 млрд. евро).\r\n***\r\nОт 14.15 часа в сградата на КЕВР ще се проведе обществено обсъждане на проект на решение за одобряване на бизнес плана на „Водоснабдяване и канализация Добрич“ АД и за утвърждаване и одобряване цени на ВиК услуги на „Водоснабдяване и канализация Добрич“ АД.\r\n***\r\nОт 10.30 часа в зала 601 в сградата на Община Асеновград ще се проведе публично обсъждане на проекта на бюджета на Община Асеновград за 2018 година.\r\n***\r\nОт 11.00 часа народният представител от ГЕРБ - Бургас и областен координатор на партията Димитър Бойчев ще се срещне с граждани в централата на партията на ул. \"Конт Андрованти\" 5.\r\n***\r\nОт 10.00 часа в Народният представител от ГЕРБ-Враца Красен Кръстев ще се срещне с жителите на Попица, Община Бяла Слатина. \r\n***\r\nОт 10.00 часа народният представител от ГЕРБ – Варна Нели Петрова ще има приемен ден \r\nза граждани в клуба на партията на ул. „Г. Бенковски” №1 . \r\n*** \r\nОт 13.00 часа в  централата на ГС на БСП на ул. „Македония” 33 ще се състои приемна на  народния представител от ПГ „БСП за България“ Иван Иванов.\r\n***\r\nОт 11.00 часа в Регионална библиотека „П. Р. Славейков“ ще бъде открита документална изложба  „В изгнание“, разказваща за живота и дейността на цар Симеон II преди завръщането му в България.\r\n***\r\nОт 17.00 часа в конферентната зала на Община Враца ще се проведе публично обсъждане на                                                  Проектобюджета на Община Враца за 2018 г.\r\n***\r\nОт 11.30 часа заместник-министърът на регионалното развитие и благоустройството Деница Николова ще присъства на официалното откриване на обновеното и модернизирано детско заведение ДГ „Елена Грънчарова“ което се реализира  по проект  „Подобряване на образователната среда в гр. Горна Оряховица”, финансиран по Оперативна програма „Региони в растеж“ 2014 – 2020 г. \r\n***\r\nОт 11.00 часа в Бизнес залата в сградата на Община град Добрич ще се проведе пресконференция по повод проекта за енергийното обновяване на многофамилни сгради в града. Символична церемония „първа копка“ ще се проведе веднага след пресконференцията до жилищната сграда с адрес „Кирил и Методий“ 8.\r\n***\r\nОт 18.00 часа по повод Деня на българското кино, 13 януари, Общинската организация на ПП ГЕРБ в Добрич организира безплатна прожекция на филма „Дамасцена“ в Киноклуб „Икар“.\r\n***\r\nОт 10.00 часа народният представител от ПП ГЕРБ Борис Кърчев ще се срещне с граждани в офиса на партията на ул. „Климент Охридски” № 1.\r\n***\r\nОт 12.00 до 13.00 часа работещи в МБАЛ \"Д-р Сергей Ростовцев” в Момчилград ще прекратят работата си за 1 час, с което ще се включат в протеста, организиран от Националното сдружение на общинските болници. \r\n***\r\nОт 10.00 часа народният  представител от ГЕРБ Десислава Костадинова ще проведе приемна за граждани в офиса на партията на ул.„Екзарх Йосиф“ № 5  А, ет. 2.\r\n***\r\nОт 09.00 часа народният представител от ГЕРБ-Плевен Владислав Николов организира приемен ден в сградата на библиотека „Христо Смирненски“.\r\n***\r\nОт 09.00 часа, в зала 2 на Окръжен съд – Пловдив, ще се проведе заседание по делото срещу Любен Ч., Иван Т. и Ерол Е., обвинени за това, че са избегнали установяването и плащането на данъчни задължения. \r\n***\r\nОт 09.30, в зала 10 на Окръжен съд – Пловдив, ще се проведе заседание по делото срещу Иван С., обвинен в това, че незаконно е присвоил чужди движими вещи. \r\n***\r\nОт 09.30 часа в зала 12 на Пловдивския районен съд ще се гледа делото срещу Борис К., обвинен в набеждаване в престъпление на три лица, знаейки, че те са невинни.\r\n***\r\nОт 13.30 часа в зала 12 на Пловдивския районен съд ще се гледа делото срещу Панайот Я., обвинен че в качеството си на длъжностно лице , акаунт мениджър в „Мобилтел“ ЕАД, е присвоил чужди движими вещи в големи размери – 214  бр. мобилни телефони .\r\n***\r\nОт 14.30 часа в зала 3 на Пловдивския районен съд ще се гледа делото срещу Васил С., обвинен в причиняване на лека телесна повреда на медицински специалист при и по повод изпълнение на службата ѝ.\r\n***\r\nОт 15.00 часа в зала 10 на Пловдивския районен съд ще се гледа делото срещу Соня М., обвинена в причиняване на имотна вреда в особено големи размери – 660 050 лв. \r\n***\r\nОт 18.00 часа във фоайето на Доходното здание ще бъде открита изложбата живопис „Зад кулисите“, в която са включени произведения на изкуството на художниците Цанко Цанев, Веселин Николов и Станчо Станев. \r\n***\r\nОт 13.30 часа народният представител от ГЕРБ - Сливен и заместник-председател на парламентарната Комисия по образование Галя Захариева ще се срещне с граждани в офиса на партията на адрес: ул. \"Цар Освободител\" № 17.\r\n***\r\nИзложбата на Сияна Струнчева „Уста Славо“ (майстор Славо) ще бъде експонирана в Изложбена зала „Петър Стайков“ на Клуба на дейците на културата – град Смолян.\r\n***\r\nОт 10.00 часа народният представител от ГЕРБ Емил Христов ще организира приемен ден за граждани.\r\n***\r\nОт 17.00 часа в заседателната зала на ОбС – Тетевен ще се ъстои церемонията по награждаване на най-добрите спортисти и треньори на Тетевен за 2017 г.\r\n***\r\nНа официална церемония в Тополовград ще бъдат връчени Почетните символи на града на министър Красимир Вълчев. Церемонията ще се проведе в Малкия салон на читалище „Св. св.  Кирил и Методий - 1894”.\r\n***\r\nОт 09.30 часа Окръжен съд – Шумен ще заседава по делото срещу машинистите Димитър Михнев и Радослав Петков, обвинени за трагедията в Хитрино.\r\n***\r\nОт 10.00 часа, в залата на РУ-Шумен, директорът на ОДМВР- Шумен ст. комисар Ялчън Расим ще даде брифинг, на който ще изнесе данни за пътни инциденти в областта. Ще говори и за мерките, които ще бъдат предприети за намаляване на пътния травматизъм.", "date": "2018.01.14", "title": "Предстоящи събития в страната за 15 януари (Агенция „Фокус“)"}
{"url": "http://www.focus-news.net/news/2018/01/14/2477008/pazardzhik-s-praznichni-rituali-i-kontsert-vav-velingrad-shte-otbelezhat-babinden-na-21-yanuari.html", "text": "На 21 януари по традиция във Велинград се отбелязва Бабинден, съобщи за Радио „Фокус“ – Пазарджик Бояна Кирилова от общинската администрация. „Той е един от големите народни женски празници, посветен на „бабите“ – жените, които помагат при раждане, и на младите булки и невести, които са раждали. Програмата във Велинград ще започне в 10.30 часа с тържествения ритуал „Даване име на дете“. След това е празничното приветствие на кмета на Община Велинград д-р Костадин Коев.  В 11.30 часа ще бъде направена възстановка на народния обичай „Поливане“, а след това ще бъдат връчени наградите,,Най- добър акушер- гинеколог на България и на Велинград за 2017 година“, обясни Кирилова. Тя допълни, че е предвиден и празничен концерт с участието на Ансамбъл за автентичен фолклор ,,Драгиново” при НЧ ,,Методий Драгинов-1936” и мъжка фолклорна група при НЧ ,,Васил Левски-1904”.\r\nВаня НИКОЛОВА", "date": "2018.01.14", "title": "Пазарджик: С празнични ритуали и концерт във Велинград ще отбележат Бабинден на 21 януари"}
{"url": "http://www.focus-news.net/news/2018/01/14/2477009/yaponskiyat-premier-shindzo-abe-nadyavam-se-che-poseshtenieto-mi-shte-dovede-do-zadalbochavane-na-vrazkite-mezhdu-balgariya-i-yaponiya-v-politika-ikonomika-kultura-sport.html", "text": "Надявам се, че посещението ми ще доведе до задълбочаване на връзките между България и Япония в политика, икономика, култура, спорт. Това каза на пресконференция премиерът на Япония Шиндзо Абе след срещата му с българския министър-председател Бойко Борисов, предаде репортер на Агенция „Фокус“. „Благодаря на всички за изключително топлото посрещане. Бих искал да изкажа своето уважение към министър-председателя г-н Борисов за това, че има тежката отговорност за председателството на ЕС. По време на днешната среща разговаряхме относно постоянно усложняващата се ситуация на сигурност Източна Азия“, заяви Абе. По думите му са взели съвместно решение за създаване на приоритет между двете страни, който да задълбочи взаимния обмен в различни области като култура, наука и технологии. „През 2020 г. Токио ще посрещне олимпийските и параолимпийски игри, а карате, което е специалност на г-н Борисов, ще бъде нов олимпийски спорт. Надявам се, че това посещение ще се превърне в нови възможности за развитие на отношенията между България и Япония, ще доведе до задълбочаване на връзките между двете страни в политика, икономика, култура, спорт“, каза още Шиндзо Абе. \r\nЛюба АЛЕКСИЕВА", "date": "2018.01.14", "title": "Японският премиер Шиндзо Абе: Надявам се, че посещението ми ще доведе до задълбочаване на връзките между България и Япония в политика, икономика, култура, спорт"}
{"url": "http://www.focus-news.net/news/2018/01/14/2477010/veliko-tarnovo-proekt-polova-identichnost-shte-realizira-velikotarnovskata-biblioteka-prez-2018-godina.html", "text": "Дейности по проект „Полова идентичност“ ще реализира РНБ „П. Р. Славейков“ във Велико Търново през 2018 година. Това съобщи за Радио „Фокус“ – Велико Търново Калина Иванова, зам.-директор на културната институция. Тя посочи, че проектът се финансира по Програма „Креативна Европа“. Една от основните му цели е да се проведат редица интерактивни срещи с родители и деца за информиране по темата за половата идентичност. Другата дейност е създаването на една общоевропейска библиография с книжки за деца от 0 до 10 години. „Тази тема е нова за България и все още непозната за библиотеките, но все по-актуална. И в България вече има автори, които пишат за половата идентичност. Има интересни книжки. Една такава е на авторката Мария Мартин „Слончето от цирка“ от поредица „Градът на скейбордовете“, посочи Калина Иванова. Тя допълни, че до момента библиотечните специалисти към РНБ „П. Р. Славейков“ са открили общо 50 заглавия от български автори и такива, които са преводни, по темата. По думите й включването им в общоевропейската библиография ще обогати общия фонд. „Така читателите, които се интересуват точно от тази тема, ще имат по-широк избор“, допълни зам.-директорът на великотърновската библиотека.\r\nНадежда КРЪСТЕВА", "date": "2018.01.14", "title": "Велико Търново: Проект „Полова идентичност“ ще реализира великотърновската библиотека през 2018 година"}
{"url": "http://www.focus-news.net/news/2018/01/14/2477011/premierat-boyko-borisov-kategorichno-osazhdame-povedenieto-na-severna-koreya-s-izstrelvaneto-na-balistichni-raketi.html", "text": "Категорично осъждаме поведението на Северна Корея с изстрелването на балистични ракети. Това каза на пресконференция министър-председателят Бойко Борисов след срещата му с японския премиер Шиндзо Абе, предаде репортер на Агенция „Фокус“. „Абсолютно съм солидарен с абсолютно всичко, което говори и изрази премиерът Абе. Категорично осъждаме поведението на  Северна Корея с изстрелването на балистични ракети. Да изпратим поздрави на императора на Япония. В заключение съм си позволил за уверя японския премиер Шиндзо Абе, че на входа на Европа между Азия и Европа има една държава – България“, заяви Борисов. По думите му българският и японският народ имат изключителни симпатии едни към други. „Още веднъж добре дошли“, добави още българският премиер. \r\nЛюба АЛЕКСИЕВА", "date": "2018.01.14", "title": "Премиерът Бойко Борисов: Категорично осъждаме поведението на Северна Корея с изстрелването на балистични ракети"}
{"url": "http://www.focus-news.net/news/2018/01/14/2477012/reuters-liderite-na-gsdp-iskat-da-promenyat-usloviyata-na-koalitsionnata-sdelka-s-angela-merkel-za-da-ubedyat-skeptichnite-chlenove-na-partiyata-da-se-saglasyat-na-nova-golyama-koalitsiya.html", "text": "Лидерите на Германската социалдемократическа партия (ГСДП) обещаха в неделя да потърсят подобрения в споразумението от предварителните разговори със Съюза (ХДС/ХСС) за формиране на управляваща коалиция в Германия, за да спечелят скептично настроените членове на партията да се съгласят на подновяване на коалицията, предава Reuters.\r\nЛидерите на социалдемократите трябва да получат одобрението на партийните членове на конгреса, предстоящ на 21 януари, когато делегатите ще гласуват за споразумението, постигнато в петък, 12 януари, след 25 часа предварителни разговори. Само тогава, те могат да продължат към формалните преговори за съставяне на коалиция.\r\n„Преговорите са различни от предварителните разговори“, заяви Малу Дрейер, премиер на федералната провинция Райнланд-Палатинат и вицепредседател на ГСДП, пред немската медийна група Funke.\r\n“Ще се опитаме да постигнем повече успехи в коалиционните преговори“, добави той.\r\nПроучване на общесвеното мнение в Германия, направено в петък и публикувано в неделя, показа, че 56% от германците приветстват рамковото споразумение, постигнато, след като разговорите между Блока на Меркел и две по-малки партии се провалиха през ноември.\r\nПревод и редакция:", "date": "2018.01.14", "title": "Reuters: Лидерите на ГСДП искат да променят условията на коалиционната сделка с Ангела Меркел, за да убедят скептичните членове на партията да се съгласят на нова „голяма коалиция“"}
{"url": "http://www.focus-news.net/news/2018/01/14/2477013/pregled-na-mezhdunarodnite-novini-do-19-chasa-agentsiya-fokus.html", "text": "Перуанските власти съобщават, че в резултат на земетресението с магнитуд 7,3 по скалата на Рихтер край крайбрежието на страната са пострадали, по различни данни, между 15 и 20 души.\r\nСпоред губернатора на провинция Арекипа Сантяго Нейра има срутили се тухлени сгради в резултат на стихията.\r\n***  Президентът на Турция Реджеп Тайип Ердоган за втори път през последната седмица заяви, че е възможно да продължи операция „Щитът на Ефрат“ в северната част на Сирия. Той заяви това по време на събитие на управляващата Партия на справедливостта на развитието.\r\n„Ако такава бъде волята на Аллах, в близките дни ще предприемем първите стъпки в рамките на възобновената операция „Щитът на Ефрат“ в сирийската област Африн, за да очистим нашата южна граница от терористи“, заяви Ердоган. „Ние ще влезем там някоя нощ без предупреждение. Ние ще предприемем всички необходими мерки, ако нашата граница бъде подложена и на най-малка заплаха“, допълни той. \r\nСъщевременно президентът призова международната общност „да подкрепя Турция в законните ѝ усилия“ да осигури сигурността в региона.\r\nПо-рано, на 9 януари, президентът на Турция заяви, че е възможно възобновяването на операция „Щитът на Ефрат“ в областите Манбидж и Африн с северната част на Сирия.\r\n***  Най-малко един човек е загинал при земетресението в Перу.\r\nСпоред местни медии 55-годишна жена е загинала, след като камък пада върху нея. По-рано бе съобщено, че са ранени между 15 и 20 души.  Агенция „Фокус“ припомня: \r\nЗеметресение с магнитуд 7,3 по скалата на Рихтер е регистрирано край бреговете на Перу в 4:18 часа местно време (11:18 часа българско време) на 31 км. югозападно от град Акари и на 19 км. от  град Яука на дълбочина 10 км.\r\n*** Първият заместник-председател на комитета на руската Държавна дума по работите на Общността на независимите държави (ОНД), евразийската интеграция и връзките със съотечествениците Константин Затулин ( „Единна Русия“ ) внесе предложение за денонсация на Договора за дружба, сътрудничество и партньорство между Русия и Украйна в частта му, отнасяща се до взаимното признаване на границите на двете държави.\r\nДепутатът е на мнение, че договорът е „изгоден единствено“ за Украйна. „Тъй като, без да определяме механизмите за партньорство, сътрудничество и дружба, във втората част на договора ние признаваме териториалните граници на Украйна, а те, съответно, нашите – към момента на подписването и ратификацията на документа. Тоест, става дума за това, че нашата страна, подписвайки този договор през 1997 година и ратифицирайки го през 1999 година, потвърждава, че приема, например, Крим и Севастопол за част от територията на Украйна“, отбеляза Затулин.\r\nСпоред неговите думи, тогава, през 90-е години, руската страна се е борила активно против положенията на документа, отнасящи се до границите. „(Представителите на Русия) говориха, че това не трябва да се прави, че, даже и да сме съгласни с това, трябва да уговорим доста по-конкретни условия от тези в договора“, напомни руският депутат.\r\n„Нашата трактовка на договора се състои в това, че, разбира се, нашите признания са направени във връзка с темата на договора: дружба, сътрудничество и партньорство. Т.е. – няма дружба, сътрудничество и партньорство, следователно възниква повод да заявим: „Значи трябва всички въпроси да се решават отново, включително и по въпроса за границите“.  Затова, лично аз предлагам да денонсираме този договор, поне в частта му, отнасяща се до признаването на границите“, заяви Затулин пред РИА Новости.\r\nДоговорът за дружба, сътрудничество и партньорство между Русия и Украйна е основополагащ документ в руско-украинските отношения. Той предполага стратегическо партньорство между двете страни „основано на взаимното уважение, суверенното равенство, териториалната цялост, ненарушимостта на границите, мирното разрешаване на споровете, неизползване на сила или силови заплахи, включително икономически или други форми на натиск“.\r\n*** Съветници от оглавяваната от САЩ международна антитерористична коалиция ще се заемат с преподготовката на 15 хиляди бойци от опозиционните на Дамаск отряди „Сирийски демократични сили“ (СДС), с цел да ги обучат как да охраняват границите на арабската страна. Това заяви в неделя началникът на службата за връзки с обществеността на щаба на операцията Inherent Resolve, която се провежда в Ирак и Сирия от група държави, начело със САЩ, полковник Томас Вил.\r\n„Коалицията работи съвместно със СДС над създаването и подготовката на нова погранична служба за сигурност в Сирия“, отбеляза американският военен, добавяйки, че числеността на организацията ще е около 30 хиляди души.\r\n„Основата на новата силова структура реално ще станат 15 хиляди членове на СДС, които ще преминат преподготовка за служене в пограничните войски, тъй като тяхната борба с „Ислямска държава“ отива към своя край“, поясни представителят на коалицията, добавяйки, че в състава й ще влязат най-опитните бойци от кюрдско-арабската въоръжена коалиция.\r\n„В момента преподготовка преминават приблизително 230 души“, заяви той.\r\nПолковникът съобщи, че тези отряди ще бъдат разместени „на границата на Сирия с Турция и Ирак, както и по поречието на река Ефрат“. С други думи, както смятат експертите, те ще бъдат дислоцирани по границите на територията, контролирана от СДС.\r\nПредставителят на коалицията освен това подчерта, че кюрдите-опозиционери ще служат в районите, където живеят – в северните части, а арабите – по долината на река Ефрат и на границата с Ирак.\r\n*** Посланикът на България в Македония Иван Петков ще представи в понеделник пред македонските депутатите програмата и приоритетите на българското председателство на Съвета на Европейския съюз, преди те да гласуват ратифицирането на Договора за приятелство, добросъседство и сътрудничество между Република България и Република Македония.\r\nВ дневния ред на пленарното заседание на македонския парламент за понеделник, се предвижда ратификация на Договора за добросъседство с България, обсъждане на предстоящите в страната реформи, както и други важни закони, между които Законът за амнистия.\r\n*** Говорителят на президента на Турция Реджеп Таийп Ердоган - Мустафа Калън, отправи остри критики в неделя срещу решението на оглавяваната от САЩ антитерористична коалиция да създаде, на базата на бойци от кюрдско-арабската въоръжена коалиция „Сирийски демократични сили“ ( СДС ), нова гранична военна служба в Северна Сирия.\r\nКалън подчерта, че вместо да прекратят подкрепата си за СДС, както е поискала Анкара, „САЩ предприемат тревожни ходове за легитимиране на тази организация и трайното й установяване в региона. Категорични сме, че това е напълно неприемливо“.\r\nТурция смята кюрдско-сирийските „Отряди за народна самоотбрана“ (YPG), които са в основата на СДС, за издънка на поставената в списъка на терористичните организации „Работническа партия на Кюрдистан“ ( ПКК ), която води борба за независимост от Анкара от 80-те години на XX век насам. Турция „ще продължи борбата си срещу всяка терористична организация, независимо от нейното наименование или форма“, подчерта Калън.", "date": "2018.01.14", "title": "Преглед на международните новини до 19 часа ( Агенция „Фокус“ )"}
{"url": "http://www.focus-news.net/news/2018/01/14/2477014/dupnitsa-otbelyaza-140-godini-ot-svoeto-osvobozhdenie-obzor.html", "text": "Днес, когато се отбелязват 140 години от Освобождението на града, една наистина знаменателна дата в историята на Дупница, за първи път беше пресъздадено шествието на свободата. С датата 14 януари е свързано посрещането на руския ескадрон начело с Иван Павлович Орлински, командир на хусарски ескадрон от ІV Мариуполски полк. Участниците предъздадоха това шествие, с което дупничани посрещат тържествено майор Орлински в горния край на града, така както се описва в местността Рибарица . След това бяха поднесени цветя и отдадена почит на паметната плоча на майор Орлински и след това по улица „Орлинска” и „Николаевска” до центъра на града, където е паметната плоча на опълченците завърши шествието. Бе отслужен тържествен молебен и всички танцови състави от града, читалищни дейци, се включиха в честването. Стотици граждани се включиха в празненствата, защото това е едно общоградско шествие, с което се отбелязва тази кръгла годишнина.\r\nКметът на Община Дупница Методи Чимев каза, че преди 140 години на 14 януари бе преломен момент за Дупница, който го беляза завинаги. По думите му в живота на всеки човек, на всеки град, на всяка държава има върховни моменти на изпитание, на преживявания , които го бележат  завинаги. Преди 140 години на днешния ден Дупница започва нова страница в своето летоброене. Тогава започва да се твори новата история на модерен и свободен град, който е част от свободна България.\r\nЛора КАЛЧЕВА", "date": "2018.01.14", "title": "Дупница отбеляза 140 години от своето Освобождение (ОБЗОР)"}
{"url": "http://www.focus-news.net/news/2018/01/14/2477015/d-r-nedelcho-totev-sobb-23-obshtinski-bolnitsi-shte-protestirat-utre.html", "text": "Лечебните заведения, които членуват в сдружението са 39. От тях около 23 ще протестират утре. Това каза в интервю за Агенция „Фокус“ д-р Неделчо Тотев, председател на Сдружение на общинските болници в България. „По памет мога да изредя тези, които са декларирали, че ще протестират. Протести ще има в Казанлък, Чирпан, Попово, Девин, Омуртаг, Дупница, Димитровград, Поморие, Нова Загора, Елхово, Карлово, Кнежа, Велики Преслав, Никопол, Момчилград, Провадия, Ботевград, Белоградчик, Харманли, Тутракан, Тетевен, Луковит“, посочи той. „Утре може би ще кажат и други болници, защото в Асеновград например колегите бяха в готовност. Намесва се друг механизъм, който ми е крайно неприятно да коментирам“, обясни д-р Тотев. „Целта на протестите не е да кажем, че 100 лекари и 200 сестри излязоха на протест. Мотото на протеста е „Спрете унищожаването на общинското здравеопазване““, коментира той. „На нас лекарите се отнема правото на труд. На пациентите се отнема правото на достъпна медицинска помощ. Протестираме срещу тези две неща“, заяви Неделчо Тотев. „Повече от 4 години се мъчим да спрем разрухата, която беше тръгнала като лавина. В последните 2 години нещата ескалираха до такава степен, че в огромната си част общинските лечебни заведения са в реални фалити. Приходите им са по-малки от трудовите им разходи“, каза още той.  \r\nБиляна ИВАНОВА", "date": "2018.01.14", "title": "Д-р Неделчо Тотев, СОББ: 23 общински болници ще протестират утре"}
{"url": "http://www.focus-news.net/news/2018/01/14/2477016/aktsenti-v-sutreshniya-blok-dobro-utro-balgariya-na-15-yanuari.html", "text": "Три месеца и половина след провеждането на изборите за Бундестаг, Германия най-сетне направи крачка към съставянето на ново федерално правителство. Какво предвижда предварителното коалиционно споразумение между Съюза (ХДС/ХСС) и Германската социалдемократическа партия? Наш гост по темата ще бъде Мария Стоянова, дългогодишен журналист в Германия.  Официалният старт на първото Българско председателство на Съвета на ЕС 2018 бе даден с тържествена церемония в Народния театър в столицата. Какво да очакваме през следващите месеци? Как можем да обобщим старта на европредседателството? В минутите след 08.00 часа анализ по темата ще направим с политолога доц. Антоний Гълъбов. Гражданите на Добрич се събраха на протест пред сградата на Областна администрация в града, за да протестират срещу евентуално поскъпване на водата в област Добрич? Какви са опасенията на протестиращите? По темата ще разговаряме с Мая Сапозникова, един от организаторите на протеста в Добрич. 50 години читалището в Кула съхранява традицията за „Къпачите“. Повече ще разберем от репортажа на Анна Лозанова от Радио „Фокус“ – Видин.\r\nТези и още теми в „Добро утро, България“ от 6.00 до 10.00 с водещ Деница Узунова.", "date": "2018.01.14", "title": "Акценти в сутрешния блок „Добро утро, България“ на 15 януари"}
{"url": "http://www.focus-news.net/news/2018/01/14/2477017/sofiya-vremenno-e-ogranicheno-dvizhenieto-po-avtomagistrala-hemus-ot-km-32-do-km-34-v-posoka-sofiya-poradi-samozapalil-se-tezhkotovaren-avtomobil.html", "text": "Временно е ограничено движението по автомагистрала \"Хемус\" от км 32 до км 34 в посока София, поради самозапалил се тежкотоварен автомобил. Това съобщиха от Агенция \"Пътна инфраструктура\". Движението се пренасочва по стария път за Ботевград /I-1/.", "date": "2018.01.14", "title": "София: Временно е ограничено движението по автомагистрала \"Хемус\" от км 32 до км 34 в посока София, поради самозапалил се тежкотоварен автомобил"}
{"url": "http://www.focus-news.net/news/2018/01/14/2477018/kiril-ananiev-borisov-ne-harchi-samovolno-pari-kakto-tvardi-ninova-vsichko-se-reshava-ot-parlamenta.html", "text": "Кирил Ананиев, министър на здравеопазването, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, сподели позиции по следните теми: \r\nЗащо Ананиев за министър на здравеопазването?; Въпросът „Защо?“ \r\nБеновска посрещна за пръв път Кирил Ананиев в предаването с пожелание да се справи успешно с мисията в здравеопазването, въпреки трудностите и невъзможностите на предишните министри в сектора. Ананиев благодари и каза, че неговият успех ще бъде успех за хората. Беновска го попита защо не е донесъл книга, с която да спази традицията на предаването. Министърът на здравеопазването отговори, че чете много профилирана литература - икономическа, финансова, бюджетна, както и историческа за стари древни цивилизации, и на бюрото му е останала книгата, която е трябвало да донесе – „Време разделно“, защото отговоря на житейската ситуацията, в която се намира той и обеща, че ще я донесе. Беновска обясни, че ще го окуражи във времето разделно с няколко подаръка – тениската на предаването с въпроса „Защо?“, който водещата допълни - „ Защо решихте да станете министър на здравеопазването?“. Министърът отговори, че решението е било на премиера Борисов, защото е сметнал, че има нужда от човек, работил дълги години се е занимавал с бюджета и осъзнава, че системата на здравеопазването е разконцентрирана и нестабилна. Ананиев е бил дълги години в управлението на НЗОК и е запознат с функционирането ѝ, както и е изготвял финансирането на министерството на здравеопазването. Той допълни, че използва капацитета на медиците, директорите на болници, научните работници в областта, пациентски организации и т.н. Беновска подари българска, здрава, червена ябълка на министъра с пожелание да бъде здрава ябълка в политиката, защото утре предстои протест на 20 болници. Ананиев обясни, че преди да влезе в политиката е бил спортист и една ябълка „е детска игра“. Беновска подари и книгата си с интервюто на Ахмед Доган от 1992 година. \r\nИстанбулската конвенция – защо Ананиев е против?; Какво е становището на БСП?; Какво се случва между БСП и Станишев? \r\nВодещата отвори темата за ратифицирането на Истанбулската конвенция и отказа на 8 министри, включително и той, да я подкрепят. Министърът отговори, че все пак правителството е приело ратифицирането и той застава зад конвенцията, защото защитава жените, но според него и останалите несъгласни министри е необходим дебат за изчистване на терминологичните неточности и преводи. „Имаме нужда от тази конвенция“ каза той. Беновска попита дали не е необходимо да се направи разяснителна кампания за конвенцията. Ананиев се съгласи и каза, че това е трябвало да се случи преди заседанието на министерския съвет, защото дебатът щеше да протече по друг начин. Водещата припомни, че БСП след 5-часово обсъждане и против волята на лидера на ПЕС Станишев вчера са решили да не подкрепят ратифицирането и ще гласуват категорично против в парламента. Министърът каза, че не иска да коментира решенията на партията и ще намерят правилното решение, защото те са били в основата, когато конвенцията е била подкрепена в Европейската комисия. Беновска попита дали е възможно БСП да не гласуват единно. Ананиев каза, че на министерски съвет не е е гласувано единно и всички са рационални хора, които преценят ползите и вредите от всеки акт и е напълно възможно разминаване в БСП.   \r\nБеновска каза, че Станишев е повече от два мандата лидер на ПЕС и е в основата на издигането и поддържането на Корнелия Нинова начело на партията и поставя Деница Златева на поста „Жени-ПЕС“. Водещата попита какво ще се случи със Станишев след като не може да се „оправи със своята партия“ и възможно ли е да му попречат да бъде издигнат за нов председател на ПЕС. Ананиев каза, че е важно българин да е на такава позиция, но съдбите се променят и се надява разговорите в БСП да изкристализират и да не поставят Станишев в неудобно положение да се обяснява в Европейските структури и ПЕС. \r\nНинова инициира проверка на Сметната палата срещу Борисов \r\nБеновска помоли за коментар относно решението на Нинова да призове Сметната палата да провери дали е законно премиерът да харчи самоволно обществени пари. Беновска попита в какво качество Сметната палата ще проверява министър-председателя. Ананиев отговори, че проверява дали изпълнението на бюджета отговаря на приетия закон и обясни, че Борисов не харчи самоволно пари, а разходите за персонал се отпускат само след решение на българския парламент и е редно да настъпят промени в закона за бюджета. Министърът допълни, че в някои случаи е предвидено правителството да взима такива решения – полицейски заплати, например. Според него за момента няма нужда от проверка, защото няма конкретно решение на Парламента, но те подкрепят реформата за хората, които са на терен. Беновска обясни, че има закони и порядки за извършване на проверки кой и как си упражнява дейността. Ананиев се съгласи и каза, че правителството има правомощията и може да изготви промени в закона за бюджета на министерство на вътрешните работи и процедурата ще бъде спазена по закона за публичните финанси. \r\nИндекс на доверие към България; Цените на тока и протестът на работодателите \r\nАнаниев обясни, че е повече от 30 години в министерството на финансите. Беновска помоли министъра за коментар на индекса на доверие към България, публикуван във в-к Financial Times, е достигнал своя връх през октомври 2017 година. Ананиев обясни, че знае технологията на работа и индикаторите, които се използват за оценка на икономическото и социалното развитие, политическата класа и т.н. и е убеден, че оценката е правилна и е позитивно настроен за бъдещия рейтинг на държавата. Той бе категоричен, че икономическите показатели на България доказват растеж, излишък в бюджета и спад в безработицата. Беновска попита защо работодателите организират протест против увеличаване цените на тока – какво е равнището на техните печалби и разходите за ток. Ананиев обясни, че токът като част от себестойността оказва влияние върху цената на крайная продукт, който прозивежда бизнесът, но има регулатор за наблюдение на факторите, които променят цената на тока и ако те са налице – някой трябва да поеме увеличението. Беновска попита дали неплатежоспособни са работодателите, че не могат да изплатят увеличението. Министърът обясни, че те са гъвкави в това отношение, както и по отношение на заплатите на служителите, и не смята, че ще се влоши конкурентоспособността и продукцията на България няма да бъде предпочитана. \r\nКакво се случва в здравеопазването?; Доклад за състоянието на болниците; Преструктуриране и оздравяване на лечебните заведения; Частните болници, които източват държавните; Хаос във фънкционирането на отделните звена; Недостиг на медици; Протест на общинските болници \r\nВодещата каза, че е клиширано изказването, че здравеопазването ни е в нездравословно състояние, но е факт – плащат се здравни осигуровки, но не се получава адекватна помощ, за много неща се доплаща, определени категории заболявания не разполагат с ефективни лекарства, като например как е отстъпила ГЕРБ в НС за лекарствата за онкоболните. Беновска попита каква е „рецептата“. Ананиев отговори, че системата има много проблеми и първото нещо, с което се е захванал, е анализ на държавните болници и тяхното състояние. Докладът е оперативен инструмент и се провежда определена политика спрямо него. Министърът на здравеопазването бе категоричен, че Ловешката болница е първата, която ще бъде оздравена, и чрез действията си той ще накара хората да му вярват, а не да си мислят, че преструктурирането се прави с цел закриване на структури. Главната идея е болничната система да предоставя качествено обслужване. На базата на анализа Ананиев констатира какво е финансовото състояние на държавните болници в страната – общата картина е много ниско равнище, заради неправилно управление, липса на контрол, липса на ангажимент на мениджмънта, липса на отговорност за неправилно взети решения, неадекватно използване собствеността на болниците. „Трябва ли да продължават частни болници да се впиват като пиявици в държавни и общински болници срещу фиктивни договори?“ попита Беновска. Ананиев отговори, че това е второто действие с МВР и Прокуратурата и са в няколко болници са установили, че приходите от извършената дейност се разпределят 85 на 15 в полза на частната болница, при положение, че държавната болница е предоставяла всичко, което има на разположение – персонал, сгради и т.н. Водещата попита какво ще последва от тези констатации. Ананиев обясни, че са накрая на доклада и ще излязат с резултатите. Тези хора, които  са накърнили държавния интерес, ще получат заслуженото си наказание. Той продължи с това, че трябва да се работи и за премахване на лошите взаимоотношения и координация между регионалните звена на държавата – спешна помощ, районни НЗОК, районни здравни инспекции, извънболнична и болничната помощ, дефицит на лекари и сестри и в момента едни и същи медици рaботят едновременно в държавни и частни болници или извънболнична помощ. Министърът подчерта, че той е принципал на 70 болници и се регистрира загуба от 165 милиона лева заради хаосът, а през 2010 година загубите са били 57 милиона. Тогава болниците са били заблудени, че ще получат кредити, за да се разплатят, но ако се предприемат структурни промени – задълженията отново ще се трупат. Беновска цитира прессъобщение, че утре – 15 януари, между 12 и 13 часа, членовете на Сдружението на общинските болници в България ще прекратят служебните си задължения и персоналът ще излезе пред лечебните сгради в знак на протест срещу липсата на адекватни мерки за спасяване на общинското здравеопазване. Ананиев обясни, че държавата предоставя на общинските болници 28, 5 милиона лева за извършване на дейност по спешната помощ, която не е регламентирана с пакета, който плаща НЗОК и обикновено е осъществявана от болници, които са в отдалечени и високопланински райони, свързана е и с ТЕЛК и с всичко извън пакета на НЗОК. Министърът обясни, че той не може да предостави повече пари, защото ще попадне под ударите на ЕК, заради недопустима помощ. Това, което може да направи, е планът за преструктуриране на всяка една болница, който да влезе в действие. Беновска попита какво точно ще направи утре по повод протеста. Ананиев пожела да обясни какво ще се случи в Ловешката болница. Той подчерта, че успешно са вдигнали запорите ѝ, за да може тя да работи нормално и да получава приходите от НЗОК. Успехът се дължи на неговото обещание и поемане на ангажимент за преструктуриране на болницата в рамките на 3-6 месеца. Ще бъдат съкратени ненужните легла с 30%, с 30% се съкращава административния персонал, който не върши работа, а само получава пари, оптимизира се дейността и финансовите потоци на болницата и по този начин тя ще функционира нормално, ще изплаща заплати на всички, които наистина работят, ще се купуват необходимите медикаменти и консумативи. Ананиев обясни, че на 3-я месец болницата ще може да се самоиздържа и осигурява ефективно лечение на нуждаещите се, за които има капацитет. Направен е регионален преглед за потребностите на хората и те са осигурени от други болници. Той бе категоричен, че няма смисъл човек да се лекува в болница, която няма капацитета и нужната апаратура за конкретното заболяване. Беновска попита кога Ловешката болница ще започне да печели. Ананиев обясни, че задачата на болниците не е да печели, а да лекува. След като лечебното заведение се стабилизира ще има ресурс да надхвърля разхода за съответния месец. Изготвен е график за разплащане към кредиторите за около 5-годишен период, въпреки че те искат това да се случи по-бързо. Министърът подчерта, че иска да направи реален отчет, да го покаже и а го изпулни. \r\nПроблемите на медицинските сестри, акушерите, лаборантите и т.н. \r\nБеновска отвори темата за срещата му утре с медицинските сестри. Ананиев обясни, че министерството е запознато с исканията на сестрите, акушерите, лаборантите и т.н.  и работи по тях – диференцирано заплащане на база положен труд и квалификация, постоянна квалификация, обучения през целия живот, престиж на професията, кариерно развитие, подобряване условията на труд. Министърът на здравеопазването обясни, че негативните оценки за професията идват от застаряването на населението, демографския срив и лошите условия. Относно възнагражденията, Ананиев каза, че той не ги определя и предстоят разговоди със синдикатите и работодателите. НЗОК каса изпраща ресурс за извършена дейност, който трябва да бъде разпределен за заплати, консумативи, медикаменти, апаратура и дългове. Министърът отговори категорично, че не прехвърля отговорността, защото заплатата се заработва, трябва да се осъществява дейност, която да осигури ресурса. Беновска обясни, че има различни периоди и интензивност на работа в болниците, които зависят от грипни епидемии и т.н. Ананиев обясни, че механизмите на финансиране на НЗОК са съгласувани с тези периоди и има месечен, тримесечен и годишен план – когато има по-голям разход се прехвърлят пари от месеците с по-малък разход, но е важен годишният баланс. Беновска изрази своята вяра наистина да се погледне хуманистично и прагматично на случващото се в здравеопазването. Министърът каза, че докладът ще бъде разсекретен след като получи необходимата политическа подкрепа. Той обясни, че болниците потъват постоянно и неразплатените разходи стават огромни, а в същото време се обещават кредити, а не се предприемат структурни мерки. Ананиев обещава, че ще се договаря с кредиторите да се предлагат нормални условия за разплащане, за да могат болниците да функционират нормално и второ – да бъдат преструктурирани и да заработват необходимия ресурс за лечението на болните. \r\n Спешната помощ, спешният телефон и агресията срещу медиците \r\nБеновска попита какво се случва със спешната помощ, със спешния телефон, с агресията срещу медиците и кога проблемите ще се изчистят. Министър Ананиев отговори, че спешната помощ е голям проект на стойност 163 милиона лева – евросредства и национално съфинансиране и въпреки известното забавяне неговият екип работи и е в края на първия етап – социални, икономически и демографски изследвания, уточнени са всички 237 точки за разпределяне на спешните центрове, кои ще се ремонтират и т.н. Срокът за приключване е до 3 години след подписване на договора, а проектът трябва да бъде представен до 30 март на Оперативна програма „Региони в растеж“. Относно спешния телефон, Ананиев каза, че е имало обществена поръчка, която е спечелена от Мтел, имало е обжалвания, но целта е предварително изпълнение, за да не остане страната ни без спешен телефон. Министърът е сигурен, че ще успее, защото линията е изградена и остава само смяна на соурс кодовете. Очаква се КЗК да се произнесе в началото на тази седмица. Ананиев помоли следващият път да се отдели повече време за здравеопазването. \r\nТака завърши разговорът на Илиана Беновска с Кирил Ананиев в седмичното политическо обзорно предаване „Беновска пита“ по „Канал 3“ и „Радио К2“ на 14-ти януари 2018 година.", "date": "2018.01.14", "title": "Кирил Ананиев: Борисов не харчи самоволно пари, както твърди Нинова – всичко се решава от парламента"}
{"url": "http://www.focus-news.net/news/2018/01/14/2477019/tass-lider-na-irakskite-shiiti-se-obyavi-protiv-formiranata-ot-premiera-hayder-al-abadi-koalitsiya.html", "text": "Един от най-влиятелните лидери на мюсюлманите-шиити в Ирак Муктада ас Садр се обяви против формираната от премиера на страната Хайдер ал Абади коалиция „Насър“ ( „Победа“ ) за участие в предстоящите през май парламентарни избори. Това съобщи в неделя телевизионният канал Al Hadath, предава ТАСС.\r\n„Удивен съм от това, което направи ал Абади“, заяви той, определяйки като „отвратителна политическа сделка“, включването на Блока на народното опълчение „Ал Хашд аш Шааби“ в състава на коалицията .Агенция „Фокус“ припомня: \r\nПо-рано иракският премиер официално обяви споразумението с Хади ал Амари – командир на бригадата „Бадр“, влизаща в състава на „Ал Хашд аш Шааби“. Освен представителите на опълчението, в коалицията се вливат и редица политически лидери от партията „Ислямски призив“, партията на независимите, начело с бившия министър на петрола Хюсеин аш Шахристани, както и движението на реформистите, водено от министъра на външните работи Ибрахим ал Джаафари. Освен това, за лоялността си към коалицията на ал Абади обявиха редица сунитски партии. Политическата програма на новата структура, както заяви министър-председателя, цели съхраняването на постиженията на републиката в борбата с тероризма, възстановяване на разрушените градове и борба с корупцията.\r\nПревод и редакция:", "date": "2018.01.14", "title": "ТАСС: Лидер на иракските шиити се обяви против формираната от премиера Хайдер ал Абади коалиция"}
{"url": "http://www.focus-news.net/news/2018/01/14/2477020/sofiya-vazstanoveno-e-dvizhenieto-po-pat-i-8-gkpp-kalotina-sofiya-v-rayona-na-gr-slivnitsa.html", "text": "Възстановено е движението по път I-8 ГКПП \"Калотина\" - София в района на гр. Сливница. Това съобщиха от \"Агенция \"Пътна инфраструктура\".", "date": "2018.01.14", "title": "София: Възстановено е движението по път I-8 ГКПП \"Калотина\" - София в района на гр. Сливница"}
{"url": "http://www.focus-news.net/news/2018/01/14/2477021/d-r-nedelcho-totev-sobb-zdravnata-ni-sistema-e-izcherpala-potentsiala-si-ottuk-natatak-sledva-razruha.html", "text": "Здравната ни система е изчерпала своите възможности и потенциал. Порочността в нея до такава степен е довела всички нас до фалит, че оттук нататък следва разруха. Това каза в интервю за Агенция „Фокус“ д-р Неделчо Тотев, председател на Сдружение на общинските болници в България. „Причина са крайно неостойностените адекватно клинични пътеки, по които работим. Това са пътеките, покриващи масовата патология. Цените са направени през 2006 година, на част от тях цените бяха свалени още надолу през 2010 година. Оттогава досега цените не са мръднали“, обясни той. „С темпа на нарастване на минималната работна заплата трябва да вдигаме Фонд работна заплата. Преди 3 години твърдо се наложиха т.нар. твърди лимити, които още веднъж спъват обема дейност, който можеш да извършваш като търговско дружество. От една страна имаме фиксирани приходи на ниво 2006 година, че даже и по-ниско. От друга страна разходите растат заради темпа на нарастване на минималната работна заплата, инфлационните процеси в страната и на цените на лекарства и консумативи“, посочи д-р Тотев. „Ако трябва да говорим за мениджмънт във здравеопазването можем да кажем, че такова чудо няма. Трябва да си вълшебник, магьосник, за да се опиташ да балансираш и да изкарваш дружеството не на печалба, а на някакъв нулев баланс. Приходите и разходите да са равни- това няма как да се случи“, коментира председателят на сдружението.\r\nБиляна ИВАНОВА", "date": "2018.01.14", "title": "Д-р Неделчо Тотев, СОББ: Здравната ни система е изчерпала потенциала си - оттук нататък следва разруха"}
{"url": "http://www.focus-news.net/news/2018/01/14/2477022/reuters-saglasno-dannite-ot-anketa-mnozinstvoto-ot-gartsite-sa-protiv-vklyuchvaneto-na-termina-makedoniya-v-eventualno-reshenie-po-vaprosa-za-imeto.html", "text": "Мнозинството от гърците не искат термина „Македония“ да бъде включван в решение по спора за името на бившата югославска република между Атина и Скопие, показа проучване на общественото мнение, публикувано в неделя, предава Reuters.\r\nСпорът за името на Бившата югославска република Македония (БЮРМ), както официално е известна страната, се води вече от почти три десетилетия и е пречка пред перспективите на Скопие за присъединяване към ЕС и НАТО.\r\nГърция оспори името, веднага след обявяването на независимост на Македония от Югославия през 1991 година, заявявайки, че този термин съдържа скрити териториални претенции към гръцката провинция със същото име.\r\nОт Атина се съгласиха държавата официално да се нарича БЮРМ, докато се разреши въпросът. Това е и името, под което тя бе приета в ООН през 1993 година.\r\nСъседните държави се разбраха да формират работни групи, оглавявани от външните министри, които да водят преговори за намирането на разрешение на спора.\r\nОт гръцкото правителство обявиха, че Атина подкрепя комбинирано име, съдържащо географското наименование „Македония“.\r\nНо общонационално проучване на общественото мнение, проведено от социологическа агенция Marc миналата седмица, попита дали Гърция е съгласна на подобно разрешение на спора за името на Македония, като 68% от респондентите са отговорили с „не“, а само 23,6% с „да“.\r\nГърците са особено чувствителни по този въпрос и за следващите седмици вече са планирани демонстрации в Атина и Северна Гърция, в които ще бъде изразено несъгласието им за компромисно решение.\r\nПревод и редакция:", "date": "2018.01.14", "title": "Reuters: Съгласно данните от анкета, мнозинството от гърците са против включването на термина „Македония“ в евентуално решение по въпроса за името"}
{"url": "http://www.focus-news.net/news/2018/01/14/2477023/hram-sv-dimitar-v-petrichkoto-selo-kolarovo-tazi-godina-navarshva-102-godini-ot-sazdavaneto-si.html", "text": "Храм „Св. Димитър“ в петричкото село Коларово, където през 1948 г. е извършено убийството на Митрополит Борис, тази година навършва 102 години от създаването си. За Радио „Фокус“ – Пирин отец Павел, който е дългогодишен свещено служител в храма каза, че по летописната книга, която има в църквата и по думите на по-възрастните хора, строежът на храма е започнал през 1916 г. „Предполага се, че там е имало, от незапомнени времена, една по-малка църква за която никой нищо не оставя като сведения. Освещаването на този храм става от Неврокопския, тогавашен, митрополит дядо Макари в 1926 г.“, каза още отец Павел. Той добави, че по-късно до нея за владиката се построява къща, разположена в източния край, която може да се приеме като дом за свещеника и място, където той да приема гости. Отец Павел заяви, че църквата функционира и до днес като се обмисля за в бъдеще към нея да бъде разкрито Неделно училище. Той поясни, че на този етап това е само идея, защото доскоро целите сили и средства на църковното настоятелство са били фокусирани върху ремонта на над 100-годишната църква. „Имаме и други идеи не само за неделно училище, но това ще стане на по-късен етап. Трябва ни малко време за да се стабилизираме финансово, за да може  да не притесняваме хората, да търсим от тях парична помощ. Вярва, че всичко това ще се случи“, с негово благоволение и разрешение.\r\nЛивия НИНОВА", "date": "2018.01.14", "title": "Храм „Св. Димитър“ в петричкото село Коларово тази година навършва 102 години от създаването си"}
{"url": "http://www.focus-news.net/news/2018/01/14/2477024/d-r-nedelcho-totev-sobb-osnovnite-ni-iskaniya-sa-30-mln-leva-za-finansovo-ozdravyavane-na-lechebnite-zavedeniya-i-speshno-korigirane-na-tsenite-na-klinichnite-pateki.html", "text": "Основно наше искане е отпускане на 30 млн. лева целева субсидия от републиканския бюджет, за да може несправедливото отношение на държавата към нас донякъде да бъде компенсирано. Средствата са за финансово оздравяване на лечебните заведения. Това каза в интервю за Агенция „Фокус“ д-р Неделчо Тотев, председател на Сдружение на общинските болници в България във връзка с протеста на 23 общински болници, който ще се проведе утре. „Второто ни искане е спешно изплащане на надлимитната дейност за последните 2 години и половина. И спешно коригиране на цените на клиничните пътеки, но не козметично, а минимум с 30%, за да може да се компенсира трикратното увеличение на минималната работна заплата“, посочи той. „Третото ни искане е спешен дебат за това какъв тип здравна система да започнем да изграждаме, което показва, че искаме да работим конструктивно и това е била целта ни винаги. Това е бавен процес, изисква консенсус между всички политически партии и изпипан модел, за да не повтаряме грешките от миналото“, обясни д-р Тотев. „Протестите са с цел хората, които обслужваме, да съхранят конституционното си право за достъпна медицинска помощ. Надявам се утре да излязат да ни подкрепят“, заяви той. \r\nБиляна ИВАНОВА", "date": "2018.01.14", "title": "Д-р Неделчо Тотев, СОББ: Основните ни искания са 30 млн. лева за финансово оздравяване на лечебните заведения и спешно коригиране на цените на клиничните пътеки"}
{"url": "http://www.focus-news.net/news/2018/01/14/2477025/sofiya-pozhar-gori-na-tretiya-etazh-v-zhilishtna-sgrada-na-bul-madrid.html", "text": "Пожар гори на третия етаж в жилищна сграда на бул. „Мадрид“, предаде репортер на Агенция „Фокус“. На място има три екипа на пожарната, полиция и линейка. Сградата не е евакуирана. Токът в района е спрян и трамваите не се движат. Движението на място се регулира от полиция.\r\nБиляна ИВАНОВА", "date": "2018.01.14", "title": "София: Пожар гори на третия етаж в жилищна сграда  на бул. „Мадрид“"}
{"url": "http://www.focus-news.net/news/2018/01/14/2477026/global-times-kitay-po-blizkite-otnosheniya-s-vashington-nyama-da-dovedat-do-uvelichavane-na-amerikanskite-investitsii-v-industriyata-na-indiya.html", "text": "Докато президентът на САЩ Доналд Тръмп и част от американския политически елит обсъждат визия за Индо-Тихоокеанско сътрудничество, Вашингтон може да реши да направи някои жестове, за да убеди Делхи, че двете страни силно се допълват икономически, но това, което може да предложи администрацията на Тръмп са само голи думи, пише китайското правителствено издание за външна политика Global Times.\r\nПосланикът на САЩ за Индия Кенет Джъстър беше широко цитиран от медиите, когато заяви наскоро, че Индия може да стане алтернативен инвестиционен хъб за американските компании в Индо-Тихоокеанския регион, тъй като те намаляват ангажиментите си в Китай. Това отразява желанията на Вашингтон, но ще бъде трудно за реализиране на практика.\r\nПазарът, за разлика от геополитическата стратегия на Вашингтон, е решаващия фактор, определящ къде ще инвестират американските компании.\r\nПосланикът на САЩ за Индия има незначително влияние в индустриалните и търговските кръгове в страната.\r\nГоворейки реалистично, думите на Джъстър са толкова важни, колкото и предположенията на някоя от уважаваните консултанстки фирми, що се отнася до изходящите инвестиции на американските компании.\r\nСлед като реформите и отварянето започнаха през 1978 година, много корпорации от САЩ, включително известни имена като Apple и Wall-Mart, инвестираха в Китай. Основната причина за това, че Китай е жизнен пазар за американските компании, е че те получават огромни печалби от инвестициите си в Китай.\r\nИнвестициите са предизвикани от икономическа изгода, а не от стратегията на Вашингтон. Тъй като Китай се превръща във Велика сила, напрежението със САЩ може все по-често да влияе на двустранните отношения, но американските компании няма да изтеглят инвестициите си от страната, само защото Вашингтон иска.\r\nПревод и редакция:", "date": "2018.01.14", "title": "Global Times (Китай): По-близките отношения с Вашингтон няма да доведат до увеличаване на американските инвестиции в индустрията на Индия"}
{"url": "http://www.focus-news.net/news/2018/01/14/2477027/nimh-zhalt-kod-za-valezhi-ot-snyag-e-obyaven-v-15-oblasti-ot-stranata-na-15-yanuari.html", "text": "Жълт код за валежи от сняг е обявен в 15 области от страната на 15 януари. Това сочи справка на сайта на Националния институт по метеорология и хидрология (НИМХ) при БАН. Областите, за които важи предупреждението, са: Видин, Монтана, Враца, Плевен, Велико Търново, Ловеч, Габрово, София-област, София-град, Пловдив, Пазарджик, Перник, Кюстендил, Благоевград и Смолян. От НИМХ предупреждават, че през денонощието ще вали сняг и ще се образува снежна покривка от 5 до 10 см. \r\nПри тази степен на опасност хората трябва да бъдат внимателни за сняг и лед на пътя. Възможни са ограничения при дейности на открито. Хората трябва да са с повишено внимание, когато вървят, карат колело или шофират при заледени повърхности.", "date": "2018.01.14", "title": "НИМХ: Жълт код за валежи от сняг е обявен в 15 области от страната на 15 януари"}
{"url": "http://www.focus-news.net/news/2018/01/14/2477028/tsgm-izklyucheno-e-elektrozahranvaneto-v-rayona-na-bul-madrid-i-ul-aleko-konstantinov-zaradi-pozhar-v-zhilishtna-sgrada-tramvaite-v-uchastaka-ne-se-dvizhat.html", "text": "Изключено е електрозахранването в района на бул. „Мадрид“ и ул. „Алеко Константинов“ заради пожар в жилищна сграда, трамваите в участъка не се движат. Това съобщи за Агенция „Фокус“ дежурният в Центъра за градска мобилност. Оттам уточниха, че напрежението е изключено, за да могат да бъдат извадени хората от сградата. \r\nЛюба АЛЕКСИЕВА", "date": "2018.01.14", "title": "ЦГМ: Изключено е електрозахранването в района на бул. „Мадрид“ и ул. „Алеко Константинов“ заради пожар в жилищна сграда, трамваите в участъка не се движат"}
{"url": "http://www.focus-news.net/news/2018/01/14/2477045/istorichesko-poseshtenie-na-yaponskiya-ministar-predsedatel-shindzo-abe-v-balgariya-obzor.html", "text": "При засилени мерки за сигурност японският министър-председател Шиндзо Абе се срещна с българския премиер Бойко Борисов в сградата на Министерския съвет. Органите на реда не допускаха преминаването на граждани в района на главния вход на институцията. След близо 2-часова среща, двамата премиери направиха изявление пред медиите, с което обобщиха разговорите си. Шиндзо Абе заяви, че Япония подкрепя силно сплотена Европа и приветства усилията за интеграцията на Западните Балкани по време на европредседателството. Японският премиер изрази радостта си, че има възможност да осъществи посещението си в България и благодари за изключително топлото посрещане. Той изказа уважението си към премиера Бойко Борисов за това, че има тежката отговорност за председателството на ЕС. Абе подчерта, че България и Япония са две приятелски държави, които споделят ценности като свобода, демокрация и върховенство на закона. По думите му по време на срещата им са разговаряли за постоянно усложняващата се ситуация в сигурността в Източна Азия. Премиерът на Япония заяви, че страната му подкрепя силно сплотена Европа и приветства усилията за интеграцията на Западните Балкани, тъй като Япония се е фокусирала върху стабилността им. Шиндзо Абе изрази надежда, че със сътрудничеството между двете страни ще продължат да си сътрудничат и с целия регион. Той подчерта, че е важно да се засилят икономическите ни отношения и затова с премиера Борисов са решили стартират японски бизнес форум. Японският премиер добави, че се надява, че посещението му ще доведе до задълбочаване на връзките между България и Япония в политика, икономика, култура, спорт. По думите му са взели съвместно решение за създаване на приоритет между двете страни, който да задълбочи взаимния обмен в различни области като култура, наука и технологии. \r\nОт своя страна министър-председателят Бойко Борисов заяви, че ще страната ни ще положи цялата си воля и усърдие максимално бързо да приключат преговорите между ЕС и Япония. Той подчерта, че категорично осъжда поведението на Северна Корея с изстрелването на балистични ракети. Според него  всички проблеми трябва да се решават мирно на масата на преговори. Борисов уточни, че днес с японския премиер имат традиционни и изключително близки с двата народа отношения, с изключително мощните корпорации, чиито лидери са в София. Според него с българската експертиза по темата с премиера на Япония ще положат грантови схеми за подпомогне на големи инфраструктурни проекти не само в България, но и на територията на Балканите. Борисов благодари за безвъзмездната помощ през 90-те години, която Япония е предоставяла.\r\nЛюба АЛЕКСИЕВА", "date": "2018.01.14", "title": "Историческо посещение на японския министър-председател Шиндзо Абе в България (ОБЗОР)"}
{"url": "http://www.focus-news.net/news/2018/01/14/2477046/sofiya-vazstanoveno-e-dvizhenieto-na-tramvaite-po-bul-madrid.html", "text": "Възстановено е движението на трамваите по бул. „Мадрид“ към 20.40 часа. Това съобщи за Агенция „Фокус“ дежурният в Центъра за градска мобилност (ЦГМ). Електрозахранването там по-рано беше спряно заради пожар, възникнал на третия етаж в жилищна сграда на бул. „Мадрид“ и ул. „Алеко Константинов“.", "date": "2018.01.14", "title": "София: Възстановено е движението на трамваите по бул. „Мадрид“"}
{"url": "http://www.focus-news.net/news/2018/01/14/2477047/api-dvizhenieto-ot-32-do-34-km-na-am-hemus-v-posoka-sofiya-se-izvarshva-v-edna-lenta.html", "text": "Движението от  32 до 34 км на АМ \"Хемус\" в посока София се извършва в една лента поради самозапалил се тежкотоварен автомобил. Това съобщиха от пресцентъра на Агенция \"Пътна инфраструктура\". Движението се регулира от пътна полиция.", "date": "2018.01.14", "title": "АПИ: Движението от  32 до 34 км на АМ \"Хемус\" в посока София се извършва в една лента"}
{"url": "http://www.focus-news.net/news/2018/01/14/2477048/vidin-pobeditelkata-v-konkursa-mis-vasilitsa-poluchi-svoyata-korona-ot-ognyan-tsenkov.html", "text": "За поредна година в кв. „Нов път” са проведе традиционният конкурс „Мис Василица”, посветен на 14 януари - отбелязването на ромската Нова година. Гости на тържеството бяха кметът на Община Видин Огнян Ценков и заместник-кметът Цветан Асенов. Това съобщиха от пресцентъра на Община Видин.\r\nДесет момичета взеха участие в надпреварата за короната и дефилираха пред многобройната публика в официално облекло. Кметът поздрави всички присъстващи и гости с техния празник: „На 14 януари, вие отбелязвате Банго Васил, застъпник и защитник на вас ромите, превърнал се в символ на късмета и вярата. Днешният празник е повод за веселие, но и равносметка на извършеното. Убеден съм, че го посрещате с чувство на гордост и удовлетворение, съхранявайки своите обичаи и традиции, предавайки ги на децата си”. Той подчерта, че за поредна година присъства на традиционния конкурс, на който се избират най-красивите и достойни за титлата момичета и изрази удовлетворението си, че мнението на зрителите съвпада с това на оценяващите. \r\nОгнян Ценков короняса победителката Камелия Борисова и нейните две подгласнички Жади Александрова и Елза Станимирова от гр. Лом. Всички участнички получиха специални награди, осигурени и тази година от  Община Видин. \r\nНакрая видинският кмет пожела на присъстващите и техните семейства здраве, радост и благоденствие през Новата  година.", "date": "2018.01.14", "title": "Видин: Победителката в конкурса „Мис Василица” получи своята корона от Огнян Ценков"}
{"url": "http://www.focus-news.net/news/2018/01/14/2477049/obshtinskiyat-dramatichen-teatar-v-kyustendil-shte-zapochne-godinata-s-dve-predstavleniya.html", "text": "Общинският драматичен театър в Кюстендил ще започне годината с две представления. Това каза за Радио „Фокус” – Кюстендил Чавдар Ненов, директор на Общински драматичен театър – Кюстендил. По думите му на 22 януари пред кюстендилската публика ще бъде изиграно представлението „Женско царство”. Това е гостуващ спектакъл на театър „Искри и сезони”. На 23 януари ще бъде представен за пореден път комедийния спектакъл „Световъртеж“ от Жан-Жак Брикер и Морис Ласег с участието на актьорите Адриана Петрова, Стела Здравкова, Явор Борисов, Николай Брънзалов и Бисер Маринов. Спектакълът е собствена продукция на театъра от Кюстендил. И двете представления са с начало от 19.00 часа.\r\nВенцеслав ИЛЧЕВ", "date": "2018.01.14", "title": "Общинският драматичен театър в Кюстендил ще започне годината с две представления"}
{"url": "http://www.focus-news.net/news/2018/01/14/2477050/api-vazstanoveno-e-dvizhenieto-na-mps-nad-12-t-po-am-hemus-ot-km-45-v-posoka-sofiya-i-po-pat-ii-17-ot-paten-vazel-botevgrad-do-botevgrad.html", "text": "Възстановено е движението на МПС над 12 т по АМ \"Хемус\" от км 45 в посока София и по път II-17 от пътен възел Ботевград до Ботевград. Това съобщиха от пресцентъра на Агенция \"Пътна инфраструктура\".", "date": "2018.01.14", "title": "АПИ: Възстановено е движението на МПС над 12 т по АМ \"Хемус\" от км 45 в посока София и по път II-17 от пътен възел Ботевград до Ботевград"}
{"url": "http://www.focus-news.net/news/2018/01/14/2477051/pozhar-izbuhna-v-zhilishtna-sgrada-na-stolichniya-bul-madrid-trima-dushi-sa-s-obgazyavane-obzor.html", "text": "Пожар избухна на третия етаж в жилищна сграда на столичния бул. „Мадрид“, трима души са с обгазяване. Инцидентът предизвика спиране на електрозахранването и на движението на трамваите в участъка. На мястото имаше три екипа на пожарната, два на „Спешна помощ“ и полиция. Говорителят на Центъра за спешна медицинска помощ (ЦСМП) – София Катя Сунгарска уточни, че повикването към тях е било в 19.59 часа, а в 20.04 часа са били на мястото. По думите ѝ при пожара са обгазени мъж и майка с дете. Те са били откарани за преглед в „Пирогов“. Медицинските екипи са оказали помощ на всички, които са били леко обгазени от пожара. По-късно огънят бе потушен, а движението на трамваи в района - възстановено.\r\nОт УМБАЛСМ „Н.И. Пирогов“ потвърдиха за Агенция „Фокус“, че мъж и бебе под 1 годна са приети в болницата с обгазяване и ще останат под наблюдение и за консервативно лечение.\r\nЛюба АЛЕКСИЕВА", "date": "2018.01.14", "title": "Пожар избухна в жилищна сграда на столичния бул. „Мадрид“, трима души са с обгазяване (ОБЗОР)"}
{"url": "http://www.focus-news.net/news/2018/01/14/2477052/ria-novosti-vlastite-v-peru-korigiraha-broya-na-zaginalite-sled-zemetresenieto-v-stranata.html", "text": "Властите в Перу коригираха броя на жертвите от земетресението в страната, съобщава РИА Новости. По-рано бе съобщено, че вследствие на труса с магнитуд от 7,3 по скалата на Рихтер, са загинали двама души. По думите на премиера на страната Мерцедес Араос, има потвърждение само за един загинал, състоянието на останалите 65 пострадали се следи. \r\nСпоред данни на Института по геофизика на Перу, земетресението е било с магнитуд от 6,8 по скалата на Рихтер. Издаденото по-рано предупреждение за опасност от цунами вече е вдигнато. : Цанко Цолов", "date": "2018.01.14", "title": "РИА Новости: Властите в Перу коригираха  броя на загиналите след земетресението в страната"}
{"url": "http://www.focus-news.net/news/2018/01/14/2477053/afp-spored-mahmud-abbas-predlozhenieto-na-donald-tramp-za-amerikansko-posrednichestvo-v-blizkiya-iztok-e-shamarat-na-veka.html", "text": "Президентът на палестинската автономия Махмуд Аббас, заяви в неделя, че предложението на президента на САЩ Доналд Тръмп за американско посредничество в Близкия изток е „шамарът на века“, предава AFP. Коментарът на Аббас е направен по време на откриването на среща в Автономията, която трябва да обсъди решението на Доналд Тръмп да признае Ерусалим за столица на Израел, направено на шести декември 2017 г. \r\n„Сделката на века е шамарът на века и ние няма да приемем това“, заяви Аббас, имайки предвид обещанието на Тръмп да работи за постигането на мир между Израел и Палестинската автономия, което, според американския президент, би било „сделката на века“. \r\nСрещата относно решението на американския президент се провежда на 14 и 15 януари. : Цанко Цолов", "date": "2018.01.14", "title": "AFP: Според Махмуд Аббас, предложението на Доналд Тръмп за американско посредничество в Близкия изток е „шамарът на века“"}
{"url": "http://www.focus-news.net/news/2018/01/14/2477054/plovdiv-mashinnite-operatori-sa-sred-nay-tarsenite-rabotnitsi-v-asenovgrad-v-nachaloto-na-2018-godina.html", "text": "Машинните оператори са сред най-търсените работници с основно и средно образование в Асеновград в началото на 2018 година. Това съобщиха за Радио „Фокус“ – Пловдив от Дирекция „Бюро по труда“ в Асеновград. Сред най-търсените работници попадат също автомонтьори, екструдеристи и продавач-консултанти. Обявени са много свободни позиции и за общи работници и обслужващ персонал. Само една е свободната позиция за лица с висше образование – за учител в детска градина. Обявеното работно място по схема „Обучения и заетост на младите хора” също е само едно – за асистент в офис, а по схема „Младежка заетост“ за обучение са две – за технически сътрудник и за продавач-консултант. Равнището на безработица в Асеновград по последни данни от началото на декември е 6,51 %.\r\nТони МИХАЙЛОВ", "date": "2018.01.14", "title": "Пловдив: Машинните оператори са сред най-търсените работници в Асеновград в началото на 2018 година"}
{"url": "http://www.focus-news.net/news/2018/01/14/2477055/pazardzhik-rakovodstvoto-na-obshtina-panagyurishte-shte-orisa-parvoto-bebe-za-2018-godina-na-22-yanuari.html", "text": "Ръководството на община Панагюрище ще ориса първото бебе за 2018 година на 22 януари, съобщи за Радио „Фокус“ – Пазарджик Радка Костуркова от общинската администрация. Тя допълни, че на този ден своето наричане ще получи и последното родено бебе за 2017 година. „Официалната церемония ще се състои в Ритуалната зала в сградата на Община Панагюрище, в 11.00 часа. Първото бебе в община Панагюрище за 2018 година е момиченце – Стефани Барова, с майка Анна Барова от Панагюрище. Стефани е родена на 1 януари 2018 година, в 5.00 часа в Многопрофилната болница в град Панагюрище. Последното родено бебе през 2017 година е момченце – Крум Танчев, с родители Анна Найденова и Стоян Танчев от Панагюрище. Крум е роден на 28 декември 2017 година, в 13.40 часа в болница в град Пазарджик“, уточни Костуркова.\r\nВаня НИКОЛОВА", "date": "2018.01.14", "title": "Пазарджик: Ръководството на община Панагюрище ще ориса първото бебе за 2018 година на 22 януари"}
{"url": "http://www.focus-news.net/news/2018/01/14/2477056/tass-irzhi-drahosh-se-opasyava-ot-rusko-vliyanie-na-cheshkite-prezidentski-izbori.html", "text": "Кандидатът за президент на Чешката република Иржи Драхош е заявил, че се опасява от възможно руско влияние на втория тур от вота, насрочен за края на януари, предава ТАСС. Бившият председател на Чешката академия на науките, който ще участва в балотажа на президентските избори в страната срещу действащия държавен глава Милош Земан, е заявил в интервю за местна медия: „Продължавам да смятам, че Русия е заинтересувана от намеса в нашите избори“. Според Драхош, „руските спецслужби са заинтересовани Милош Земан да остане на поста си“.\r\nДрахош също така подчерта нуждата от удължаване на санкциите срещу Русия. : Цанко Цолов", "date": "2018.01.14", "title": "ТАСС: Иржи Драхош се опасява от руско влияние на чешките президентски избори"}
{"url": "http://www.focus-news.net/news/2018/01/14/2477057/hurriyet-sasht-shte-izpolzvat-boytsi-ot-kyurdska-grupirovka-za-da-zashtitavat-siriyskite-granitsi.html", "text": "Водената от САЩ военна коалиция ще работи със сирийските кюрди за да създаде нова организирана сила за гранична защита, наброяваща 30 хил. души, пише вестник Hurriyet. Ход, който предизвика гнева на Турция, отбелязва изданието. \r\nКъм момента се тренират основната част от членовете на бъдещата групировка, която ще носи името „Гранични сили за защита“. \r\nПочти мигновено след като САЩ разкриха намеренията си, говорителят на турския президент Ибрахим Калин осъди американската инициатива като „неприемлива“, пише изданието. \r\n„Турция ще продължава да предприема всички нужни мерки за да защитава националните си интереси и националната си сигурност“, каза още Калин. \r\nСпоред изданието, американската подкрепа за кюрдските военното формирование Сирийски демократични сили, е оставила тъмно петно върху отношенията между двете държави, които са съюзнички в рамките на НАТО. Анкара разглежда формированието Работническа партия на Кюрдистан и определената като нейно подразделение партия „Народни отряди за защита“, която също се състои предимно от кюрди, като терористични организации. : Цанко Цолов", "date": "2018.01.14", "title": "Hurriyet: САЩ ще използват бойци от кюрдска групировка за да защитават сирийските граници"}
{"url": "http://www.focus-news.net/news/2018/01/14/2477058/mia-gratski-medii-saobshtiha-che-na-24-yanuari-shte-bade-provedena-sreshta-mezhdu-aleksis-tsipras-i-zoran-zaev.html", "text": "Гръцки медии съобщиха, че премиерът на Гърция Алексис Ципрас ще проведе разговори със своя македонския колега Зоран Заев на 24 януари, предава Македонската информационна агенция. Срещата ще бъде осъществена  в кулоарите на Световния икономически форум в Давос, Швейцария, който е насрочен за 23-26 януари. Съгласно разпространената от медиите информация, освен Заев и Ципрас, в срещата ще вземат участие също така външните министри на Македония и Гърция. Данните не са потвърдени от Скопие или Атина. : Цанко Цолов", "date": "2018.01.14", "title": "MIA: Гръцки медии съобщиха, че на 24 януари ще бъде проведена среща между Алексис Ципрас и Зоран Заев"}
{"url": "http://www.focus-news.net/news/2018/01/14/2477059/anadolu-agency-329-tsivilni-sa-zaginali-v-siriyskata-provintsiya-iztochna-guta-v-poslednite-dva-mesetsa.html", "text": "329 цивилни са загинали в сирийската провинция Източна Гута в последните два месеца, при нападения на силите на режима и руската авиация, предава Anadolu Agency, като се позовава на данни от базираната в Лондон Сирийска обсерватория за човешки права. \r\nСпоред разпространената информация, правителството в Дамаск е отговорно за смъртта на 297 души, докато при руски авиоудари са загинали 32 души. Данните се отнасят за периода от 14 ноември до 11 януари.   : Цанко Цолов", "date": "2018.01.14", "title": "Anadolu Agency: 329 цивилни са загинали в сирийската провинция Източна Гута в последните два месеца"}
{"url": "http://www.focus-news.net/news/2018/01/14/2477060/ria-novosti-vaorazhenata-siriyska-opozitsiya-otkaza-da-uchastva-na-kongresa-za-badeshteto-na-siriya-v-sochi.html", "text": "Делегацията на въоръжената сирийска опозиция е отказала да участва на конгреса, който ще обсъди бъдещето на Сирия, насрочен за 29 и 30 януари, предава РИА Новости. \r\nПо-рано от участие в срещата, организирана от Русия, Иран и Турция, се отказаха и членовете на опозиционната Сирийската комисия за преговори, която обединява членове на почти всички противопоставящи се на режима на Башар Асад формации. \r\nОтказът е свързан не с нежеланието да се намери политическо решение на кризата в страната, а стремежа то да се търси в рамките на преговорите, провеждани под егидата на ООН, според член на въоръжената опозиция. : Цанко Цолов", "date": "2018.01.14", "title": "РИА Новости: Въоръжената сирийска опозиция отказа да участва на конгреса за бъдещето на Сирия в Сочи"}
