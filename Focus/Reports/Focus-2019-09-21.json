{"url": "http://www.focus-news.net/news/2019/09/21/2701101/kathimerini-zemedelskite-proizvoditeli-v-gartsiya-zaplashvat-da-blokirat-natsionalniya-pat-solun-atina-pri-larisa.html", "text": "Земеделските производители в Лариса, централна Гърция, планират да изкарат тракторите си на кръстовището Платикамбос на националния път Атина-Солун в понеделник в знак на протест срещу цените на памука, които според тях са твърде ниски, за да покрият производствените разходи, пише електронното англоезично  издание на гръцкия вестник  Kathimerini . \r\nСтопаните настояват за  среща с министъра на земеделието и храните Макис Воридис, за да обсъдят техните оплаквания. \r\nВ изявление, публикувано в събота, базираната в Лариса федерация на земеделските профсъюзи заяви, че цените са с 20 процента по-ниски от миналата година. \r\nТова, което искат фермерите, е цена, „която отразява отличното качество на памука, покрива производствените им разходи и осигурява устойчив доход за покриване на техните нужди“, се казва в изявлението. \r\n \r\n  Юлиян Марков", "date": "2019.09.21", "title": "Kathimerini: Земеделските производители в Гърция заплашват да блокират националния път Солун – Атина при Лариса"}
{"url": "http://www.focus-news.net/news/2019/09/21/2701152/sport-balgariya-zagubi-ot-sloveniya-s-13-geyma-na-evropeyskoto-parvenstvo-po-voleybol.html", "text": "Волейбол: Националният мъжки отбор по волейбол на България загуби от Словения с 1:3 гейма (25:27, 25:17, 25:16, 25:17) в осминафинален мач на Европейското първенство и отпадна от турнира .  \r\nДо момента двата отбора бяха играли 3 пъти през този век, а българският отбор неизменно бе излизал като краен победител, печелейки с по 3:0 всичките двубои. След победата Словения ще играе на четвъртфиналите с Русия, която елиминира Гърция с 3:0 гейма. Другите четвъртфиналисти определени в събота са Франция, Сърбия, Украйна, Полша и Германия.", "date": "2019.09.21", "title": "Спорт: България загуби от Словения с 1:3 гейма на Европейското първенство по волейбол"}
{"url": "http://www.focus-news.net/news/2019/09/21/2701103/afp-desetki-sa-arestuvani-za-uchastie-v-nerazresheni-protesti-v-kazahstan.html", "text": "Полицията задържа десетки протестиращи в Казахстан в събота заради митинги срещу китайската икономическа експанзия и бившия президент Нурсултан Назарбаев, който все още е ключов играч в бившата съветска държава, предава  AFP . \r\nВътрешното министерство на Казахстан заяви, че 57 души са били задържани в Алмати и Нур-Султан, националната столица, за участие в несанкционирани протести. \r\n\"Въпреки многократните предупреждения на прокуратурата, някои граждани се поддадоха на провокативните призиви на забранена екстремистка организация\", заяви вътрешното министерство, говорейки за организацията Демократичен избор за Казахстан. \r\n \r\n  Юлиян Марков", "date": "2019.09.21", "title": "AFP: Десетки са арестувани за участие в неразрешени протести в Казахстан"}
{"url": "http://www.focus-news.net/news/2019/09/21/2701102/interesna-legenda-razkazva-za-prevzemaneto-na-krepostta-rakovitsa.html", "text": "Интересна е легендата, която разказва за превземането на крепостта Раковица, близо до Голямо Белово от турците. Това каза за  Радио „Фокус“ – Пазарджик  Севдалина Попова, директор на Историческия музей в Белово. Тя обясни, че според легендата войниците на Алах били водени от Дауд паша, един от най-способните военачалници на Лала Шахин, чието седалище било в Пловдив. „Именно Дауд паша обсадил Раковица, той влязъл в преговори със защитниците на крепостта, които  успели да извоюват следните права: всички останали по земите си, османците признали правото им на самоуправление, получили правото да запазят църквите си, мъжете имали задължението да придружават войската в помощния корпус, като харбаджии“, уточни Попова. Тя коментира също, че историците поставят тези събития около 1378 година, преди повече от 640 години. \r\nВаня НИКОЛОВА", "date": "2019.09.21", "title": "Интересна легенда разказва за превземането на крепостта Раковица"}
{"url": "http://www.focus-news.net/news/2019/09/21/2701104/dots-mariyan-stoyadinov-vav-varna-tsarkvata-tryabva-da-e-tam-kadeto-e-trevogata-i-da-obedinyava-semeystvata.html", "text": "Това, което църквата трябва да прави е да събира семействата. Да събира хората, които имат сходни проблеми или грижи и да генерира нещо, което ще остане с вкуса на добрия плод. Това коментира в интервю за  Радио „Фокус“ – Варна . Богословът доц. Мариян Стоядинов, който днес от 18 часа в зала „Пленарна“ на Общината ще участва в организираната в рамките на Седмицата православната книга във Варна дискусия на тема: „Нови опасности за духовните, моралните и социалните устои на семейството и възпитанието на децата“. В срещата ще участва и доц. Свилен Тутеков. Двамата богослови внесоха преди десетина дни писмо до Светия синод писмо по повод нарастващата тревога в българското общество, породена от опитите за налагане на социално законодателство и образователни практики, основани върху идеологии, застрашаващи самата същност и достойнството на човека като образ Божий. „Всеки иска детето му да е добре. И всеки иска да намери най-добрия начин това да се случва с минимум усилия. Но не става с минимум усилия. Трябват посещения и грижи. Това всички го разбират и всички го знаят. В този смисъл семейството е приоритетното място, където добрият пример е най-устойчив“, коментира доц. Стоядинов. Според него, ако семейството се разтовари от тази грижа и остави обществото или някаква външна институция да генерира пример за децата му, то най-вероятно не е сигурно в способността си да дава добър пример. „В този смисъл, най-добрата среда, която аз намирам за децата си не е просто детската градина, или не е просто училището, или университетът, а мястото извън тях. Там, където се дава допълнително. Някой ще каже че това е улицата. Но има и алтернатива на улицата. И в този смисъл църковното присъствие в разговора, църковният дебат за това имаме ли какво да предложим, е това, което искаме от Светия синод. Да бъде там, където тече разговорът, където е тревогата и, където ние можем да дадем успокоение, да дадем нещо повече от грижа, да дадем радост“, каза още той. Доц. Стоядинов допълни, че  колкото повече родителите биват ангажирани в добри каузи, толкова повече и децата ще бъдат ангажирани в нещо, което ще роди приятелство, взаимност и доверие. От там нататък, според него, отделните семейства няма да бъдат и толкова сами, изолирани пред това, което може да ги притесни или да ги постави пред изпитание. \r\nДиана СТОЕВА", "date": "2019.09.21", "title": "Доц. Мариян Стоядинов във Варна: Църквата трябва да е там, където е тревогата и да обединява семействата"}
{"url": "http://www.focus-news.net/news/2019/09/21/2701100/sportnata-kampaniya-sport-za-vsichki-bez-opravdaniya-sabra-stotitsi-privarzhenitsi-na-aktivniya-zhivot-v-sofiya.html", "text": "Спортната кампания „Спорт за всички - #БЕЗ ОПРАВДАНИЯ“ събра стотици привърженици на активния живот в парка в Младост 3. Това съобщиха от  пресцентъра на Сдружение „АЦЕС ЕВРОПЕЙСКИ СТОЛИЦИ – БЪЛГАРИЯ“ . Спортни ентусиасти от различни възрасти се включиха в безплатните спортни демонстрации на професионални треньори по  йога, зумба, кик бокс, футбол. Кулминацията на събитието бе стартиралият от парка велопоход „Върви с нас“,  който е част от инициативите на Център за градска мобилност и посолство на Кралство Дания, във връзка с тазгодишната „Европейска седмица на  мобилността“. Над 100 човека изминаха на колела разстоянието от парка в Младост 3 до музей „Земята и хората“, сред които бяха и Н. Пр. Сьорен Якобсен – посланик на Кралство Дания, народният представител Мария Илиева и други. Като част от събитието се проведе и велосъстезание за най-малките, в които се включиха децата на възраст между 4 и 12 години. „Инициативата #БЕЗ ОПРАВДАНИЯ е чудесен повод да бъдем активни. Можем да спортуваме навсякъде, затова в Младост сме изградили и площадки за фитнес на открито. Планираме и разширяване на парковете и зелените площи в района, така че да има повече пространства и места за спорт, за движение и места за съвместни забавления за семейството“ – коментира народният представител Мария Илиева, по чиято покана се проведе събитието.  \r\nСпортната кампания #БЕЗ ОПРАВДАНИЯ е инициатива на Сдружение „АЦЕС ЕВРОПЕЙСКИ СТОЛИЦИ – БЪЛГАРИЯ“ и се провежда с подкрепата на  Център за градска мобилност ЕАД.  Основната идея на кампанията се превърна в реалност, защото показа, че да спортуваш редовно зависи само от желанието и добрата мотивация.", "date": "2019.09.21", "title": "Спортната кампания „Спорт за всички - #БЕЗ ОПРАВДАНИЯ“ събра стотици привърженици на активния живот в София"}
{"url": "http://www.focus-news.net/news/2019/09/21/2701099/bakir-izetbegovich-tova-e-nay-golyamata-kriza-ot-deytan-nasam.html", "text": "Босна и Херцеговина е заплашена от \"най-тежката следвоенна криза\", заяви лидерът на управляващата във Боснеско-хърватската федерация Партия на демократичното действие (ПДД) Бакир Изетбегович коментира изявлението на сръбския член на председателството на Босна и Херцеговина (БиХ)Милорад Додик, че ще отговори с радикални мерки на декларацията на ПДД  от миналата седмица, с която партията призова за създаването на единна република Босна и Херцеговина, цитира думите му македонското електронно издание  “МКД“ . \r\nДодик обяви в сряда, че отговорът на Република Сръбска на декларацията на Конгреса на СДП може да бъде \"потвърждаване на правото на сърбите на самоопределяне\". \r\nПо-конкретно, това означава отделяне на Република Сръбска от БиХ. Той заплаши, че органите на това образувание във всеки случай ще отменят всички закони, които от 1996 г. определят политиките и правомощията на различните органи на правителството на държавно ниво, включително единната армия, Агенцията за разузнаване и сигурност, Висшият съдебен и прокурорски съвет (ВСТВ) и събирането на митническите приходи. \r\n„Те (сърбите) искат да поставят под въпрос решенията, които са били приети в парламента на БиХ, и самото тълкуване на конституцията на БиХ. Вероятно смятат да ни вкарат в най-тежката следвоенна криза “, каза Изетбегович. \r\nИзетбегович сега обвинява Додик за срив във връзка с това дали ще има продължаване по пътя към членството в НАТО и създаването на федерално правителство, като твърди, че той не иска да прави компромиси и да разрешава кризата. \r\n„След поредица от срещи с Милорад Додик по тази тема, оставам с впечатлението, че целта му не е да постигне компромис и да разреши кризата. Целта му е преди всичко да задълбочи кризата, да наложи волята на своя териториален субект на държавата, да разруши конституционната система и върховенството на закона в БиХ “, каза Изетбегович. \r\n \r\n  Юлиян Марков", "date": "2019.09.21", "title": "Бакир Изетбегович: Това е най-голямата криза от Дейтън насам"}
{"url": "http://www.focus-news.net/news/2019/09/21/2701107/sport-sharl-lyokler-specheli-treti-poreden-polpozishan-tozi-pat-v-singapur.html", "text": "Формула 1: Пилотът на Ферари Шарл Льоклер спечели трети пореден  полпозишън преди старта за Гран При на Сингапур, 15-ти кръг от световния шампионат във Формула 1. Втори остана Люис Хамилтън с Мерцедес, а трети съотборникът на Льоклер във Ферари - Себастиан Фетел . Четвърти потегля Макс Верстапен от Ред Бул, следван от Валтери Ботас с Мерцедес и Александър Албън от екипа на Торо Росо. \r\nСъстезанието за Гран При на Сингапур стартира в 15:10 българско време в неделя.", "date": "2019.09.21", "title": "Спорт: Шарл Льоклер спечели трети пореден полпозишън, този път в Сингапур"}
{"url": "http://www.focus-news.net/news/2019/09/21/2701098/yugozapadniyat-universitet-neofit-rilski-shte-se-vklyuchi-v-evropeyskata-nosht-na-uchenite.html", "text": "Югозападният университет „Неофит Рилски“ ще се включи в Европейската нощ на учените. Това съобщи за  Радио „Фокус“ – Пирин  Веска Арабаджиева, специалист „Връзки с обществеността“ към учебното заведение. Тази година програмата на проекта REFRESH за Европейската нощ на учените на 27 септември включва редица събития, които свързват науката с културата, домакинството на Пловдив на Европейска столица на културата 2019. На 27 септември от 18:00 до 20:00 часа в Иновационният център за екоенергийни технологии ще бъдат посрещнати ученици и гости от Благоевград. В рамките на събитието ще бъдат демонстрирани занимателни опити, посветени на 150-годишнината от публикуването на периодичната таблица на химичните елементи от Дмитрий Менделеев. От 18:30 до 19:30 ч. гражданите на Благоевград ще се информират за дейността на Центъра за съвременни биоинформатични изследвания към ЮЗУ „Неофит Рилски“.  Присъстващите ще се запознаят с някои интересни научни проблеми, над които членовете на центъра работят активно. \r\nЛивия НИНОВА", "date": "2019.09.21", "title": "Югозападният университет „Неофит Рилски“ ще се включи в Европейската нощ на учените"}
{"url": "http://www.focus-news.net/news/2019/09/21/2701105/nezavisen-makedoniya-provede-se-izvanredno-zasedanie-na-gratskoto-pravitelstvo-zaradi-krizata-s-migrantite.html", "text": "Проведе се извънредно заседание на гръцкото правителство заради кризата с мигрантите, пише македонският вестник  “Независен“ , като се позовава на информация на кореспондента на македонската информационна агенция (МИА) в Атина. \r\nПродължаването на мерките за разтоварване на островните лагери, подсилване на бреговата охрана с кораби и персонал в източната част на Егейско море и засиленото участие на „Фронтекс“ и НАТО са решенията, взети днес на среща на гръцкото правителство. \r\nНа срещата присъстваха и министрите на външните работи, гражданската защита, отбраната, морското дело, заместник-министърът по миграционната политика, заместник-министърът на отбраната, както и държавните министри без портфейл, а днешните решения са в продължение на мерките, предприети на 31 август 2019 г. по време на сесията на правителствения съвет по външна политика и отбрана. \r\nСрещата се проведе на фона на нарастваща вълна от бежанци и мигранти на гръцките острови край турското крайбрежие. \r\nСамо за три дни във вторник, сряда и четвъртък пристигнаха общо 1958 бежанци и мигранти, а от началото на месеца към 19 септември, по официални данни на гръцкото правителство, са регистрирани 6473 нови пристигащи по море от Турция. \r\n \r\n  Юлиян Марков", "date": "2019.09.21", "title": "„Независен“ (Македония): Проведе се извънредно заседание на гръцкото правителство заради кризата с мигрантите"}
{"url": "http://www.focus-news.net/news/2019/09/21/2701108/kmetat-na-tsaribrod-vladitsa-dimitrov-otbelyazvame-praznika-na-grada-sas-sesiya-i-praznichen-obyad-tuk-sa-mnogo-hora-ot-pobratimenite-ni-obshtini-ot-balgariya.html", "text": "Отбелязваме празника на града със сесия и празничен обяд - тук са много хора от побратимените ни общини от България. Това каза Кметът на град Цариброд/Димитровград в Сърбия Владица Димитров в интервю за  Агенция „Фокус“  по повод празника на Цариброд. Той поясни, че на празника на града присъстват  много хора от побратимените ни общини Димитровград, Асеновград, Драгоман, Костинброд и други, както и вицепремиерът на Сърбия Зорана Михайлович, посланикът на България в Белград Радко Влайков, консулът на страната ни в Ниш Едвин Сугарев и други.  „Празникът отбелязваме с една сесия в ремонтирания Център за култура. Отворихме и ремонтирания Централен градски площад и на централната улица в момента има официален обяд, а вечерта има концерт на Лепа Брена. Утре има състезание „Буркан срещу буркан“ – печене на чушки и правене на айвар. Това е специална зеленчукова салата“, обясни той. Димитров припомни, че  Цариброд и Босилеград са градовете в Сърбия, в които живеят най-много българи. „В Цариброд 54% от населението са българи, а неофициално може би над 80%“, допълни Димитров. \r\nЗорница КОСТАДИНОВА", "date": "2019.09.21", "title": "Кметът на Цариброд Владица Димитров:  Отбелязваме празника на града със сесия и празничен обяд - тук са много хора от побратимените ни общини от България"}
{"url": "http://www.focus-news.net/news/2019/09/21/2701106/razlichni-sa-hipotezite-za-razpolozhenieto-na-krepostta-rakovitsa-blizo-do-golyamo-belovo.html", "text": "На север от днешното село Голямо Белово се намира малък коничен връх, който носи името Раковица, каза за  Радио „Фокус“ – Пазарджик  директорът на Историческия музей в Белово Севдалина Попова. Тя обясни, че на билото му има заравненост, която е не повече от 500 квадратни метра, там  се намира керамика от тракийския и римски период. „Обектът не е изследван, но нищо от материалите на повърхността не говори за наличие на следи от Средновековието. В същото време името на този скромен античен обект се свързва с героичната съпротива на хората от Белово срещу османските нашественици. Легендите разказват за девет месечна съпротива и договорено предаване на беловци, завършило с получаване на специален статут за хората от района. Очевидно е, че в днешна Раковица най-малкото няма място да побере достатъчно войска за отпор. Най- вероятно географското объркване е станало през втората половина на 19 век, когато Стефан Захариев, увлечен в желанието си да опише историята и географията на селищата от Татар-Пазарджишката кааза е съобщил местонахождението на крепостта погрешно, обърквайки посоките, тъй като на него не му е било известно местонахождението на Белово през средновековието – той ориентирал всичко по съвременните му местонахождения. В началото на 20 век по въпроса работи видния журналист Никола Владикин, роден в Белово, а през 70-те години краеведът Атанас Хрисчев се изказва в подкрепа на тезата на Владикин, че голямата крепост Раковица се намира в местността Свети Спас, срещу големия манастир“, коментира Попова. \r\nВаня НИКОЛОВА", "date": "2019.09.21", "title": "Различни са хипотезите за разположението на крепостта Раковица близо до Голямо Белово"}
{"url": "http://www.focus-news.net/news/2019/09/21/2701110/gd-granichna-politsiya-trafikat-e-izklyuchitelno-intenziven-gkpp-kapitan-andreevo-i-gkpp-lesovo-na-izhod-za-tovarni-avtomobili.html", "text": "Трафикът е изключително интензивен На границата с Турция на ГКПП \"Капитан Андреево\" и ГКПП \"Лесово\" на изход за товарни автомобили. Това съобщиха от  ГД \"Гранична полиция\" . Информацията за трафика е към 18:00 часа. Във връзка с ремонтни дейности на съпределните гранични пунктове се извършва бавна обработка на преминаващите от страна на турските гранични власти.  \r\nНа границата със Сърбия на ГКПП \"Калотина\" трафикът е интензивен на изход за леки автомобили. На границата с Гърция на ГКПП \"Кулата\" трафикът е интензивен на изход за товарни и леки автомобили. На границата с Румъния на ГКПП \"Дунав мост\" - Видин трафикът е интензивен на изход за товарни автомобили. На границата със Северна Македония трафикът е нормален на всички гранични контролно-пропускателни пунктове.  Във връзка с извършване на ремонтно-строителни дейности на ГКПП \"Златарево\"  за времето от 09 септември 2019 г. до 14 октомври 2019 г. движението през ГКПП \"Златарево\" ще бъде затруднено. \r\nОт съображение за безопасност поради ниското ниво на р. Дунав фериботната платформа, обслужваща фериботната връзка Оряхово – Бекет от 11 септември 2019 г. ще  работи само през светлата част на денонощието – от 08.00 часа до 22.00 часа", "date": "2019.09.21", "title": "ГД \"Гранична полиция\": Трафикът е изключително интензивен ГКПП \"Капитан Андреево\" и ГКПП \"Лесово\" на изход за товарни автомобили"}
{"url": "http://www.focus-news.net/news/2019/09/21/2701109/emsc-registrirano-e-silno-zemetresenie-s-magnitud-56-v-rayona-na-drach-v-albaniya.html", "text": "Регистрирано е силно земетресение с магнитуд 5,6 в района на Драч, показва справка на страницата на  Европейския средиземноморски сеизмологичен център  . \r\nТрусът е станал в 16:04 часа местно време (17:04 часа българско време) на 5 километра северозападно от град Драч (Дуръс) и на 35 километра западно от столицата Тирана, последван от втори трус с магнитуд 5,2 на 10 километра южно от Драч. И двата труса са станали в Адриатическо море. \r\nЗеметресенията са предизвикали паника и хората масово са напуснали домовете си. Засега няма информация за причинени материални щети и пострадали хора. Не е обявена опасност от възникване на цунами. Усетени са освен в Албания, в Македония и в Черна гора. \r\n \r\n  Юлиян Марков", "date": "2019.09.21", "title": "EMSC: Регистрирано е силно земетресение с магнитуд 5,6 в района на Драч в Албания"}
{"url": "http://www.focus-news.net/news/2019/09/21/2700974/polititsi-se-obediniha-protiv-predsrochnoto-osvobozhdavane-na-dzhok-polfriyman-obzor.html", "text": "Политици се обединиха против предсрочното освобождаване на Джок Полфрийман, макар и някои от тях с по-уклончиви отговори, имайки се предвид, че техните коментари върху решения на съда не се считат за препоръчителни. На журналистически въпроси по темата отговориха министър-председателят Бойко Борисов, лидерът на БСП Корнелия Нинова, министърът на вътрешните работи Младен Маринов, народният представител от ГЕРБ Красимир Ципов и депутата от „Обединени патриоти“ Милен Михов. Политиците не пожелаха да коментират конкретно решението на съда, но все пак изказаха мнение по въпроса. В кулоарите на парламента премиерът  Бойко Борисов  първоначално заяви, че заради позицията, която заема в държавната йерархия, не може да коментира решение на български съд, каквото е това за предсрочното освобождение на Джок Полфрийман. Въпреки това Борисов каза, че споделя мнението, което изразиха представители на други политически групи, обявявайки се против решението на съда. Лидерът на БСП Корнелия Нинова заяви от парламентарната трибуна, че този случай поставя въпроса за бързо приемане на предложението ни за премахването на съкратено производство. Тя добави, че като юрист на първо място би казала, че решенията на съда не се коментират, но като човек и политик казва, че това е подигравка с жертвите, техните семейства, мъката на тези хора и чувството за справедливост и възмездие на престъпници, убийци и изнасилвачи. Нинова беше категорична, че тази тема няма цвят и партийност и призова за обединение и спиране на безумия от такъв тип. Най-категоричният отказ да коментира темата дойде от министърът на вътрешните работи Младен Маринов. Той заяви, че не взима отношение по казуса, тъй като е ръководител на МВР, а именно това са органите, които работят по разследването и коментарите на решения на съда няма да доведат до нищо хубаво. Въпреки дистанцирания си отговор, той заяви, че всеки от нас може сам да направи изводите си. Отношение към темата взе и народният представител от ПП ГЕРБ Красимир Ципов, който заяви, че председателят на Съюза на съдиите Красимир Ципов дължи обяснение за мотивите за предсрочното освобождаване на Джок Полфрийман. Красимир Ципов добави, че като юрист няма как да коментира решение, чиито мотиви не са произнесени и не са видени абсолютно от никого, но като гражданин смята, че председателят на този състав Калин Калпакчиев най-малкото дължи отговор на близките на убитото момче и да разясни много добре какви са били мотивите му при произнасянето на това съдебно решение. Той задочно запита съдия Калпакчиев и какъв ще бъде отговорът му на изявлението на Джок Полфирйман, че българският съд е корумпиран. В коментарите по казуса се включи и депутатът от „Обединени патриоти“ Милен Михов. Той също започна с думите, че решение на съда трябва да се изпълнява, а не коментира, но въпреки това изрези учудване от предсрочното освобождаване на Джок Полфрийман. Той обясни, че не би искал да апелира за реакция на съда, тъй като в правовата държава решенията на съда трябва да бъдат уважавани, но заяви, че смята, че цялото обществото приема присъдата като несправедлива.  \r\nТеодора ПАВЛОВА", "date": "2019.09.21", "title": "Политици се обединиха против предсрочното освобождаване на Джок Полфрийман (ОБЗОР)"}
{"url": "http://www.focus-news.net/news/2019/09/21/2700976/ria-novosti-vashington-razkri-kakvi-shte-sa-temite-na-razgovorat-mezhdu-donald-tramp-i-vladimir-zelenski.html", "text": "Вашингтон разкри какви ще са темите на разговорът между президентите на САЩ и Украйна Доналд Тръмп и Владимир Зеленски, предава  РИА Новости . \r\nПрезидентът на САЩ Доналд Тръмп възнамерява да обсъди икономическото и енергийно сътрудничество с украинския си колега Владимир Зеленски, както и да изрази загриженост относно намесата на Китай в икономиката на Украйна, заяви на брифинг високопоставен служител на американската администрация. \r\n\"Те (лидерите на двете страни) изследват допълнителни възможности, които наскоро бяха възприети, например за сътрудничество в енергийния сектор, и ще обсъдят възможностите за по-нататъшно реформиране на украинската икономика и допълнителни възможности за търговия\", каза той. \r\nПредставителят на американската администрация също каза, че Тръмп възнамерява да \"изрази своята загриженост относно това, което смята за хищнически икономически действия от страна на Китай в Украйна\", като добави, че става дума по-специално за интелектуалната собственост. \r\nКоментирайки предстоящата среща, представителят на администрацията на САЩ добави, че \"Тръмп отново ще поздрави президента Зеленски за победата му на изборите\", както и \"за успеха на неговите реформи и усилията му в борбата с корупцията\". \r\nПреговорите на Тръмп и Зеленски ще се проведат в кулоарите на Общото събрание на ООН в Ню Йорк на 25 септември. Тази информация беше потвърдена от кабинета на президента на Украйна.", "date": "2019.09.21", "title": "РИА Новости: Вашингтон разкри какви ще са темите на разговорът между Доналд Тръмп и Владимир Зеленски"}
{"url": "http://www.focus-news.net/news/2019/09/21/2700973/pregled-na-osnovnite-temi-v-svetovniya-pechat-agentsiya-fokus.html", "text": "Индия не очаква нищо различно от Пакистан на предстоящата среща на Общото събрание на ООН в Ню Йорк, заяви представителят на страната, пише турският вестник  Yeni Safak . \r\nНа въпрос за кризата в индийският щат Джаму и Кашмир, посланикът на страната Сийед Акбарудин, постоянният представител на Ню Делхи в ООН, заяви че очаква същите коментари от страна на пакистанските представители. \r\n„Това, което ми казвате е, че ще има същото още повече от същите коментари. Ако това е така, какъв е нашият отговор?“, заяви той. \r\n„Нека го кажа така. Всяка страна има прави да реши как да се държи на глобалните платформи. Има някои които падат ниско. Нашият отговор е да стоим високо.“, добави посланикът. \r\nПремиерите на Индия и Пакистан ще застанат един срещу друг за първи път на срещата на ООН на 27 септември, откакто Ню Делхи отцепи щата Джаму и Кашмир и отне от него специалният му статут, гарантиран от индийската конституция. \r\nСъщо така правителството на Индия продължи да разделя спорният регион, като го раздели на две контролирани „обединени територии“. \r\nПакистан осъди тези ходове, като поиска от Съвета за сигурност на ООН, който проведе първата среща, свързана с кашмир по-рано, да се намеси. \r\nПремиерът на страната Имран Хан се зарече да повдигне въпроса за това, което той нарича нарушение на резолюциите на ООН в Кашмир на сесията на събранието на ООН.  \r\n„Обяснихме ви, че нашият подход и нашата ориентация ще работят различно от преди. Но може да има някой, който иска да повдигне въпрос, който може и да е повдиган преди. Вашият въпрос е какво ако те повдигнат този въпрос по-остро“, заяви Акбарудин, като завоалирано се отнесе до Пакистан. \r\n \r\n*** \r\n \r\n  Лидерът на израелската опозиционна партия „Синьо и Бяло“ Бени Ганц предприема ходове, за да си подсигури първият си мандат от президента на страната Реувен Ривлин и да сформира следващото правителство след консултациите с него, пише  The Jerusalem Post , като се позовава на източници от партията на Ганц.  \r\nТой вече се срещна с Демократическият съюз и се водят преговори с още няколко партии за сформиране на коалиционни правителство, което ще трябва да разполага с поне 61 места в парламента и да получи мандат от президента Ривлин. \r\nЛидерите на „Синьо и Бяло“ отхвърлиха призива на Нетаняху за формиране на общо широко правителство с неговата партия „Ликуд“ и други десни политически формации. \r\nНетаняху вече подписа споразумения с три десни и религиозни партии за колаиционна сделка, но по-късно се обърна и към партията на Ганц за да бъде формирано широко правителство.  \r\nОсвен това Нетаняху е предложил в правителството да се включи и израелската Лейбъристка партия на Амир Перец, чиито шест места ще му осигурят мнозинство в Кнесета. \r\nСлед среща в Тел Авив, Ганц заяви, че няма да е сериозно да преговаря с цял политически блок. \r\n„Синьо и бяло е най-голямата партия. Спечелихме 33 места и Нетаняху не успя да договори мнозинство в парламента. Ще построя широко и либерално правителство, което ще се позовава на волята на хората. Няма да се предадем пред какъвто и да е диктат. Преговорите ще бъдат водени от мен отговорно и с добра преценка“, заяви Ганц. \r\n \r\n*** \r\n \r\n Предвид нерешителните резултати от изборите за Кнесет през тази седмица, на въпроса кой ще формира следващото правителство може да се отговори най-добре със сентенцията, известна като парадокса на Сократ: „Знам, че нищо не знам“. Има множество различни сценарии, но голям брой експерти вярват, че най-вероятният изход от сегашната коалиционна безизходица в Израел е широко правителство на единството, включващо „Сино и Бяло“ и „Ликуд“, но само, след като последната партия е отстранила своя дългогодишен лидер, премиера Бенямин Нетаняху, пише  The Times of Israel  в материал, представен без редакторска намеса. \r\n„Синьо и Бяло“ отдавна призовават за правителство на единството, но настояват Нетаняху да не е част от него заради трите дела за корупция, които се гледат срещу него. Въпреки това всички влиятелни функционери на „Ликуд“ – дори включително бившия министър Гидеон Саар, когото преди това Нетаняху обвини, че замисля преврат срещу него – настояват, че няма да изоставят своя председател. Предвиждайки възможен бунт, той ги накара всички да подпишат обещание за лоялност преди изборите. \r\nДесният религиозен блок на Нетаняху има шест места по-малко от нужните 61 за формиране на стабилно правителство в Кнесета, показва почти окончателното преброяване. А „Наш дом Израел“ на Авигдор Либерман отказва да е част от всякаква друга коалиция, освен такава на „Синьо и Бяло“ и „Ликуд“.  \r\nДруги опции, като тясна лявоцентристка коалиция, подкрепена отвън от Съвместната листа (на арабските партии) или тясно дясно-религиозно правителство също изглеждат невъзможни. \r\nКато се има предвид тази задънена улица, няколко политолози заявиха в четвъртък, че в крайна сметка, след като всички други варианти са изчерпани, Нетаняху вероятно ще бъде принуден да подаде оставка - или да бъде свален - за да даде възможност за правителство на единството  между „Ликуд“ и „Синьо-белите“. \r\n \r\n „Той вече не може да диктува условията“  \r\n„От всички възможни сценарии, Нетаняху да стане министър-председател е най-малко вероятният“, твърди Мичел Барак, анкетьор и политически анализатор. „Ако „Ликуд“ беше спечелил 40 мандата, може би щеше да диктува условията за следващото правителство. Но получи само 31 места. Той вече не може да диктува условията“. \r\nНещо повече, досъдебното изслушване на Нетаняху е насрочено за 2 октомври, като се очаква процесът да завърши с една или повече осъдителни присъди, включително, вероятно и за подкуп, отбелязва Барак, който е работил с Нетаняху в края на 90-те. \r\nТова разбира се допълнително ще насърчи потенциалните коалиционни партньори да отхвърлят Нетаняху и също така ще улесни депутатите от „Ликуд“ да поискат той да отстъпи, за да позволи правителство на единството, предвижда експертът. \r\nНе че ще бъде лесно да се принуди премиерът да напусне поста си. Партията му, поне засега, изглежда напълно лоялна към Нетаняху, който за първи път беше избран за председател на „Ликуд“ през 1993 година. \r\n„Фактът, че всички лидери на „Ликуд“, министри и наследници на Нетаняху са излезли в негова подкрепа, е защото той би поискал това в този момент“, каза Барак. „Всичко освен абсолютна лоялност ще бъде наказано в следващата надпревара за партийното ръководство и при гласуването за следващия състав в Кнесета“. \r\nНещата обаче ще се променят, ако премиерът не успее да събере коалиция, преди или след също толкова неуспешен опит на Ганц, прогнозира Барак. „Подкрепиха го след последните избори; те останаха при него дори след като той разпусна Кнесета. Но те няма да останат на Ликуд-Титаник“. \r\nАко Нетаняху не успее по някакъв начин да пробие кръга и да получи мнозинство, той може да избере да си подаде оставката, възможно в рамките на сделка с Главния прокуор или прокуратурата да смекчи тежестта на съдебните обвинения срещу него, посочва още експертът. (В четвъртък говорител твърдо отрече съобщенията, че Нетаняху ще иска съдебно споразумение). \r\nНо ако той сам не се откаже, неговата партия вероятно ще реши да го принуди, добави Барак. \r\n„Вероятно ще е необходим Централният комитет на „Ликуд“ за подобен ход, но ако всички депутати се съгласят за нов лидер, определено има начин това да се случи“. \r\nСпоред вътрешния правилник на „Ликуд“, лидерът на движението автоматично е негов кандидат за премиер. Но Централният комитет на партията просто може да промени правилата и да ги адаптира към новата ситуация. \r\nКато алтернатива група „Ликудникс“ може да се откъсне от партията-майка и да създаде своя независима фракция със свой председател. \r\n \r\n „Никой не иска да бъде Майкъл Хезелтин“  \r\nЗа разлика от Лейбъристите, които свалят лидерите си много често, „Ликуд“ винаги е бил много лоялен към своите председатели, отбелязва Асаф Шапира, експерт по политическите партии в Израел. \r\n„Разбира се, през годините имаше известно вътрешно несъгласие, но през цялата си история „Ликуд“ е имал само трима лидери освен Нетаняху: Менахем Бегин, Ицхак Шамир и Ариел Шарон. Всички те се отказаха сами; никой не бе изритан“. \r\nНо ако и когато настроението се промени, има няколко различни възможности той да бъде детрониран, обяснява Шапира. Партия може бързо да призове за вътрешни избори за нов председател. \r\n„Хаим Кац, който ръководи Централния комитет на Ликуд, също може доста лесно да промени правилника на партията“, добавя експертът, който ръководи програмата за политически реформи в Израелския институт за демокрация. \r\nКац, който е изправен пред свои правни проблеми и може да почувства, че няма какво да губи политически, „има много власт и нещата не винаги се правят точно според правилата“, каза Шапира. \r\nСегашната вярност на Ликуд към Нетаняху може бързо да се разсее, щом вероятността от нови избори се увеличи, ако и Нетаняху, и Ганц не успеят да създадат коалиция. Малко преди Кнесетът да бъде разпуснат отново, може да се очаква, че Ликуд ще обмисли и цареубийство, смята експертът. \r\nОсновен закон: Правителството посочва, че ако двама кандидати са били помолени, опитали са и не са успели да създадат коалиция, трети може да опита късмета си, ако 61 членове на Кнесета поискат това писмено. Това може да бъде всеки депутат и не е задължително да бъде председател на партия. \r\nСледователно, в опит да избегнат нови избори, „Синьо-белите“ (и евентуално други партии) биха могли да се споразумеят с група от лидери на Ликуд относно правителството на единството, в което Ганц и все още неизвестен депутат на „Ликуд“ ще завъртят премиерството. \r\nСъс сигурност намирането на някой от партията, който да намушка Нетаняху, гледайки го в лицето, няма да е лесно, защото подобен ход, дори да е обяснен на публиката като извънредна ситуация за страната, може да стигматизира бъдещия бунтовник като предател, казва Йонатан Ринолд, политолог в Университета Бар-Илан. \r\n„Никой не иска да бъде Майкъл Хезелтин“, каза той, имайки предвид британски политик, който през 1990 г. предизвика Маргарет Тачър за ръководството на партията на консерваторите. Хезелтин започна веригата от събития, които свалиха Желязната лейди след 11 години, но той загуби последвалата надпревара за партийното ръководство до Джон Мейър. \r\n \r\n „Щом стане ясно, че няма правителство, общественото мнение ще окаже натиск на Нетаняху да се откаже“  \r\nДори и мнозина в „Ликуд“ лично да не харесват Нетаняху и да желаят да го видят да си отива вкъщи, публично предизвикателство към неговото лидерство може да усложни бъдещите планове на бунтовника да се състезава за председателския пост на партията, отбелязва Ринолд. \r\nСледователно, „никой няма да направи нищо, докато не стане абсолютно ясно, че Нетаняху не може да състави правителство“, заяви той. „Но веднага щом стане ясно, че няма правителство, че дори „Синьо-бяло“ не могат да осигурят мнозинство – което, най-вероятно, ще се случи – общественото мнение ще окаже натиск върху Нетаняху да се откаже“. \r\nСпоред Ринхолд бунтът на Ликуд срещу Нетаняху се превръща в „най-вероятният сценарий“. „Ликудникът“, който най-вероятно ще започне да призовава за прокуждане на Нетаняху, ще бъде някой, който не е особено близък и любим на премиера и който в същото време не се стреми да спечели следващите избори за председател на „Ликуд“, твърди той. \r\nПредседателят на Кнесета Юли Еделщайн, за когото се твърди, че иска да замени Ривлин като президент след две години, може да е пример за такава високопоставена фигура в „Ликуд“, която отговаря на този профил, отбелязват анализаторите. \r\n„Но Нетаняху е най-умелият политик, който Израел някога е виждал“, добавя Ринолд. „Той няма да ги улеснява“.", "date": "2019.09.21", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/09/21/2701097/priemaneto-na-paketa-mobilnost-shte-se-otrazi-negativno-varhu-transportniya-bransh.html", "text": "Приемането на пакета „Мобилност“ ще се отрази негативно върху транспортния бранш, каза за  Радио „Фокус“ – Пазарджик  Стоянка Стойкова, председател на Сдружението на превозвачите в регион Пазарджик. Тя отбеляза, че гласуването на мерките, предвидени в пакета ще доведе до сериозни проблеми не само за товарните превози, но и за останалите видове транспорт, защото много хора ще бъдат засегнати от предвижданите промени. „Превозвачите сами изпращат шофьорите си на хотел като оставят камионите на платени паркинги, за да не бъдат ограбени. Грижат се за спазване на задължителните почивки на водачите. За това е ненужно да се въвеждат допълнителни рестриктивни мерки или пакети, които само да препятстват тяхната работа и да утежняват финансовото им положение“, каза също Стойкова. \r\nВаня НИКОЛОВА", "date": "2019.09.21", "title": "Приемането на пакета „Мобилност“ ще се отрази негативно върху транспортния бранш"}
{"url": "http://www.focus-news.net/news/2019/09/21/2700978/afp-bivshiyat-prezident-na-rumaniya-si-e-satrudnichil-s-komunisticheskite-vlasti-i-sekuritate.html", "text": "Бившият румънски президент Траян Басеску е бил обвинен в това, че си е сътрудничил със структурите на румънската Държавна сигурност по времето на тоталитарният режим, т.нар. „Секуритате“, от съда в страната, предава  AFP .  \r\nТова е голям удар по репутацията на бившият президент, тъй като той беше една от основните фигури в прехода към демокрация и пазарна икономика на Букурещ.  \r\nТой обяви, че ще обжалва решението пред Върховният съд.  \r\nАпелативният съд на Румъния заяви, че има доказателства за това, че Басеску е сътрудничил на „Секуритате“, като се позовава на документи, датиращи от годините му като студент в Констанца. \r\n„Не знаех, че това е „Секуритате“, заяви той пред репортери във връзка с обвиненията, след като призна, че наистина е доставял информация за свои колеги на сътрудник на службите.", "date": "2019.09.21", "title": "AFP: Бившият президент на Румъния си е сътрудничил с комунистическите власти и „Секуритате“"}
{"url": "http://www.focus-news.net/news/2019/09/21/2700975/tartirani-sa-poreditsa-ot-koordinatsionni-sreshti-mezhdu-rakovodstvoto-na-bsp-i-tehnite-predstaviteli-v-ep-obzor.html", "text": "„Стартираме поредица от координационни срещи между ръководството на БСП и нашите представители в ЕП, тъй като през следващите месеци предстоят да бъдат обсъждани чувствителни и важни теми в европейските институции. По време на предизборната ни кампания за ЕП подробно разписахме нашите приоритети и очертахме онези червени линии, които представителите ни в ЕП няма да преминават, както и националните интереси, които те ще защитават.” Това каза  зам.-председателят на БСП  Деница Златева по време на пресконференция на партията на „Позитано 20”. По думите й по време на днешната среща са били очертани няколко приоритета в работата на делегацията. На първо място тя посочи предстоящите обсъждания по пакета „Мобилност” и припомни, че вчера е имало гласуване в Комисията по транспорт на ЕП. Златева изтъкна, че пакетът „Мобилност” трябва да бъде пречупен през защита на българските превозвачи и работещите в сектора. Втората тема, на която обърна внимание зам-председателят на БСП е свързана с Брекзит и преговорите по излизане на Великобритания от ЕС, в частност последствията за българските граждани, живеещи на територията на страната, при двата сценария – без и със сделка за Великобритания. „Друга тема е Бюджетът на ЕК - 2021-2027 – ясно сме разписали, че ще настояваме за запазване на кохезионната политика, за запазване и увеличаване на размера на средствата, които ще бъдат предоставени на България”, акцентира Златева. Тя коментира и друга чувствителна тема за България – реформата в сферата на миграционната политика на ЕС. „Още повече – заявленията след срещата на Макрон и премиера Конти – липсва ни националната ни позиция. Надявам се, че българското правителство ще защити българския интерес по време на преговорите, свързани с реформата в Дъблинския регламент”, уточни зам.-председателят на БСП. Друг приоритет, който Златева очерта, бе новата Европейска прокуратура – след гласуването в КОРЕПЕР и избора на Лаура Кьовеши от БСП очакват старт на ефективно разследване на злоупотребите с европейски средства, което е от огромен интерес за българските граждани. „Основен приоритет в работата на нашата делегация остава приемането ни в Шенген. Категорично не приемаме промяна или лакатушене в позицията на премиера Борисов. Когато имаш национална цел и национален консенсус по тази цел – правителството е длъжно да я следва”, категорична бе Златева. Тя допълни като важна тема и отпадането на механизма за сътрудничество и проверка.  Евродепутатът от БСП/ПЕС Петър Витанов  коментира, че с ИБ на БСП са установили регулярно и ефективно взаимодействие, за да нямаме разминавания в позициите. „Установихме правилата, по които ще се установява координацията”, заяви той. Витанов каза, че е информирал членовете на ИБ за последните развития по пакета Мобилност. „Това, което предстои пред нас, и начините, по които бихме могли да повлияем на българските превозвачи, е установяване на по-компромисен общ подход и общ текст, който да стъпва на основните ценности на ЕС\", изтъкна Витанов. По повод влизането на България в Шенген, той коментира, че нееднозначните послания на правителството и министър- председателя объркват българското общество и западните партньори и не помага за решаването на тази приоритетна цел. „Нашият стремеж е механизмът за сътрудничество и оценка да бъде трансформиран в общ доклад за върховенството на закона за всички държави членки, за да престане да е обект на спекулация и инструмент за управление в ЕС.”, завърши Петър Витанов.  Евродепутатът Цветелина Пенкова  подчерта, че правителството оглушително мълчи вместо да защитава правата на българите във Великобритания. „Темата за „Брекзит\" е от значение за всички европейски граждани и всяка една от комисиите в ЕП. В сряда беше приета резолюция, в която ЕП изразява своята позиция, че сме готови да подкрепим едно евентуално удължаване на срока за напускане на Великобритания. При условие, че те спазят всички изисквания по отношение на финансовите задължения към ЕС и правителството на страната поиска такова удължаване\", каза Пенкова. Тя коментира, че излизане на Великобритания от ЕС без сделка ще доведе до сериозен политически и икономически хаос, който засяга и българите, живеещи на острова. \"Много други държави взеха адекватни мерки, увеличавайки представителите в посолствата си\", коментира още тя. Евродепутатът призова правителството да започне да гледа по-сериозно на тази тема. Тя добави, че след излизането на Великобритания от ЕС ще наблюдаваме и спад от над 12% в бюджета на съюза и изрази надежда, че българските евродепутати ще се преборят да няма намаляване на средствата, които идват при нас по кохезионните и други фондове. \r\nТеодора ПАТРОНОВА", "date": "2019.09.21", "title": "тартирани са поредица от координационни срещи между ръководството на БСП и техните представители в ЕП (ОБЗОР)"}
{"url": "http://www.focus-news.net/news/2019/09/21/2700979/kathimerini-ankara-zaplashva-nikoziya-i-obyavi-planovete-si-za-varosha.html", "text": "Дни преди заседанието на Общото събрание на ООН в Ню Йорк и по време на опитите за рестартирането на преговорите за обединение на Кипър, Анкара повтори своите намерения да защитава правата на турските киприоти на острова, пише електронното издание на гръцкия вестник  Kathimerini . \r\n“Тези, които си мислят, че богатството на острова и на региона принадлежи само на тях ще трябва да се изправят пред решителността на Турция и на турските киприоти“, заяви президентът на Турция Реджеп Тайип Ердоган на конференция в Анкара. \r\nТой добави, че военновъздушните сили и флота на страната ще осигурят сигурността на сондажните дейности в Източното Средиземноморие на Турция и признатата от Анкара Севернокипърска Турска република (СКТР). \r\n Освен това министърът на отбраната на Турция, Хулуси Акар, заяви, че страната е решена да защитава правата на турските киприоти, точно както е била готова да го направи през 1974 година, когато Турция нахлува в Кипър.  \r\n„Имаме ясна позиция по отношение на справедливото разпространение на ресурсите в Източното Средиземноморие“, заяви той.  \r\n„Днес сме също така устремени както бяхме през 1974 г., когато защитихме правата на нашите братя“, добави Акар. \r\n„Като гарант на страната ние ще продължаваме да защитаваме нашите права и на тези на турските киприоти в рамките на международното право“, още каза той. \r\nВице-президентът на страната Фуат Октай повтори плановете на Турция да отвори отново град Варосия, веднага след като „имотите в града бъдат върнати на законните им собственици“, на базата на „историческите доказателства“. \r\nТой намекна, че тези доказателства ще бъдат взети от архивите от времето на Османската Империя.", "date": "2019.09.21", "title": "Kathimerini: Анкара заплашва Никозия и обяви плановете си за Вароша"}
{"url": "http://www.focus-news.net/news/2019/09/21/2700981/ognyan-tsenkov-kmet-na-obshtina-vidin-prez-mandata-2015-2019-g-ot-obshtinata-sa-se-vnasyali-vsyaka-godina-200-240-predlozheniya-v-obshtinskiya-savet.html", "text": "През мандата 2015-2019 г. от общината са се внасяли всяка година  200-240 предложения в Общинския съвет, каза след провелото се последно заседание на общинските съветници Огнян Ценков, кмет на Община Видин. Това съобщиха за Радио „Фокус от видинската община. Той посочи, че 4 от 11 точки, включени в дневния ред като негови предложения, не са приети. „Липсваше сериозна част от общинските съветници и на заседанието присъстваха 25. Предложенията бяха свързани с промяна на поименния списък за капиталови разходи, с приемане на отчета за касово изпълнение на бюджета за 2018 г., с изпълнението на бюджета от 1.01 до 30.06.2019 г., приемане на актуализирана бюджетна прогноза за периода 2020-2022 г. на постъпленията от местни приходи и на разходите за местни дейности. Тъй като 17 от общинските съветници гласуваха „за“, а 8 – против (4-ма от БСП и 4-ма от „Единни за промяна“),  нямаше необходимото мнозинство от 19 гласа в случая. Нищо ново, нищо изненадващо, именно тези две групи от общински съветници винаги гласуваха „против“ и за предложения, свързани с финансите на Община Видин, и с приемането на бюджетите. За излизане от тази ситуация аз ще върна негласуваните предложения за повторно гласуване и съм сигурен, че те ще бъдат приети от следващия Общински съвет поради обстоятелството, че бюджетът за 2018 г. е приет и това е една изискуема процедура по Закона за публичните финанси“ – каза кметът. Той добави още, че няма изопачаване на целите, както се коментира и по повод актуализацията на програмата за качеството на атмосферния въздух – нормативен документ, който всяка година се приема. „За съжаление, г-жа Росица Кирова и г-н Людмил Димитров не бяха разбрали, че става въпрос за две различни неща. Тук не става дума за проекта на Община Видин, който тя спечели за подобряване качеството на атмосферния въздух чрез подмяна на средствата за отопление. Той е на обща стойност 12 милиона лв. и ще се изпълнява в срок от 58 месеца. Коментираните 100 000 лв. – това е отделен проект за актуализация на програмата за фини прахови частици, изискуемо поради обстоятелството, че до изпълнението на този проект, тя няма да бъде в срок и трябваше да бъде удължена и да се изпълнят определени критерии. Въпреки противопоставянето, тук Общинският съвет взе положително решение“ – добави Огнян Ценков. Без решенията на местния парламент няма как да се осъществят всички дейности, свързани с предложенията – такива решения са били необходими и за разкриване филиал на Русенския университет, и за приема на дарението на регионалното сдружение на евреите „Шалом“ – Синагогата, бюджетите, и за участието по проекти и много други. „Ако нямахме положително становище, нямаше как да осъществим всичко, което до момента сме постигнали. Благодаря на всички общински съветници. Да, имаше нагласи от страна на БСП и „Единни за промяна“, както казах, но това не беше показателно, защото общинските съветници коректно и разумно преценяваха, че предложенията, които внасяме са законосъобразни и целесъобразни. Това е важното, за да достигнем всички тези успехи през четиригодишния мандат“, заяви видинският кмет. \r\nСлед заседанието председателят на Общинския съвет Генади Велков покани колегите си и ръководството на Община Видин да си направят обща снимка пред паметника на площад „Бдинци“.", "date": "2019.09.21", "title": "Огнян Ценков, кмет на Община Видин: През мандата 2015-2019 г. от общината са се внасяли всяка година  200-240 предложения в Общинския съвет"}
{"url": "http://www.focus-news.net/news/2019/09/21/2700980/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Полицията в Лондон арестува само петима души в това, което се очаква да бъде обявено за най-мащабният природозащитнически протест в историята. Стотици хиляди души от цяла Великобритания и света се събраха за да искат по-сериозни мерки срещу глобалното затопляне и промените в климата.  Секретарят на Великобритания за Брекзит Стивън Баркли заяви, че Обединеното кралство трябва да има време до 2020 г. да измисли алтернатива за предпазната  клауза за ирландската граница, вместо едва до края на септември, както беше предложено от европейските лидери при разговорите за Брекзит. Нов разрив има във взаимоотношенията между Брюксел и Лондон, след като Великобритания поиска от ЕС да държи в тайна писмените й предложения във връзка с напускането на Общността. Това са основните теми в британския печат за 20 септември. \r\n \r\n \r\n  Полицията в Лондон е арестувала петима души, които нелегално са блокирали моста „Ламберт“, след ден на глобални протести, за които се смята, че са едни от най-мащабните подобни демонстрации в историята, пише британското издание  The Telegraph . \r\nЗасега петима протестиращи са били задържани за нарушаване на обществения ред. \r\nВ свое изявление, местната полиция заяви, че мостът е бил „окупиран“ от протестиращите и ги окуражи да го напуснат, ако искат да избегнат арест. \r\n„Мостът Ламберт е окупиран от протестиращи. Свободни сте да напуснете и ви окуражаваме да го направите, тъй като това събиране е в нарушение на закона и подлежите на арест“, се казва в изявлението, насочено към демонстрантите. \r\nГолямата група в крайна сметка беше разпръсната и изведена от моста от силите на реда, които пристигнаха на мястото на митинга. \r\nЕдин полицейски служител коментира, че демонстрациите са били много „мирни“, като се има предвид броя на присъстващите. \r\nСтотици хиляди протестиращи, включително ученици, се включиха в протестите в цяла Великобритания, с призиви за действие срещу протичащите промени в климата. \r\n Деца и студенти напуснаха лекции и занятия и заедно с родителите си, работници и активисти се включиха в масивните протести, за които се предполага, че ще бъдат най-големите такива демонстрации в историята, ако броят на участниците бъде потвърден.  \r\nОрганизаторите твърдят, че около сто хил. души са се присъединили към митинга в централната част на Лондон, а още 20 хил. са протестирали в Единбруг и 10 хил. в град Брайтън.  \r\nВ Лондон, лидерът на Лейбъристката партия Джереми Корбин заяви пред младежите в тълпата, че „вие и вашето поколение дадохте централна роля на проблема и аз съм изключително доволен от това“. \r\nТой разкритикува президента на САЩ Доналд Тръмп за провалът му в действията срещу промените в климата и изпрати послание до бразилския държавен глава Жаир Болсонаро, че иска да работи с него за запазването и защитата на амазонската гора.  \r\nПолитикът от Зелената партия Каролин Лукас също присъства на демонстрациите. \r\n„Усеща се като истински въстание. Има истинско усещане от младите хора в частност, за това че те не могат повече да чакат“, заяви тя. \r\n„Тяхното бъдеще е заплашени и нашето поколение, моето поколение, е отговорно за това, че не направихме достатъчно за да обърнем внимание на проблема“. \r\n„Те имат огромен морален авторитет, когато ни казват това“, добави тя. \r\nПървите протести за деня се състояха в Австралия, където около 300 хил. демонстранти се събраха в повече от 100 различни митинга с призиви за действия срещу промените в климата. Други подобни събития се проведоха и в части от Азия. \r\nПротестиращите във Великобритания се насладиха на ден с необичайно топло време, докато призоваваха бизнесите и политиците да се борят с вредните емисии. Към тях се присъединиха и ученици и студенти, които пропуснаха занятията си. \r\nМинистерството на образованието се обърна към тях, като заяви, че макар да подкрепя конструктивни дейности, те не трябва да идват на цената на „образованието на децата ни“. \r\nУчителите са били информирани, че ако окуражават учениците да се присъединяват към демонстрациите или ако не документират отсъствията им ще бъдат санкционирани. Много от тях избраха да игнорират тези призиви. \r\n*** \r\n \r\n  Европейският съюз отново отказа искането на британското правителство с премиер Борис Джонсън за споразумение за Брекзит, в което да не присъства предпазната клауза за ирландската граница, пише британското издание  The Independent . \r\nСекретарят на Великобритания за Брекзит Стивън Баркли заяви, че Обединеното кралство трябва да има време до 2020 г. да измисли алтернатива за клаузата, вместо едва до края на септември, както беше предложено от европейските лидери.  \r\nБаркли пътува до Брюксел за да се срещне с преговарящият Брекзит от името на Брюксел, Мишел Барние, но искането му беше отхвърлено, след като Барние заяви, че ЕС няма да обмисли сделка, в която клаузата не присъства. \r\nСлед срещата, говорител на Европейската комисия заяви пред репортери, че е „от особена важност да бъде постигнато приложимо и легално операционно решение, което да бъде включено в споразумението за оттегляне“. \r\nТой допълни, че ЕС е готов да „разгледа всякакви обективни предложения за предпазната клауза“.  \r\nБез спорезумение за оттегляне няма да има преходен период и Великобритания ще трябва да напусне ЕС в края на октомври, без да има допълнителни забавяния.  \r\nБаркли заяви преди срещата си с Барниер, че настоятелността на Брюксел за клаузата или алтернатива за нея представлява риск за „нежелан резултат“ този Ноември. \r\nСлед срещата той добави, че все още има работа по преговорите, но има обща цел и тя е подписването на сделка. \r\n„Смятам, че все още имаме много работа, но имаме общата цел да постигнем сдела. Смятам, че има признание в столиците и сред външните министри, с които се срещнах за това, че искат да предотвратят (Брекзит) без сделка, искат преговарящите да постигнат споразумение“, заяви Баркли. \r\n„Има ясно съобщение от Председателят (на Европейската Комисия) Жан-Клод Юнкер и от премиерът (Джонсън), че сделка е постижима. Но всъщото време има много работа за вършене, макар и да се водят сериозни дискусии“, заяви още той \r\n„Движим се с инерция, преговорите ще продължат следващата седмица между делегациите и е важни да постигнем сделка, защото е в интерес на Обединеното кралство и разбира се в интерес за Европейският съюз да се движим към добри бъдещи взаимоотношения“, каза още Баркли. \r\n \r\n*** \r\n \r\n  Започна нов разрив в преговорите между Великобритания и Европейския съюз, след като Лондон поиска от Брюксел да държи предложенията си в тайна, пише вестник  The Guardian . \r\nСекретността на правителството на Великобритания за предложенията на Лондон по Брекзит предизвика нов разрив в преговорите с Брюксел. Това се дължи на исканията от страна на Великобритания ЕС да третира дългоочакваните документи, свързани с последните идеи на Обединеното кралство за Брекзит като „Собственост на нейно величество (Елизабет II)“. \r\nЕвропейската комисия е била информирана, че трите „конфиденциални“ документа, изпратени от Лондон не трябва да бъдат предоставяни за четене на делегатите, представящи 27-те останали страни членки на ЕС. \r\nИзточници, близки до Брюксел заявиха в отговор на това, че са заявили пред преговарящите от Великобритания, че всички предложения трябва да са на разположение на страните от Общността, за да бъдат анализирани и да се постигне прогрес в преговорите. \r\nОстават само шест седмици до 31 октомври, когато Обединеното кралство се очаква да напусне ЕС и има признаци на отчаяние в Брюксел за състоянието на преговорите, след като последните идеи на Лондон бяха разглеждани като „все така същите“, като последните предложения. \r\nТрите документа, които не задължават правителството да заяви специфично политическо решение, повдигнаха  предложения, заявени по-рано от Дейвид Фрост, първитят преговарящ от името на премиера Борис Джонсън. Те обаче бяха пренебрегнати и отхвърлени в по-ранната фаза на двугодишните преговори. \r\nТе включват използването на нови технологии и сигурни търговски схеми, за да бъдат улеснени митническите проверки на ирландската граница и съвместното наблюдение на пазара на произвеждани стоки, за да бъде осигурено преминаването само на качествена продукция. \r\nВ обяснение към страните от ЕС за провала на доставянето на копия на документите за представителите на съюза, комисията на Брюксел за Брекзит написа и-мейл, в който обяснява, че „Великобритания е заявила, че документите са собственост Нейно височество кралицата“, и е поискала от ЕС да не разпространява предложенията й.  \r\n„Имаме намерение да дискутираме работни методи с Обединеното кралство за условията на прозрачност и споделянето на информация“, се казва още в и-мейла. \r\nВъншният министър в правителството на Джонсън, Доминик Рааб, и преди е твърдял, че Лондон е изявявал нежелание да споделя писмените си предложения с ЕС от страх, че те може да изтекат и да станат публично достояние.  \r\nДипломатите на ЕС се оплакват, че ще е невъзможно да бъдат продължени преговорите, ако членовете на съюза не могат да анализират подробно британските планове за алтернативи на клаузата за ирландската граница. \r\nПравителството в Лондон отказва да предложи каквито и да е конкретни решения за алтернатива на клаузата преди поставената от френския президент Еманюел Макрон и финландския премиер Анти Рине крайна дата за това. \r\nДатата е поставена  с цел да бъде измислено решение на въпроса с клаузата преди срещата от високо равнище на Европейския съвет на 17 октомври.   \r\nГоворител на британското правителство описа тази крайна дата като „изкуствена“. \r\n„Ще можем да предоставим формални писмени решения, когато сме готови“, заяви той. \r\nВ изявление пред британски медии, ирландския заместник министър-председател Саймън Ковъни заяви, че има пропаст между позициите на Брюксел и Лондон. \r\n„Да искаш да премахнеш много важна част от споразумението за оттегляне, която решава много ирландски проблеми без да предложиш никакви сериозни алтернативи няма да бъде база за споразумение“, заяви той.", "date": "2019.09.21", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/09/21/2700977/afp-yemenskite-buntovnitsi-obyaviha-che-prekratyavat-atakite-si-v-sauditska-arabiya.html", "text": "Шиитските бунтовници хути в Йемен обявиха, че планират да прекратят всички атаки срещу Саудитска Арабия като чат от мирната инициатива за поставяне на край на конфликтва в Йемен, предава  AFP . \r\nПредставителят на групировката Меди Ал Машат заяви в реч по случай пет годишнината от завземането на йеменската столица Сана, че хутите ще „прекратят всички атаки срещу територията на Саудитска Арабия“, излъчена по хутската телевизия „Ал Масира“.  \r\nТой добави, че се надява „на жестът да бъде отговорено с по-силен жест“ от страна на Саудитска Арабия.   \r\nAFP: Тръмп заяви, че няма нужда от търговска сделка с Китай преди изборите за президент през 2020 г. \r\nПрезидентът на САЩ Доналд Тръмп заяви, че няма никакъв натиск срещу него да подпише търговска сделка Китай преди следващите избори за президент в страната през 2020 г., предава  AFP . \r\n„Не се стремя към частична сделка. Стремя се към пълна сделка“, заяви Тръмп пред репортери на съвместна пресконференция с австралийският министър-председател Скот Морисън.  \r\n„Не смятам, че имаме нужда от сделка преди изборите“, добави американският президент. \r\n \r\n \r\nThe Telegraph: Петима души са арестувани след най-мащабният митинг за защита на природата в историята  \r\nПолицията в Лондон е арестувала петима души, които нелегално са блокирали мостът „Ламберт“, след ден на глобални протести, за които се смята, че са едни от най-мащабните подобни демонстрации в историята, пише британското издание  The Telegraph . \r\nЗасега петима протестиращи са били задържани за нарушаване на обществения ред. \r\nВ свое изявление, местната полиция заяви, че мостът е бил „окупиран“ от протестиращите и ги окуражи да го напуснат, ако искат да избегнат арест. \r\n„Мостът Ламберт е окупиран от протестиращи. Свободни сте да напуснете и ви окуражаваме да го направите, тъй като това събиране е в нарушение на закона и подлежите на арест“, се казва в изявлението, насочено към демонстрантите. \r\nГолямата група в крайна сметка беше разпръсната и изведена от моста от силите на реда, които пристигнаха на мястото на митинга. \r\nЕдин полицейски служител коментира, че демонстрациите са били много „мирни“, като се има предвид броя на присъстващите. \r\nСтотици хиляди протестиращи, включително ученици, се включиха в протестите в цяла Великобритания, с призиви за действие срещу протичащите промени в климата. \r\n Деца и студенти напуснаха лекции и занятия и заедно с родителите си, работници и активисти се включиха в масивните протести, за които се предполага, че ще бъдат най-големите такива демонстрации в историята, ако броят на участниците бъде потвърден.  \r\nОрганизаторите твърдят, че около сто хил. души са се присъединили към митинга в централната част на Лондон, а още 20 хил. са протестирали в Единбруг и 10 хил. в град Брайтън.  \r\nВ Лондон, лидерът на Лейбъристката партия Джереми Корбин заяви пред младежите в тълпата, че „вие и вашето поколение дадохте централна роля на проблема и аз съм изключително доволен от това“. \r\nТой разкритикува президента на САЩ Доналд Тръмп за провалът му в действията срещу промените в климата и изпрати послание до бразилският държавен глава Жаир Болсонаро, че иска да работи с него за запазването и защитата на амазонската гора.  \r\nПолитикът от Зелената партия Каролин Лукас също присъства на демонстрациите. \r\n„Усеща се като истински въстание. Има истинско усещане от младите хора в частност, за това че те не могат повече да чакат“, заяви тя. \r\n„Тяхното бъдеще е заплашени и нашето поколение, моето поколение, е отговорно за това, че не направихме достатъчно за да обърнем внимание на проблема“. \r\n„Те имат огромен морален авторитет, когато ни казват това“, добави тя. \r\nПървите протести за деня се състояха в Австралия, където около 300 хил. демонстранти се събраха в повече от 100 различни митинга с призиви за действия срещу промените в климата. Други подобни събития се проведоха и в части от Азия. \r\nПротестиращите във Великобритания се насладиха на ден с необичайно топло време, докато призоваваха бизнесите и политиците да се борят с вредните емисии. Към тях се присъединиха и ученици и студенти, които пропуснаха занятията си. \r\nМинистерството на образованието се обърна към тях, като заяви, че макар да подкрепя конструктивни дейности, те не трябва да идват на цената на „образованието на децата ни“. \r\nУчителите са били информирани, че ако окуражават учениците да се присъединяват към демонстрациите или ако не документират отсъствията им ще бъдат санкционирани. Много от тях избраха да игнорират тези призиви.", "date": "2019.09.21", "title": "AFP: Йеменските бунтовници обявиха, че прекратяват атаките си в Саудитска Арабия"}
{"url": "http://www.focus-news.net/news/2019/09/21/2701111/pregled-na-mezhdunarodnite-novini-do-18-chasa-agentsiya-fokus.html", "text": "Поредици от протести бяха организирани в Кайро и други египетски градове, като демонстрантите призоваваха за оставката на президента на страната Абдел Фатах Ел Сиси, съобщава американската медия  Voice of America . Протестиращите обаче бързо бяха разпръснати от силите на реда, като 74 от тях бяха арестувани на място.  \r\nСтотици граждани излязоха по улиците, като скандираха за оставката на президента, но бързо бяха разпръснати и десетки от тях бяха арестувани. Полицията използва сълзотворен газ и разположи свои сили на градския площад в Кайро, на който през 2011 г. се проведоха протестите срещу бившия  лидер на Египет Хосни Мубарак.  \r\nПротестите идват след като бизнесменът, който се намира в изгнание, Мохамед Али призова хората да излязат на улицата и да свалят президента Сиси.  \r\nСтроителният магнат публикува серии от видеа от Испания, в които критикува президента и армията на страната и ги обвинява в корупция.  \r\nСиси отрече тези твърдения и заяви на младежка конференция, че е „честен и верен“ на хората и на армията. \r\nАли има много последователи в социалните мрежи и именно там той призова хората в Египет да излязат на улиците на страната.  \r\nПоявиха се кадри на демонстранти, блокиращи трафика в Александрия, Ал Махала, Дамиета, Мансура и Суец.  \r\n*** \r\n \r\n  Иран отрече да е имало успешни кибератаки над петролната инфраструктура в страната, след като се появи информация, че те са били нападнати онлайн, предава  AFP . \r\n\"Противно на твърденията на западните медии, разследванията, които приключиха показват, че не е имало успешни кибератаки по петролната инфраструктура в страната и по друга важна инфраструктура“, заявиха от правителствената служба за киберсигурност.  \r\nИзявлението не посочи за чия информация в западните медии става дума.  \r\nПо-рано уебсайтът “NetBlocks”, който следи за повреди в интернет връзката, написа в съобщение в „Туитър“, че е имало „проблеми с интернет връзката в Иран“. \r\nТе уточниха, че причината не е ясна и влиянието на повредите във връзката е ограничено, като достига до „онлайн индустриални и правителствени платформи“. \r\n„Данните показват кибератаки или непланирани технически инциденти по засегнатите мрежи“, се казва в изявлението на сайта. \r\n*** \r\n \r\n  Повече от сто демонстранти са били арестувани по време на протестите на „Жълтите жилетки“ в Париж, които са охранявани от повече от 7500 служители на френската полиция, поради опасения от безредици, причинени от „Черния блок“, предава  AFP . \r\nДо обяд полицията е арестувала общо 106 души от демонстрантите, по данни на местните сили нареда, като добави, че някои от арестуваните са носили чукове и петролни контейнери.  \r\nВластите забраниха на демонстрантите да протестират в някои специфични чати на града, макар някои от протестиращите да нарушиха тази забрана, което само доведе до повече арестувани.  \r\nМакрон по-рано призова за „спокоен“ протест, като подчерта, че макар да подкрепя свободното изразяване на хората, те не трябва да нарушават обществения ред.  \r\n*** \r\n \r\n Ливанец, обвинен за участие в отвличането на самолет на TWA и убийството на водолаз от Военноморският флот на САЩ, е арестуван на гръцки остров, съобщи полицията в събота, цитирана от  AFP \r\n65-годишният ливански гражданин е забелязан от полицаи на остров Миконос и задържан в четвъртък, се казва в полицейско съобщение. \r\nГръцките власти заявиха, че има европейска заповед за арест, издадена от Германия за отвличането на самолета, както и за още едно отвличане, извършено през 1987 г. \r\nГръцки медии съобщиха, че той е замесен в отвличането на полет TWA 847 и убийството на американски пътник. \r\nСамолетът, пътуващ от Кайро до Сан Диего с междинни кацания в Атина, Рим, Бостън и Лос Анджелис на 14 юни 1985 година беше отвлечен, след като излетя от Атина, припомня агенцията \r\nВ рамките на 17 дни пилотът на самолетът е бил принуден да прекоси няколкократно Средиземно море със своите 153 пътници и членове на екипажа, от Бейрут до Алжир и обратно, кацайки в Бейрут три пъти, преди най-накрая да му бъде разрешено да разтовари пътниците си. \r\nНа 15 юни 1985 г. по време на първото кацане в Бейрут 23-годишният водолаз на ВМС на САЩ Робърт Стейт е бил пребит и прострелян и хвърлен върху асфалта на летището в Бейрут. \r\n*** \r\n \r\n Земеделските производители в Лариса, централна Гърция, планират да изкарат тракторите си на кръстовището Платикамбос на националния път Атина-Солун в понеделник в знак на протест срещу цените на памука, които според тях са твърде ниски, за да покрият производствените разходи, пише електронното англоезично  издание на гръцкия вестник  Kathimerini . \r\nСтопаните настояват за  среща с министъра на земеделието и храните Макис Воридис, за да обсъдят техните оплаквания. \r\nВ изявление, публикувано в събота, базираната в Лариса федерация на земеделските профсъюзи заяви, че цените са с 20 процента по-ниски от миналата година. \r\nТова, което искат фермерите, е цена, „която отразява отличното качество на памука, покрива производствените им разходи и осигурява устойчив доход за покриване на техните нужди“, се казва в изявлението. \r\n*** \r\n \r\n Полицията задържа десетки протестиращи в Казахстан в събота заради митинги срещу китайската икономическа експанзия и бившия президент Нурсултан Назарбаев, който все още е ключов играч в бившата съветска държава, предава  AFP . \r\nВътрешното министерство на Казахстан заяви, че 57 души са били задържани в Алмати и Нур-Султан, националната столица, за участие в несанкционирани протести. \r\n\"Въпреки многократните предупреждения на прокуратурата, някои граждани се поддадоха на провокативните призиви на забранена екстремистка организация\", заяви вътрешното министерство, говорейки за организацията Демократичен избор за Казахстан. \r\n*** \r\n \r\n Проведе се извънредно заседание на гръцкото правителство заради кризата с мигрантите, пише македонският вестник  “Независен“ , като се позовава на информация на кореспондента на македонската информационна агенция (МИА) в Атина. \r\nПродължаването на мерките за разтоварване на островните лагери, подсилване на бреговата охрана с кораби и персонал в източната част на Егейско море и засиленото участие на „Фронтекс“ и НАТО са решенията, взети днес на среща на гръцкото правителство. \r\nНа срещата присъстваха и министрите на външните работи, гражданската защита, отбраната, морското дело, заместник-министърът по миграционната политика, заместник-министърът на отбраната, както и държавните министри без портфейл, а днешните решения са в продължение на мерките, предприети на 31 август 2019 г. по време на сесията на правителствения съвет по външна политика и отбрана. \r\nСрещата се проведе на фона на нарастваща вълна от бежанци и мигранти на гръцките острови край турското крайбрежие. \r\nСамо за три дни във вторник, сряда и четвъртък пристигнаха общо 1958 бежанци и мигранти, а от началото на месеца към 19 септември, по официални данни на гръцкото правителство, са регистрирани 6473 нови пристигащи по море от Турция. \r\n*** \r\n \r\n Регистрирано е силно земетресение с магнитуд 5,6 в района на Драч, показва справка на страницата на  Европейския средиземноморски сеизмологичен център  . \r\nТрусът е станал в 16:04 часа местно време (17:04 часа българско време) на 5 километра северозападно от град Драч (Дуръс) и на 35 километра западно от столицата Тирана, последван от втори трус магнитуд 5,2 на 10 километра южно от Драч. И двата труса са станали в Адриатическо море. \r\nЗеметресенията са предизвикали паника и хората масово са напуснали домовете си. Засега няма информация за причинени материални щети и пострадали хора. Не е обявена опасност от възникване на цунами. Усетени са освен в Албания, в Македония и в Черна гора.", "date": "2019.09.21", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/09/21/2700982/api-vazstanoveno-e-dvizhenieto-pri-km-200-na-avtomagistrala-trakiya-v-posoka-sofiya.html", "text": "Възстановено е движението при км 200 на автомагистрала „Тракия“ в посока София. Това съобщиха от пресцентъра на  Агенция „Пътна инфраструктура“ .", "date": "2019.09.21", "title": "АПИ: Възстановено е движението при км 200 на автомагистрала „Тракия“ в посока София"}
{"url": "http://www.focus-news.net/news/2019/09/21/2700984/gd-granichna-politsiya-izklyuchitelno-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Изключително интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Във връзка с ремонтни дейности на съпределните гранични пунктове се извършва бавна обработка на преминаващите от страна турските гранични власти. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На границата с Република Гърция трафикът е интензивен на изход за товарни и леки автомобили. На границата с Румъния трафикът е интензивен на изход за товарни и леки автомобили. На българо-сръбската и на границата със Северна Македония трафикът е нормален на всички гранични контролно-пропускателни пунктове. \r\nВъв връзка с извършване на ремонтно строителни дейности на ГКПП „Златарево“ за времето до 14 октомври 2019 г. движението през пункта ще бъде затруднено. \r\nОт съображение за безопасност поради ниското ниво на река Дунав фериботната платформа, обслужваща фериботната връзка Оряхово – Бекет, ще работи само през светлата част на денонощието – от 08.00 часа до 22.00 часа.", "date": "2019.09.21", "title": "ГД „Гранична полиция“: Изключително интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/09/21/2700986/predstoyashti-sabitiya-v-stranata-za-21-septemvri-agentsiya-fokus.html", "text": "*** \r\n \r\nОт 10.00 часа в централата на ВМРО на ул. „Пиротска“ 5, ет. 2, зала „Изложбена“, официално ще бъдат представени кандидатите на ПП „ВМРО – Българско национално движение“ за местните избори. \r\n \r\n*** \r\n \r\nОт 12.00 часа кметът на София, Йорданка Фандъкова ще провери новоизграденото междублоково пространство в „Зона Б-5“ между блоковете 15, 16 и 18. \r\n \r\n*** \r\n \r\nОт 19.30 часа в Католическата катедрала „Св. Йосиф“ на ул. „Княз Борис І” 146 ще се състои Органов концерт в рамките на Европейските дни на наследството. \r\n \r\n*** \r\n \r\nОт 11.00 часа Драматичен театър „Никола Вапцаров“ ще представи детския спектакъл „Летящата принцеса“. \r\n \r\n*** \r\n \r\nОт 10.00 часа на пл. „Свобода“ ще се проведе фестивалът „Хлябът, който ни свързва“, организиран за втора поредна година от Община град Добрич. \r\n \r\n*** \r\n \r\nОт 11.00 часа на площад „Велбъжд” ще се проведе Втори международен ретро парад за класически автомобили и мотоциклети. \r\n \r\n*** \r\n \r\nОт 11.00 часа в галерия „Ателието”, ще бъде открита изложба по проект „Образи и текстове”. \r\n \r\n*** \r\n \r\nОт 11.00 часа, в Цар Симеоновата градина, с активности и забавления, посветени на нашето общо бъдеще – децата, ще завърши първият етап от кампанията #ДариЕнергия на Schneider Electric. \r\n \r\n*** \r\n \r\nОт 12.00 часа ще бъде направена символична първа копка за цялостното обновяване на Зоопарка. \r\n \r\n*** \r\n \r\nОт 12.00 часа Неврокопският митрополит Серафим ще направи първа копка на параклис край симитлийското село Полето. \r\n \r\n*** \r\n Смолян.  \r\nОт 14.00 часа в Областна администрация ще се проведе заседание на Постоянната епизоодичната комисия – Смолян.  \r\n \r\n*** \r\n   \r\nОт 9.30 до 16.30 часа в парка пред Безистена младите хора от Общинския младежки съвет организират работилница за изграждане на пейки, с които ще бъде обзаведена Младежката сфера.  \r\n \r\n***  \r\n   \r\nОт 10.00 часа на бул. „Славянски“ между Регионалния исторически музей и Паметника на свободата ще бъде подредена изложба „Как се забавляват децата: преди срещу сега“.  \r\n   \r\n*** \r\n   \r\nОт 17.30 часа пред Младежката сфера в парка до Безистена ще се състои откриването на Националното ученическо състезание по дебати, което ще продължи до 23 септември.", "date": "2019.09.21", "title": "Предстоящи събития в страната за 21 септември (Агенция „Фокус“)"}
{"url": "http://www.focus-news.net/news/2019/09/21/2700991/mitropolit-gavril-shte-oglavi-arhiereyska-sveta-liturgiya-v-lovech.html", "text": "Негово високопреосвещенство Ловчанският митрополит Гаврил ще оглави Архиерейска света Литургия в Ловеч, предаде репортер на  Агенция „Фокус“ . Богослужението ще бъде в храм „Св. Троица“ в град  Ловеч. Началото ще бъде в 9.00 часа.  \r\nНикола ПЕТКОВ", "date": "2019.09.21", "title": "Митрополит Гаврил ще оглави Архиерейска света Литургия в Ловеч"}
{"url": "http://www.focus-news.net/news/2019/09/21/2700992/vav-veliko-tarnovo-zapochva-praznichnata-programa-za-otbelyazvaneto-na-111-godishninata-ot-nezavisimostta.html", "text": "Във Велико Търново започва празничната програма за отбелязването на 111-годишнината от Независимостта. Това съобщиха от  Община Велико Търново . Градът ще бъде национален център на честванията, посветени на 111-годишнината от обявяването на Независимостта на България. Пъстра поредица от събития включва празничната програма. На паметното историческо събитие, случило се на 22 септември 1908 година, е посветен целият културен календар през септември.  \r\nПразничната програма започва днес с популярния Международен фестивал на военните духови оркестри. С атрактивно дефиле музикантите с пагони от няколко държави ще дефилират по главната улица „Васил Левски“ в следобедните часове, а официалното откриване е в 17.00 часа пред Музикално-драматичния театър „Константин Кисимов“. Вечерта жителите и гостите на града ще се насладят на ефектния триизмерен спектакъл „Царевград Търнов“. Шоуто е в 20.30 часа и ще бъде прожектирано върху фасадата на Художествената галерия „Борис Денев” и в пространството около Паметника на Асеневци. 3D мапинг спектакълът е съчетан с ефектно комбинирани лазери и заря, а въздействащата музика ще напомни за величието на Второто българско царство, славната династия на Асеневци, както и съвременната роля на Велико Търново като историческа и духовна столица.  \r\nПразничният 22 септември започва в 7.30 часа сутринта с празнична Литургия в средновековния храм „Свети Четиридесет мъченици“. Историческа възстановка в двора на църквата ще пресъздаде прочитането на царския манифест за Независимостта. С военен ритуал в 10.30 часа едновременно на крепостите Царевец и Трапезица ще бъде издигнато националното знаме. След това кметът на Велико Търново Даниел Панов и официалните гости ще произнесат слова. Венци и цветя ще бъдат положени пред Пирамидата на Независимостта. Следва шествие до паметника „Майка България”, а пред сградата на Общината ще има спектакъл на военните оркестри и концерт на любителски формации.  \r\nВ 14.00 часа жителите и гостите на Велико Търново ще могат да се включват в безплатния екскурзоводски тур „По стъпките на българската държавност”. Обиколката включва църквите в квартал „Асенов”. През целия ден входът за крепостта „Царевец“ и храма „Св. Четиридесет мъченици” ще бъде свободен. В 17.00 часа на сцената пред Общината започва празничният концерт на Николина Чакърдъкова. Час по-късно по главната улица ще се извие Голямото търновско хоро, което обичната народна певица и кметът Даниел Панов ще поведат. В 19.00 часа на площад „Цар Асен I” пред „Царевец“ ротите на Националния военен университет „Васил Левски“ ще демонстрират строеви хватки с оръжие, а вечерното небе над Царевец ще бъде обагрено в различни цветове  по време на тържествената заря – проверка. В 20.15 часа е излъчването на Аудио-визуалния спектакъл „Царевград Търнов – звук и светлина”.  \r\nПрограмата продължава и на 23 септември, когато пред крепостта „Царевец“ ще се състои двучасов спектакъл на военните оркестри, участващи в международния фестивал. Шоуто започва в 10.30 часа и е със свободен вход.", "date": "2019.09.21", "title": "Във Велико Търново започва празничната програма за отбелязването на 111-годишнината от Независимостта"}
{"url": "http://www.focus-news.net/news/2019/09/21/2700989/kmetat-na-sofiya-yordanka-fandakova-shte-proveri-novoizgradeno-mezhdublokovo-prostranstvo-v-zona-b-5.html", "text": "От 12.00 часа кметът на София Йорданка Фандъкова ще провери новоизграденото междублоково пространство в „Зона Б-5“ между блоковете 15, 16 и 18. Това съобщиха от  Столична община . Изградени са детска и спортна площадка, кътове за отдих и е направено озеленяване.", "date": "2019.09.21", "title": "Кметът на София Йорданка Фандъкова ще провери новоизградено междублоково пространство в „Зона Б-5“"}
{"url": "http://www.focus-news.net/news/2019/09/21/2700987/predstoyashti-mezhdunarodni-sabitiya-za-21-septemvri-agentsiya-fokus.html", "text": "Световен ден на мира.  \r\n*** \r\n \r\n Протестиращите на митинг в квартал Туен Мун. \r\n*** \r\n \r\n Протести из цялата страна на „Жълтите жилетки“. \r\n*** \r\n \r\n Провежда се годишната конференция на  \r\nЛейбъристката партия. \r\n*** \r\n \r\n Начало на фестивалът „Октоберфест“. \r\n*** \r\n \r\n Опозицията в Казахстан призовава за протести в  \r\nцялата страна.  \r\n*** \r\n \r\n Посещение на Принц Чарлз във връзка със 75-ата годишнина от Битката при Арнем, част от операция „Маркет Гардиън“, проведена през Втората световна война.", "date": "2019.09.21", "title": "Предстоящи международни събития за 21 септември (Агенция „Фокус“)"}
{"url": "http://www.focus-news.net/news/2019/09/21/2700994/poveche-ot-35-sgradi-sas-zabelezhitelna-arhitekturna-stoynost-v-sofiya-shte-otvoryat-vrati-za-grazhdani-po-povod-evropeyskite-dni-na-nasledstvoto.html", "text": "Тази година „Европейските дни на наследството“ ще се проведат днес и на 22 септември под мотото „Изкуства и развлечения“, съобщиха от пресцентъра на  Столична община . Целта на това ежегодно събитие е да насочи общественото внимание към културното наследство, неговите различни измерения и неговото преосмисляне. То да не бъде възприемано като паметник, а като живо наследство, което е неразделна част от нашия живот и с което ние си взаимодействаме. \r\nВ София „Европейските дни на наследството“ се организират от Френски институт в България, Министерство на културата и Столична община в партньорство с Bulgaria ON AIR. Събитието е част от Календара на културните събития на Столична община. \r\nПовече от 35 сгради със забележителна архитектурна стойност в столицата ще отворят врати. Сред тях са: Министерството на отбраната, Министерство на вътрешните работи, Централният военен клуб, Военната академия „Георги С. Раковски”, Баня Баши джамия, Софийската синагога, Католическият катедрален храм „Св. Йосиф”, Концертен комплекс „България”, Народен театър „Иван Вазов”, Националната галерия - Двореца, Софийската опера и балет, Съдебната палата, Софийският университет „Св. Климент Охридски”, неговите музеи и библиотека, Университетска ботаническа градина, Френският институт в България, Резиденцията на Република Франция, галерия „Oborishte 5“.", "date": "2019.09.21", "title": "Повече от 35 сгради със забележителна архитектурна стойност в София ще отворят врати за граждани по повод Европейските дни на наследството"}
{"url": "http://www.focus-news.net/news/2019/09/21/2700988/nimh-dnes-vremeto-shte-bade-predimno-slanchevo-maksimalnite-temperaturi-shte-sa-mezhdu-18-i-23.html", "text": "Днес ще е предимно слънчево. Ще духа слаб до умерен вятър от север-североизток. Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ) . Ще бъде по-хладно от обичайното с максимални температури между 18° и 23°, за София около 18°. Атмосферното налягане е по-високо от средното за месеца и ще се задържи без съществена промяна. \r\nПо Черноморието ще преобладава слънчево време. Ще духа слаб до умерен североизточен вятър. Максимални температури между 17° и 20°. Температурата на морската вода е 23-24°. Вълнението на морето ще бъде около 2 бала.     \r\nВ планините ще бъде предимно слънчево. Ще духа слаб, по високите части  умерен вятър от север-северозапад. Максималната температура на височина 1200 метра ще е около 14°, на 2000 – около 7°.", "date": "2019.09.21", "title": "НИМХ: Днес времето ще бъде предимно слънчево, максималните температури ще са между 18° и 23°"}
{"url": "http://www.focus-news.net/news/2019/09/21/2700995/sport-bornemut-pobedi-kato-gost-otbora-na-sauthyamptan-s-31-v-mach-ot-shestiya-krag-na-angliyskata-vissha-liga.html", "text": "Футбол: Борнемут победи като гост отбора на Саутхямптън с 3:1 в мач от шестия кръг на Английската висша лига. Гостите поведоха в 10-ата минута с гол на Нейтън Аке, а в 35-ата Хари Уилсън вкара за 2:0. Джеймс Уорд-Проуз намали резултата в 53-ата минута, но в самия край на мача Калъм Уилсън вкара последният гол в мача. Така отборът на Борнемут се изкачи до третата позиция във временното класиране на Англия, след като натрупа 10 точки в изиграните до момента шест мача.", "date": "2019.09.21", "title": "Спорт: Борнемут победи като гост отбора на Саутхямптън с 3:1 в мач от шестия кръг на Английската висша лига."}
{"url": "http://www.focus-news.net/news/2019/09/21/2700993/anadolu-agency-turskiyat-sad-otnovo-izdade-zapoved-za-aresta-na-opozitsionni-lideri.html", "text": "Съда в турската столица Анкара издаде отново заповеди за арестите на бившите заместник председатели на „Народната демократическа партия“, опозиция на настоящата управляваща партия на Реджеп Тайип Ердоган, предава  Anadolu Agency , като се позовава на съдебните власти в страната. \r\nТози ход идва след като главният прокурор в Анкара започна нови разследвания срещу Селахатин Демиртас и Фиген Юксекдаг, които бяха в затвора заедно с други опозиционни представители по обвинения в тероризъм.  \r\nДемиртас и Юксекдаг ще бъдат обвинени в различни престъпления, включително нарушаването на обединението на страната и подстрекаване на хората към убийство и грабежи.  \r\nОбвиненията са свързани с протестите през 2014 г., които според турското правителство са станали причина за смъртта на 53 души, включително двама полицаи и оставиха стотици ранени. След протестите бяха установени и материални щети. \r\nПротестите избухнаха в Турциия на 6 октомври 2014 г., ден след като групировката „Ислямска Държава“ нахлу в сирийският град Кобани. \r\nТогава Демиртас призова хората да излязат на улиците и да протестират. \r\nНа 2 септември тази година съда в Анкара реши да освободи Демиртас, докато се провежда делото. \r\nТой вече е осъждан на четири години и осем месеца затвор, след като беше обвинен за разпространяване на терористична пропаганда, оглавяване на терористична организация и призиви за омраза.  \r\nПравителството на Ердоган обвинява неговата партия за това, че има връзки с кюрдското движение „Работническа партия на Кюрдистан“ (ПКК), която то разпознава като терористична организация. \r\n \r\n : Теодор Пенев", "date": "2019.09.21", "title": "Anadolu Agency: Турският съд отново издаде заповед за ареста на опозиционни лидери"}
{"url": "http://www.focus-news.net/news/2019/09/21/2700998/ria-novosti-devet-dushi-sa-zaginali-pri-vzriv-na-mikrobus-v-irak.html", "text": "Най-малко девет души са убити, а четирима са ранени в резултат от избухване на взривно устройство, заложено в микробус в иракския град Карбала, съобщава  РИА Новости , като се позовавa на източник в иракското вътрешно министерство, цитиран от местна телевизия. \r\n\"Експлозия в Карбала доведе до смъртта на девет души, четирима бяха ранени\", съобщава каналът. \r\nСпоред  информацията взривното устройство, вградено в микробуса, се е задействало на входа на Карбала близо до контролен пункт. \r\nВ същото време членът на съвета на провинция Карбала Нафи ал-Маяли заяви пред иракски медии, че микробусът е функционирал на газ, в него е избухнал пожар и в резултат на това се е взривил. \r\n \r\n : Теодор Пенев", "date": "2019.09.21", "title": "РИА Новости: Девет души са загинали при взрив на микробус в Ирак"}
{"url": "http://www.focus-news.net/news/2019/09/21/2700985/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n Метеорологична обстановка: \r\nЩе бъде слънчево, с временни увеличения на облачността над източната половина от страната. Ще духа слаб изток-североизточен вятър. Ще бъде по-хладно от обичайното с максимални температури между 18° и 23°, в София около 18°. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г.; \r\nДвижението в участъка от км 13+520 до км 16+210 посока Бургас се осъществява с повишено внимание поради извършване на ремонтни дейности на мостово съоръжение при км 15+940 в аварийната лента. Скоростта е ограничена до 70 км/ч. Срок до 30.09.2019 г.; \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 30.09.2019 г. \r\n \r\nАМ „Хемус“:  \r\nОбласт София: \r\nДвижението в посока Варна от км 49+000 до км 51+581 се осъществява с повишено внимание поради извършване на ремонтни дейности по съоръжение при км 51+360 в аварийната лента. Скоростта е ограничена до 70 км/ч. Срок 23.09.2019 г.; \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.10.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 15.10.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничения за движение по АМ „Струма“ поради пожара при км 62+700: \r\nПлатното в посока Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности за всички МПС. \r\nЗа леките автомобили и МПС до 12 т за периода от 14 ч. на последния работен \r\nден на седмицата до 10 ч. на последния почивен ден в посока София – Благоевград движението се пренасочва в насрещното платно и се осъществява в две ленти, а за посока Благоевград – София в една лента. \r\nЗа периода от 10 ч. на последния почивен ден до 14 ч. на последния работен ден, \r\nв посока София – Благоевград движението се осъществява в една лента, а в посока Благоевград – София в две ленти. \r\nПътните превозни средства над 12 т, включително и автобусите, пътуващи към \r\nКулата се отбиват по обходен маршрут по път I-1/Е-79 от пътен възел „Долна Диканя“ до „Бобошево“. За пътуващите към София отбиването по път Е-79 се осъществява от пътен възел „Бобошево“ до пътен възел „Дупница – Север“. \r\nЗа МПС над 12 т се забранява движението по пътната връзка от път Е-79 към АМ „Струма“, при пътен възел „Дупница Север“ на км 51+236 и по пътните връзки от път ІІ-62 Дупница-Кюстендил към АМ „Струма“ на пътен възел „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ -  забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nДвижението в участъка Белотинци – Смоляновци от км 73+542 до км 76+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 27.09.2019 г. \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 30.09.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 30.09.2019 г.; \r\nДвижението в участъка Ботевград – София от км 209+715 до км 210+579 /проход „Витиня“/ се осъществява в една лента поради укрепване на анкерна стена от км 210+200 до 210+279. Затворена е лентата в посока София, като движението се извършва двупосочно в лентата посока Ботевград и се контролира от регулировчици. Срок 30.09.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\n Област Ловеч:  \r\nДвижението в участъка Плевен – Ябланица в град Луковит от км 138+960 до км 140+050 се осъществява с повишено внимание поради провеждане на традиционен есенен панаир. Транзитното движение по ул. „Възраждане“ в посока София – Плевен се пренасочва по ул. „Асен Златаров“, ул. „Л. Каравелов“ и ул. „Момчилец“, където е организирано двупосочно движение. Срок 22.09.2019 г. \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.09.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Калотина – София при Божурище от км 41+270 до км 41+993 се осъществява с повишено внимание поради изграждане на пътна връзка към дясното платно в посока София. Скоростта на движение е ограничена до 50 км/ч. Срок до 30.09.2019 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nДвижението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nДвижението в участъка Златни пясъци – Варна от км 90+800 до км 100+100 се осъществява с повишено внимание поради подмяна на мантинели. Участъкът е сигнализиран с пътни знаци. Срок до 30.09.2019 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\n \r\n Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности: няма \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена на 40 км/ч. Срок до 01.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма.  \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.09.2019 г. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.09.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.09.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.09.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.09.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 30.09.2019 г.; \r\nПът III-5002: Движението по път III-5002 Велковци – Скалско от км 8+200 до км 11+000 се осъществява в едната лента поради извършване на ремонтни дейности по асфалтовата настилка. Поставена е необходимата пътна сигнализация. Срок до 25.09.2019 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.10.2019 г; \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 30.09.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 30.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: \r\nПът III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.09.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.09.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 30.09.2019 г.; \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 11.10.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г. \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 16.10.2019 г.; \r\nПът III-843: Движението по път III-843 Велинград – Каратепе от км 14+000 до км 20+000 се осъществява в една лента поради нивeлетно фрезоване на пътя. Поетапно се ограничава движението в лява и дясна ленти за движение. Движението са контролира с пътни знаци. Срок до 27.09.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г.; \r\nПът ІІ-11: Движението по път II-11 Оряхово – Гулянци  в участъка на Милковица – Сомовит от км 196+000 до км 206+000 се осъществява в една лента на определени участъци в една лента поради частични ремонтни дейности на асфалтовата настилка. Срок до 30.09.2019 г.; \r\nПът ІІ-52: Движението по път II-52 Свищов – Никопол в участъка на Лозица – Никопол от км 84+000 до км 101+000 се осъществява в една лента на определени участъци поради частични ремонтни дейности на асфалтовата настилка. Срок до 26.09.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 15.10.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 11.10.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут път II-86 Асеновград – Смолян. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка кръстовище за с. Побит камък до гр. Кубрат от км 50+221 до км 70+818 е ограничено за движение на МПС поради превантивен ремонт.  \r\nОбходен маршрут: Просторно – Побит  камък – Острово – Брестовене и обратно. \r\nСрок до 10.10.2019 г. \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 30.09.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 27.09.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 30.09.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; \r\nРемонтни дейности:  \r\nПът II-48: Движението по път II-48 Омуртаг – Котел – път I-7 в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.09.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.09.2019 г.; \r\nПът ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 11.10.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-81: Движението по път II-81 София – Костинброд от км 5+060 до км 6+160 е ограничено поради ремонтни дейности на кръговото кръстовище при гр. Костинброд. Затворено е лявото платно /посока София/, като движението се извършва двупосочно в дясното /посока Костинброд /. Срок 25.10.2019 г.; \r\nПът II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени, като скоростта е ограничена до 50 км/ч. Участъкът е сигнализиран с пътни знаци. Срок до 11.10.2019 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 27.09.2019 г.; \r\nПът II-37: Движението по път II-37 Етрополе – Джурово от км 17+340 до км 17+710 се осъществява с повишено внимание поради изграждане на пътна връзка към лявото платно /посока Джурово/. Скоростта на движение е ограничена до 30 км/ч. Срок до 01.10.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени, като скоростта се ограничава до 30 км/ч. Срок до 11.10.2019 г.; \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград в участъка от км 15+220 до км 29+913.25 и от км 31+742 до км 33+364.30 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности:  \r\n \r\nОПУ-Ямбол: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци . Срок до 30. 09. 2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.09.21", "title": "Актуална пътна обстановка"}
{"url": "http://www.focus-news.net/news/2019/09/21/2700983/pregled-na-mezhdunarodnite-novini-do-600-chasa-agentsiya-fokus.html", "text": "Шиитските бунтовници хути в Йемен обявиха, че планират да прекратят всички атаки срещу Саудитска Арабия като чат от мирната инициатива за поставяне на край на конфликтва в Йемен, предава  AFP . \r\nПредставителят на групировката Меди Ал Машат заяви в реч по случай пет годишнината от завземането на йеменската столица Сана, че хутите ще „прекратят всички атаки срещу територията на Саудитска Арабия“, излъчена по хутската телевизия „Ал Масира“.  \r\nТой добави, че се надява „на жестът да бъде отговорено с по-силен жест“ от страна на Саудитска Арабия.   \r\n*** \r\n \r\n  Иран не се занимава с никакви тайни дейности по производството на ядрено оръжие, заяви постоянният представител на Иран при международните организации във Виена Казим Гариб-Абади, цитиран от  РИА Новости . \r\nПо-рано израелският премиер Бенямин Нетаняху заяви, чесред тайните съоръжения на Иран, има „място за разработване на ядрени оръжия“. Според него, след като Иран е„разбрал, че техните те са били разкрити, всичко е било премахнато“. \r\n„Иран не извършва никакви тайни ядрени дейности. Придобиването или производството на ядрена бомба е забранено в съответствие с нашите религиозни принципи. Има указ, наричаме го „фетва“, от нашия върховен водач, че производството и използването на оръжия за масово унищожение, включително ядрена бомба, е забранено. Освен това производството и използването на оръжия за масово унищожение не е в нашата доктрина за отбрана. Ние не разчитаме на оръжия за масово унищожение \", каза още Абади. \r\nТой добави, че през последната година 358 инспекции международни организации са пИран и отбеляза, че властите в Техеран работят в тясно сътрудничество с тях. \r\n\"Работим с Международната агенция за атомна енергия (МААЕ). Агенцията има достъп до всички необходими места.  Всичко това е положителен знак за сътрудничество между Иран и агенцията\", подчерта Абади. \r\nПрез 2015 г. беше постигната сделка по Съвместния всеобхвател план за действия, според който Иран ще ограничи ядрената си програма, а западните сили ще намалят санкциите срещу него. Тя беше нарушена първо от САЩ, които се оттеглиха от нея и наложиха нови строги санкции над Техеран през 2018 г. \r\nПо-късно и Иран започна да нарушава клаузите от договора, като започна да увеличава резервите си на обогатен уран и започна да работи с по-добри технологии за тази цел. \r\n \r\n*** \r\n  Въвеждането на новите американските санкции срещу Централната банка на Иран предполага, че Вашингтон няма друг начин за оказване на натиск върху Техеран, заяви ръководителят на иранската централна банка Абдулнасър Хемати, предава  РИА Новости . \r\nПо-рано финансовият министър Стивън Мнучин заяви, че САЩ налагат нови санкции срещу Централната банка и Националния фонд за развитие на Иран. \r\n\"Многократните санкции срещу Централната банка от правителството на САЩ показват колко празни са ръцете им по отношение на търсенето на начини за оказване на натиск срещу Иран\", каза Хемати. \r\n \r\n*** \r\n \r\n  Русия и Китай са разработили план за сътрудничество между министерствата на отбраната на двете страни за 2020-2021 г., който ще бъде одобрен в близко бъдеще, предава  TACC . \r\nTова обяви министърът на отбраната на Русия Сергей Шойгу на среща с китайския си колега Уей Фънхъ. \r\nСпоред него благодарение на приятелските отношения между лидерите на двете държави двустранното сътрудничество се развива успешно. \r\n„Наскоро проведохме 24-то заседание на руско-китайската смесена междуправителствена комисия по военно-техническо сътрудничество. Обсъдихме редица въпроси, които са свързани с бъдещите перспективи за 2020 и 2021 г.\", каза Шойгу. \r\n„Подготвен е голям план за сътрудничество в близко бъдеще. Сигурен съм, че ще го разгледаме и одобрим в рамките на следващия месец\", продължи ръководителят на руското министерство на отбраната. \r\nТой също така изрази признателност към китайските военни, които взеха участие в стратегическите учения „Център-2019“.  \r\n\"Близо 1500 китайски войници дойдоха да участват в ученията, както и голям брой (военна) техника. Разбира се, те показаха голямо умение и много висока подготовка\", каза министърът. \r\nТой изрази увереност, че подобни упражнения ще продължат.  \r\n\"Ние, разбира се, ще продължим да укрепваме сътрудничеството си, да укрепваме отношенията си, именно благодарение на такива учения, каквито се проведоха и през 2018 г. и сега\", подчерта Шойгу. \r\n \r\n*** \r\n \r\n  Президентът на САЩ Доналд Тръмп заяви пред репортери, че САЩ постигат значителен прогрес в преговорите с Китай, докато две от най-големите икономики в света се опитват да разрешат дългият търговски конфликт помежду си, предава  Reuters . \r\nТръмп заяви, че САЩ печелят крупни суми от наложените мита върху китайският внос и общите печалби за икономиката на страната скоро ще достигнат сто млрд. долара.  \r\n„Ще кажа това – правим голям прогрес с Китай“, заяви президентът. \r\n \r\n*** \r\n \r\n  САЩ винаги са готови да използват военна сила срещу Иран, обяви в петък американският президент Доналд Тръмп, предава  TACC . \r\nТой заяви това в отговор на въпрос дали обмисля военни варианти в като реакция на действията на Техеран. \r\nГенерал Джоузеф Дънфорд, ръководител на Главното командване на армията на САЩ, заяви пред репортери по-рано, че „неговата работа е да предостави на президента военни възможности и ръководителят на Белия дом трябва да реши дали да прибегне до използването на военна сила“. \r\nСамият Тръмп заяви пред репортери по-рано, отговаряйки на въпросите им в Сан Диего, Калифорния, че не иска война. В същото време той по-късно призна, че ситуацията \"няма да бъде решена мирно\". \r\nВашингтон обвинява Техеран в това, че стои зад атаките срещу петролните рафинерии на Саудитска Арабия, макар Иран да отрича да е замесен. \r\n \r\n*** \r\n \r\n  Полицията в Лондон е арестувала петима души, които нелегално са блокирали моста „Ламберт“, след ден на глобални протести, за които се смята, че са едни от най-мащабните подобни демонстрации в историята, пише британското издание  The Telegraph . \r\nЗасега петима протестиращи са били задържани за нарушаване на обществения ред. \r\nВ свое изявление, местната полиция заяви, че мостът е бил „окупиран“ от протестиращите и ги окуражи да го напуснат, ако искат да избегнат арест. \r\n„Мостът Ламберт е окупиран от протестиращи. Свободни сте да напуснете и ви окуражаваме да го направите, тъй като това събиране е в нарушение на закона и подлежите на арест“, се казва в изявлението, насочено към демонстрантите. \r\nГолямата група в крайна сметка беше разпръсната и изведена от моста от силите на реда, които пристигнаха на мястото на митинга. \r\nЕдин полицейски служител коментира, че демонстрациите са били много „мирни“, като се има предвид броя на присъстващите. \r\nСтотици хиляди протестиращи, включително ученици, се включиха в протестите в цяла Великобритания, с призиви за действие срещу протичащите промени в климата. \r\n Деца и студенти напуснаха лекции и занятия и заедно с родителите си, работници и активисти се включиха в масивните протести, за които се предполага, че ще бъдат най-големите такива демонстрации в историята, ако броят на участниците бъде потвърден.  \r\nОрганизаторите твърдят, че около сто хил. души са се присъединили към митинга в централната част на Лондон, а още 20 хил. са протестирали в Единбруг и 10 хил. в град Брайтън.  \r\nВ Лондон, лидерът на Лейбъристката партия Джереми Корбин заяви пред младежите в тълпата, че „вие и вашето поколение дадохте централна роля на проблема и аз съм изключително доволен от това“. \r\nТой разкритикува президента на САЩ Доналд Тръмп за провалът му в действията срещу промените в климата и изпрати послание до бразилския държавен глава Жаир Болсонаро, че иска да работи с него за запазването и защитата на амазонската гора.  \r\nПолитикът от Зелената партия Каролин Лукас също присъства на демонстрациите. \r\n„Усеща се като истински въстание. Има истинско усещане от младите хора в частност, за това че те не могат повече да чакат“, заяви тя. \r\n„Тяхното бъдеще е заплашени и нашето поколение, моето поколение, е отговорно за това, че не направихме достатъчно за да обърнем внимание на проблема“. \r\n„Те имат огромен морален авторитет, когато ни казват това“, добави тя. \r\nПървите протести за деня се състояха в Австралия, където около 300 хил. демонстранти се събраха в повече от 100 различни митинга с призиви за действия срещу промените в климата. Други подобни събития се проведоха и в части от Азия. \r\nПротестиращите във Великобритания се насладиха на ден с необичайно топло време, докато призоваваха бизнесите и политиците да се борят с вредните емисии. Към тях се присъединиха и ученици и студенти, които пропуснаха занятията си. \r\nМинистерството на образованието се обърна към тях, като заяви, че макар да подкрепя конструктивни дейности, те не трябва да идват на цената на „образованието на децата ни“. \r\nУчителите са били информирани, че ако окуражават учениците да се присъединяват към демонстрациите или ако не документират отсъствията им ще бъдат санкционирани. Много от тях избраха да игнорират тези призиви.", "date": "2019.09.21", "title": "Преглед на международните новини до 6:00 часа (Агенция „Фокус“)"}
{"url": "http://www.focus-news.net/news/2019/09/21/2701002/denyat-21-septemvri-v-svetovnata-istoriya.html", "text": "На тази дата през 1520 г. Сюлейман Великолепни става султан на Османската империя, която по време на неговото управление достига своя най-голям разцвет. На този ден през 1866 г. е роден авторът на “Машина на времето” и “Война на световете” - Хърбърт Уелс. През 1860 г. умира германският философ-идеалист Артур Шопенхауер. \r\n \r\n \r\n \r\n2017 г.  \r\nНай-малко пет мигранти намират смъртта си, а деветдесет изчезват, след като лодката им потъва край западния бряг на Либия. \r\n \r\n2015 г. \r\nВъв Върховния съд на Румъния започва съдебен процес срещу Виктор Понта за корупция, укриване на данъци и пране на пари. \r\n \r\nЛидерът на СИРИЗА Алексис Ципрас полага клетва като министър-председател на Гърция. \r\n \r\n \r\n2014 г. \r\nСирийски кюрди вече трети ден продължават да пресичат границата с Турция спасявайки се от настъплението на джихадистите от „Ислямска държава“. Откакто е отворена границата между двете държави, пресеклите я наброяват стотици хиляди. \r\n \r\nВ Ню Йорк се провежда срещата на върха за борба с климатичните промени. Във форума участват 125 държавни и правителствени ръководители. Със срещата се поставя началото на процес, който ще продължи 15 месеца и трябва да приключи в края на 2015 г. с подписването на ново международно споразумение за ограничаване на емисиите на парникови газове. По този повод два милиона демонстранти излизат на улиците на Ню Йорк и на 2000 града по света, за да изразят загрижеността си за климатичните промени и надеждата си за спасяване на планетата, като се изгради общество, захранвано на 100% от чиста енергия. Протестът е най-големият до този момент за климата в историята. \r\n \r\n \r\n2013 г. \r\nОт терористични актове в Ирак загиват 75 човека. \r\n \r\nОт наводнения в Нигер загиват 32 човека, а около 135 хиляди остават без покрив над главата си. \r\n \r\nВ Единбург се провежда многохиляден митинг за излизане на Шотландия от Великобритания. \r\n \r\n \r\n2012 г. \r\nДосегашният вицепремиер на Етиопия 47-годишният Хайлемариам Десалегън е новият премиер на мястото на починалия на 20 август Мелес Зенауи. Мелес Зенауи сваля през 1991 година от власт близкия до СССР комунистически лидер Менгисту Хайле Мариам. \r\n \r\n„Денят на любов към пророка Мохамед“ завърши в Пакистан с гибелта на десетки жертви и подпалването на шест кинотеатра и две банки. Исламабад обяви денят за почивен, за да могат гражданите на страната да изразят масово протеста си срещу филма „Невинността на мюсюлманите“. \r\n \r\n \r\n2011 г. \r\nПрезидентът на Чехия Вацлав Клаус в интервю за американския телевизионен канал СиЕнБиСи изрази песимизъм относно икономическите перспективи на Европа, ако Гърция остане в еврозоната, защото „старият континент ще бъде изправен пред дълъг период на \"икономически застой\"“. \r\n \r\nГари Каспаров призовава Европейският съюз да не се преструва, че в Русия има демокрация и да игнорира идващите избори в страната. \r\n \r\n \r\n2006 г. \r\nСовалката “Атлантис” се приземява успешно на пистата в Кейп Канаверал. “Атлантис” се завъръща от 12-дневна мисия в космоса, чиято задача е да достави на Международната космическа станция слънчеви батерии и енергийни генератори. НАСА планира до края на 2010 година совалката да извърши още 15 полета. \r\n \r\n \r\n2000 г. \r\nПриключват поредните преговори с Международния Валутен Фонд (МВФ). Заключението е, че България няма нужда от ново споразумение с фонда, а може да разчита на предприсъединителните програми на ЕС. \r\n \r\n \r\n1999 г. \r\nПри земетресение в Централен Тайван загиват 2 400 души. \r\n \r\n \r\n1993 г. \r\nПрезидентът на Русия Борис Елцин прекратява дейността на парламента, в разрез с действащата по това време конституция, и така ускорява Руската конституционна криза от 1992-1993 г. \r\n \r\n \r\n1991 г. \r\nНа проведения референдум 99 % от избирателите гласуват за независимостта на Армения \r\n \r\n \r\n1981 г. \r\nБелийз е обявена за независима държава. Тя се намира в Средна Америка, край Карибско море. Площта й е 22 965 кв. км. Населението на държавата към 2000 г. е 249 183 души - негри, мулати, метиси, индианци. Столица на Белийз е Белмопан. Законодателният орган в държавата е двукамарно Национално събрание. Официалният език в страната е английски. Паричната единица е белийзки долар. Първоначално Белийз е испанско владение. От 1862 г. е обявена за британска колония. През 1964 г. получава вътрешно самоуправление. От 1981 г. е независима държава в Британската общност. \r\n \r\n \r\n1964 г. \r\nМалта е обявена за независима държава. \r\n \r\n \r\n1949 г. \r\nМао Цзе Дун провъзгласява създаването на Китайската Народна Република \r\n \r\n \r\n1933 г. \r\nЗапочва т.н. Лайпцигски процес. \r\nЛайпцигският процес е съдебен процес, организиран от хитлеристкия режим в Германия по повод подпалването на Райхстага. Като обвиняеми са изправени Е. Торглер - председател на комунистическата фракция в Райхстага, и трима българи - Георги Димитров, Благой Попов и Васил Танев. Заседанията започват на 21 септември и приключват на 23 декември с.г. И четиримата обвиняеми са оправдани от германския съд по липса на доказателства. Поради отказа на българското правителство да разреши на Георги Димитров и неговите другари да се завърнат в България СССР им предоставя свое гражданство и ги приема в своята държава. Процесът е първият голям удар срещу настъплението на хитлерофашизма в Европа и света. \r\n \r\n \r\n1931 г. \r\nВеликобритания изоставя златния стандарт: преустановява конвертируемостта на английската лира в злато. Валутата девалвира. \r\n \r\n \r\n1913 г. \r\nВ Чикаго се провежда общобългарски емигрантски конгрес, който учредява Македоно-български народен съюз в САЩ и Канада с орган в. \"Свобода\". Вестникът започва да излиза два пъти седмично в началото на 1914 г. Третира тематика, подчинена на идеята за Обединена България. „Съюзна хроника\" следи дейността на Македоно-българските народни организации в Чикаго, Джонстаун, Вокеган, Хамилтън, Киченер. Отделя място и за културните им инициативи. Отразяван е ходът на битките в Първата световна война, тържественото посрещане на българските воини в Македонския край като освободители. \r\nНастъпилите противоречия в Съюза, отдръпването на голяма членска маса под претекст, че от хиляди километри едва ли би могло да се влияе по някакъв начин върху събитията на Балканите, водят и до липсата на средства за погасяване на полицата по изплащането на печатницата. Докато през 1916 г. вестникът става ежедневник, през есента на 1917 г. е принуден да обяви фалит и печатницата е секвестирана. Македоно-българският народен съюз също прекратява дейността си. \r\n \r\n \r\n1520 г. \r\nСюлейман Великолепни става султан на Османската империя, която по време на неговото управление достига своя най-голям разцвет. \r\n \r\n \r\n \r\n На тази дата са родени: \r\n1947 г. \r\nРоден е Стивън Кинг, американски писател \r\n \r\n \r\n1936 г. \r\nРоден е Юрий Лужков, кмет на Москва \r\n \r\n \r\n1866 г. \r\nРоден е Хърбърт Джордж Уелс - английски писател и публицист, автор на романи, политически, научни и исторически книги. Научнофантастичните му романи са: Машина на времето”, 1895 г. “Невидимият”, 1897 г.; “Война на световете”, 1898 г.; “Първите хора на луната”, 1901 г., и др.), а реалистичните: Кипс”, 1905 г.; “Тоно Бънги”, 1909 г.; “Историята на мистър Поли”, 1910 г.; “Хора, равни на боговете”, 1923 г., и др.). Издава 2 сборника есета - “Очерци по история” 1920 г. и “Формата на бъдещите неща” 1933 г. Редица негови художествени изследвания са насочени против фашизма и войната. Обявява се против политическата система на управление, предпочита управлението на технократите - специалисти, инженери и учени. Хърбърт Джордж Уелс умира на 13 август 1946 г. \r\n \r\n \r\n1853 г. \r\nРоден е холандският физик Хайке Камерлинк - Онес (1853 - 1926). През 1911 г. открива явлението свръхпроводимост. При своите опити достига температура, близка до абсолютната нула и разработва метода за получаване на течния хелий. Носител е на Нобелова награда за физика през 1913 г. \r\n \r\n \r\n1756 г. \r\nРоден е шотландският инженер Джон Макадам (1756 - 1836). Изобретател на настилката, носеща неговото име. \r\n \r\n \r\n1452 г. \r\nРоден е флорентинският монах доминиканец Джироламо Савонарола (1452 - 1497). Обявява се против тираничното управление на Медичите във Флоренция. След тяхното сваляне от власт, спомага за установяване на републиката. Заради критиките си срещу папството, през 1497 г. е обвинен за еретик и изпратен на клада. \r\n \r\n \r\n \r\n На тази дата умират: \r\n1860 г. \r\nУмира Артур Шопенхауер – германски философ-идеалист. Роден е на 22 февруари 1788 г. Частен доцент е в Берлинския университет от 1820 г., от 1831 г. живее във Франкфурт на Майн. Основното му съчинение е “Светът като воля и представа” (т. I, II, 1819-1844 г.). През 1911 г. във Франкфурт е основано Шопенхауерово дружество. \r\n \r\n \r\n1832 г. \r\nУмира английският писател Уолтър Скот (1788 - 1832). Създател е на историческия роман. \r\n \r\n \r\n \r\n  За изготвянето на историческата справка на Агенция “Фокус” са използвани следните източници : \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.", "date": "2019.09.21", "title": "Денят 21 септември в световната история"}
{"url": "http://www.focus-news.net/news/2019/09/21/2700999/v-karlovskoto-selo-kliment-shte-se-provede-tarzhestvena-zarya-v-pamet-na-geroite-dali-zhivota-si-za-nezavisimostta-na-balgariya.html", "text": "Денят на Независимостта - 22 септември, ще бъде тържествено отбелязан в гарнизоните в цялата страна. Това съобщиха от пресцентъра на  Министерството на отбраната . Днес и на 22 септември в честванията по повод 111-ата годишнина от провъзгласяването на Независимостта на България ще участват представителни формирования от: Сухопътните войски, Военноморските сили (ВМС), Военновъздушните сили (ВВС), Националната гвардейска част (НГЧ), Съвместното командване на силите (СКС), Националния военен университет (НВУ) „Васил Левски“, Висшето Военноморско училище (ВВМУ) „Н. Й. Вапцаров“. \r\nДнес от 20.00 часа по традиция в село Климент, община Карлово, ще се проведе тържествената проверка (заря) в памет на героите. \r\nКулминацията на тържествените прояви е в град Велико Търново, където тържествата продължават три дни. На 22 септември от 19.30 часа на площад „Цар Асен“ ще се проведе тържествена проверка (заря), в която ще участва представителна част на НВУ. Преди нея курсанти от военния университет ще покажат строеви хватки с оръжие.  \r\nПо-рано същия ден от 09.00 часа пред храм „Св. 40 мъченици“ ще бъде отслужен тържествен водосвет на бойното знаме на НВУ „Васил Левски” и знамената на държавни институции. От 10.30 часа в Архитектурно-музеен резерват „Царевец” започва военният ритуал по издигане националното знаме на Република България. След официалните слова и празничния благослов, ще бъдат поднесени венци и цветя на Пирамидата на Независимостта. Курсанти от НВУ ще участват и в празнично шествие, което ще завърши с полагане на гирлянди на паметник „Майка България”.  \r\nВ шествието ще се включат и участниците в ХІII Международен фестивал на военните оркестри. В продължение на три дни Велико Търново е домакин на престижната и емоционална среща на военни духови оркестри от различни държави.  \r\nНа 22 септември от 12.30 часа пред сградата на „Български пощи“ във Велико Търново граждани и гости на града ще могат да се насладят на своеобразен шоу-спектакъл на участниците във фестивала с разнообразна емоционална програма: от военни маршове, до съвременни музикални произведения.  \r\nСимволичен домакин на проявата е Фестивалният военен духов оркестър (в него влизат формациите на военния оркестър на НВУ „Васил Левски” и военният духов оркестър на 2-ра механизирана бригада – Стара Загора). В ХІII Международен фестивал на военните оркестри участват още Представителният духов оркестър на Сухопътните войски и Представителният оркестър на Националната гвардейска част. Чуждестранните гости са оркестърът на Републиканската гвардия на Алжир и Военният духов оркестър при Военновъздушна академия „Хенри Коанда” град Брашов, Румъния. На 23 септември от 09.30 часа на площад „Цар Асен“ отново ще има шоу-спектакъл на участниците в ХІІI Международен фестивал на военните оркестри. \r\nС церемонии по издигане на националния флаг на Република България, благодарствени молебени и тържествени ритуали по полагане на венци и цветя пред паметниците на героите, загинали по бойните полета за свободата и независимостта на Родината, ще бъде честван празничният ден 22 септември в градовете Стара Загора, Хасково, Ямбол, Плевен, Казанлък, Асеновград, Белене, Свищов, Шумен, Сливен, Горна Оряховица, Благоевград, Враца, Чирпан, Елин Пелин, Сандански. \r\nВ Казанлък на 22 септември Военният духов оркестър на 61-ва механизирана бригада ще изнесе тържествен концерт.  \r\nВ Русе в тържествените прояви ще участват военнослужещи от формирования на Сухопътните войски и ВВС.  \r\nВъв Варна от 09.30 часа започва ритуалът по тържествено издигане на националното знаме и молебен за България (на площад „Независимост”, пред сградата на Окръжен съд Варна). Участват Представителният духов оркестър на ВМС и почетен караул от ВВМУ. От 18.30 часа за граждани и гости на Варна ще има концерт на Представителния духов оркестър на ВМС на входа на Морската градина. \r\nВ Бургас от 09.30 часа започва ритуал по тържествено издигане на националното знаме (пред Община Бургас на площад „Атанас Сиреков”) с участието на представителни части на ВМС, СКС и ВВС от гарнизона. След него представителна част на ВМС ще участва в ритуал по полагане на венци и цветя на паметника на 24-и Черноморски полк пред Военен клуб Бургас. \r\nВ Созопол от 09.30 часа представителна част на ВМС участва в церемония по издигане на националното знаме (в района на амфитеатър „Аполония“ и поднасяне на венци и цветя пред Паметната арка на загиналите във войните воини от Созопол.  \r\nВ град Камено, Област Бургас, тържествено ще бъде открит бюст-паметник на Апостола на свободата Васил Левски с участието на представителна част на ВМС.", "date": "2019.09.21", "title": "В карловското село Климент ще се проведе тържествена заря в памет на героите, дали живота си за Независимостта на България"}
{"url": "http://www.focus-news.net/news/2019/09/21/2700997/vtoro-izdanie-na-festivala-hlyabat-koyto-ni-svarzva-shte-se-provede-v-dobrich.html", "text": "От 10.00 часа до 17.00 часа на пл. „Свобода“ гражданите и гостите на Добрич ще имат възможност да се включат във фестивала „Хлябът, който ни свързва“, организиран за втора поредна година от Община град Добрич, Регионален исторически музей – Добрич и Художествена галерия – Добрич. Това съобщиха от пресцентъра на  Общината . Събитието има за цел да представи културното наследство и традициите в Добруджа като част от българската национална идентичност. Чрез реализацията на проекта ще бъдат визуализирани по един нетрадиционен и атрактивен начин отделни епохи от европейската цивилизация. Предвидените експериментални работилници представляват обособени места, където ще бъдат представени мястото и функцията на хляба през различните исторически епохи – Праистория, Античност, Средновековие, Възраждане, Съвремие. Чрез подходящ декор и театрално симулирана историческа среда с помощта на посредник аниматор ще оживеят най-емблематичните за съответната епоха културни пейзажи, разкриващи отношението към хляба. Всеки посетител ще чуе разказа на аниматора за ролята и функцията на хляба, ще наблюдава различни демонстрации и възстановки на ежедневни или празнични ритуали и обреди и ще има възможност да участва в тях.   \r\nФолклорният концерт, в който ще участват Фолклорен танцов ансамбъл „Добротица“ и Танцова студия „Добрич“ при Младежки център – Добрич с гл. худ. ръководител Александър Александров и пом.-хореограф Юрий Митев и Фолклорен ансамбъл „Златна Добруджа“ с гл. худ. ръководител Коста Георгиев, ще допълни художествената картина на събитието.", "date": "2019.09.21", "title": "Второ издание на фестивала „Хлябът, който ни свързва“ ще се проведе в Добрич"}
{"url": "http://www.focus-news.net/news/2019/09/21/2700996/denyat-21-septemvri-v-balgarskata-istoriya.html", "text": "На този ден през 1377 г. Цар Иван Шишман връчва дарствена грамота на монасите от Рилския манастир, с която утвърждава границите на манастирските владения и препотвърждава пълната собственост на манастирското братство на двадесет села и техните жители. На 20 - 21 септември 1885 г. делегация на ІV Народно събрание начело с митрополит Климент преговаря в Копенхаген с император Александър III за признаване на Съединението. През 1913 г.  в Чикаго се провежда общобългарски емигрантски конгрес, който учредява Македоно-български народен съюз в САЩ и Канада с орган в. \"Свобода\". На тази дата през 1881 г. умира Кръстьо Тотев Никифоров (Поп Кръстьо) - свещеник от Ловеч.  \r\n \r\n \r\n2001 г. \r\n39 Народно събрание приема декларация по повод терористичните актове в Ню Йорк и Вашингтон, с която обявява борбата с тероризма за дългосрочен приоритет. \r\n \r\n \r\n2000 г. \r\nПриключват поредните преговори с Международния Валутен Фонд (МВФ). Заключението е, че България няма нужда от ново споразумение с фонда, а може да разчита на предприсъединителните програми на ЕС. \r\n \r\n \r\n1945 г. \r\nРадикалната партия начело със Стоян Костурков приема програмата на Отечествения фронт (ОФ) и влиза в коалицията. Лидерът й е назначен за министър на народната просвета. Неин печатен орган е в. \"Радикал\". Част от партията обаче се отцепва и се обособява като опозиционна под името Радикална партия (обединена) с печатен орган в. \"Народен глас\" (съществувал в периода 25 ноември 1866 г. – 17 декември 1949 г.). \r\n \r\n \r\n1940 г. \r\nТутракан официално е освободен от румънска окупация. Българската армия навлиза в гр. Тутракан, след като по силата на Крайовския договор Румъния губи владението си над Южна Добруджа, станала част от румънската държава след поражението на България в І световна война. С решение на Общинския съвет от септември 1993 г. 21 септември е определен за празник на града. \r\n \r\n \r\n1913 г. \r\nВ Чикаго се провежда общобългарски емигрантски конгрес, който учредява Македоно-български народен съюз в САЩ и Канада с орган в. \"Свобода\". Вестникът започва да излиза два пъти седмично в началото на 1914 г. Третира тематика, подчинена на идеята за Обединена България. „Съюзна хроника\" следи дейността на Македоно-българските народни организации в Чикаго, Джонстаун, Вокеган, Хамилтън, Киченер. Отделя място и за културните им инициативи. Отразяван е ходът на битките в Първата световна война, тържественото посрещане на българските воини в Македонския край като освободители. \r\nНастъпилите противоречия в Съюза, отдръпването на голяма членска маса под претекст, че от хиляди километри едва ли би могло да се влияе по някакъв начин върху събитията на Балканите, водят и до липсата на средства за погасяване на полицата по изплащането на печатницата. Докато през 1916 г. вестникът става ежедневник, през есента на 1917 г. е принуден да обяви фалит и печатницата е секвестирана. Македоно-българският народен съюз също прекратява дейността си. \r\n \r\n \r\n1885 г. \r\nВ периода 20 - 21 септември делегация на ІV Народно събрание начело с митрополит Климент преговаря в Копенхаген с император Александър III за признаване на Съединението. \r\n \r\n \r\n1877 г. \r\nВ хода на Руско-турската освободителна война (1877-1878 г.), командваната от Мехмед Али паша Източнодунавска армия предприема в района на с. Чаиркьой (днес с. Камен, Ловешко) опит за настъпление. Руските отряди отблъсват атаките и принуждават турците да се изтеглят към р. Черни Лом. Малко по-късно, заради неуспеха си Мехмед Али паша е отзован от Източнодунавската армия. \r\n \r\n \r\n1862 г. \r\nПо искане на сръбските власти първата българска легия е разпусната, а нейните участници - прогонени от Белград. \r\nПървата българска легия е сформирана през 1862 г. от Георги Сава Раковски с предварителното съгласие на сръбското правителство. Преследвайки задачата за окончателно освобождение на своята страна от зависимостта на Османската империя (която като сюзерен държала свои крепости и войскови части в столицата и в различни градове на Сръбското княжество), то решило да се възползва от готовността на българските доброволци да се бият против османския поробител. Според предварително изготвения план се проектира в случай на война между Сърбия и Османската империя легията да премине сръбската граница и да навлезе в българските земи, където да вдигне на въстание българското население. За поддържане на непосредствени контакти със сръбското правителство по инициатива на Г. С. Раковски в Белград е създадено т. нар. Привременно българско началство. На неговия апел за създаване на Първата българска легия се отзовават 600 български младежи, по-голямата част от които се намират в емиграция в Румъния. Между тях са Васил Левски, Стефан Караджа, Васил Друмев, П. Бонев и др. Издръжката на легията е поета изцяло от сръбското правителство. Легистите трябвало да преминат известна военна подготовка, за да могат да участват в бъдещото въстание. Тяхното първо бойно кръщение е сражението между сръбските и турските войски на 15 юни 1862 г. в самия Белград. Вследствие на сбиване между сърби и турци край една чешма в града турската войска, намираща се в крепостта, го бомбардира. В отговор на това сръбската армия обсажда крепостта. В сражението с турските войници се отличават и голям брой от българските легионери, за което са поздравени от сръбското правителство. Скоро обаче след това отношенията между Сърбия и Османската империя се нормализират и издръжката на българската легия става безпредметна. \r\n \r\n \r\n1377 г. \r\nЦар Иван Шишман връчва дарствена грамота на монасите от Рилския манастир, с която утвърждава границите на манастирските владения и препотвърждава пълната собственост на манастирското братство на двадесет села и техните жители, получена чрез грамоти на неговите предходници - царете Асен и Калиман. В грамотата са предоставените привилегии за търговска дейност на монасите. \r\n \r\n \r\n \r\n На тази дата умират:   \r\n1881 г. \r\nУмира Кръстьо Тотев Никифоров (Поп Кръстьо) - свещеник от Ловеч. Роден е през 1838 г. в гр. Ловеч. Учи в Белград, където се сприятелява с Г. С. Раковски. Той е владишки наместник в Ловеч и архиерейски наместник в Орханийска (Ботевградска) околия. За него се твърди, че е предал Васил Левски през есента на 1872 г., но някои изследователи като Данаил Кацев-Бурски (1926 г.) и Димитър Панчовски (1990 г.) сериозно оспорват това твърдение. През 2001 г. е отпечатан сборника \"120 години клевета\" (съставител Васил Колев), в който българските историци Н. Генчев, Д. Панчовски, Б. Димитров, Ив. Лалев и Н. Хайтов категорично отхвърлят вината на поп Кръстьо. \r\n \r\n \r\n  За изготвянето на историческата справка на Агенция “Фокус” са използвани следните източници : \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.", "date": "2019.09.21", "title": "Денят 21 септември в българската история"}
{"url": "http://www.focus-news.net/news/2019/09/21/2701001/vavezhda-se-vremenna-organizatsiya-na-dvizhenieto-vav-vrazka-s-izmivane-na-patnoto-platno-na-sofiyski-okolovrasten-pat.html", "text": "Въвежда се временна организация на движението във връзка с измиване на пътното платно на Софийски околовръстен път. Това съобщиха от пресцентъра на  Столична община . От 23.00 часа днес до 05.00 часа на 22 септември 2019 г. се забранява влизането на пътни превозни средства по централното северно пътно платно на околовръстния път в участъка от бензиностанция „ЕКО“ до бул. „България“. Движението на ППС да се извършва в северното локално пътно платно в същия участък. \r\nОт 23.00 часа на 22 септември 2019 г. до 05.00 часа на 23 септември 2019 г. се забранява влизането на пътни превозни средства по централното южно пътно платно на околовръстния път в участъка от бул. „България“ до бензиностанция „ЕКО“. Движението на ППС да се извършва в локалното южно пътно платно в същия участък.", "date": "2019.09.21", "title": "Въвежда се временна организация на движението във връзка с измиване на пътното платно на Софийски околовръстен път"}
{"url": "http://www.focus-news.net/news/2019/09/21/2701003/antichen-festival-serdika-e-moyat-rim-shte-se-provede-v-sofiya.html", "text": "Сдружение за антични реконструкции „Mos maiorum Ulpiae Serdicae“ организира Първия античен фестивал „Сердика е моят Рим“, който ще се проведе в София в рамките на два дни, съобщиха от пресцентъра на  Столична община .  \r\nЖеланието на организаторите е да популяризират античното наследство на столицата и да привлекат вниманието към реставрираните антични обекти: „Западна порта на Сердика“ и Античен културно-комуникационен комплекс „Сердика“. \r\nПодготвена е пъстра и богата програма, която ще запознае жителите и гостите на града с ранната история на Сердика във времето около управлението на император Константин Велики. Ще бъдат представени както значими за периода събития свързани със Сердика, така и ежедневният бит, нрави и обичаи на римляните и варварските племена, населявали нашите земи. \r\nСцена на фестивала ще станат реставрираните антични обекти в сърцето на града. Археологическият парк „Западна Порта на Сердика“ ще се превърне във военен лагер, а по улиците на Античен културно-комуникационен комплекс „Сердика“ отново ще се разхождат римски граждани, занаятчии, търговци и магистрати. \r\nФестивалът ще събере над 140 реконструктори от България, Румъния, Унгария, Австрия и Естония. Партньори на „Сердика е моят Рим“ са Столична община, РИМ - София, Кръжок към катедрата по римско право към Юридическия факултет на Софийския университет, Лятна школа по класически езици, реконструкторски клубове от страната и чужбина. \r\nПроектът е финансиран от Програма „Култура” на Столична община.", "date": "2019.09.21", "title": "Античен фестивал „Сердика е моят Рим“ ще се проведе в София"}
{"url": "http://www.focus-news.net/news/2019/09/21/2701004/v-kyustendilskoto-selo-shishkovtsi-shte-bade-otkrit-mezhdunarodniyat-festival-balkanska-cherga.html", "text": "В село Шишковци ще бъде открит Международният фестивал „Балканска черга”. Това съобщи за  Радио „Фокус” – Кюстендил  организаторът на проявата Борислав Крумов. Откриването е от 11.30 часа. В центъра на селото е изградена къща за занаятите в която майстори и занаятчии от региона ще покажат стари и позабравени занаяти като кошничарство, тъкачество, дърворезба и други. „Ще покажем старата традиция за обработката на млякото и приготвянето на масло и сирене. За съжаление по независещи от нас причини кравата Пенка няма да може да присъства на празника, но за сметка на това ще поставим огромна снимка с нея. Предвидили сме да бъде направен специален кът с кошара, а сръчни жени от селото ще покажат нагледно пътят на млякото и производството на различни продукти от него“, каза Борислав Крумов. По думите му за девета поредна година фестивалът успява да събере българи сърби и македонци на една обща черга. От 12.00 часа ще бъде открита изложба-базар и ще бъдат показани картини от местни художници, черги и селскостопанска продукция. „Няма да липсват и много песни, танци, веселие и традиционна българска и сръбска скара”, каза Крумов. В залата на читалището четири кюстендилски художнички ще подредят изложба живопис с мотиви от Кюстендилското краище. \r\nВенцеслав ИЛЧЕВ", "date": "2019.09.21", "title": "В кюстендилското село Шишковци ще бъде открит Международният фестивал „Балканска черга”"}
{"url": "http://www.focus-news.net/news/2019/09/21/2700990/reuters-targovska-sdelka-mezhdu-vashington-i-pekin-izglezhda-vse-po-malko-veroyatna-sled-kato-kitayska-delegatsiya-napusna-sasht-po-rano-ot-ochakvanoto.html", "text": "Търговска сделка между Пекин и Вашингтон изглежда все по-малко вероятна, след като китайски делегати прекъснаха визитата си до ферми в щатите Монтана и Небраска след двудневни преговори във Вашингтон, предава  Reuters . \r\nТе трябваше да посетят фермите като жест на добра воля, но избраха да се завърнат в Китай по-рано, заявиха земеделски организации от Монтана и Небраска. \r\nПо-рано стана ясно, че САЩ ще премахнат временно митата от над 400 китайски стоки, наложени от президента Доналд Тръмп. Този жест обаче е предизвикан от молби от страна на американски компании. \r\nПосолството на Китай и Министерството на земеделието на САЩ все още не са коментирали темата.  \r\nТърговският представител на САЩ излезе с кратко становище, като описа преговорите като „продуктивни“ и каза, че преговори от по-високо равнище ще се проведат следващият месец във Вашингтон, както е планирано. \r\nМинистерството на търговията на Китай също коментира темата с кратко изявление, като характеризира преговорите като „конструктивни“, и добави че са провели и разговор за подробностите около преговорите от по-високо равнище през октомври. \r\n„И двете страни се споразумяха да продължат комуникацията по свързаните теми“, се казва в изявлението, без да се дават подробности. \r\nСпоред експерти обаче дори след преговорите през месец октомври, сделка трудно може да се постигне, тъй като търговската война между Вашингтон и Пекин отдавна вече се е превърнала в политическа и идеологическа битка, която се простира по-надалеч от търговските взаимоотношения между двете страни и може да отнеме години, докато бъде решена. \r\n \r\n : Теодор Пенев", "date": "2019.09.21", "title": "Reuters: Търговска сделка между Вашингтон и Пекин изглежда все по-малко вероятна, след като китайска делегация напусна САЩ по-рано от очакваното"}
{"url": "http://www.focus-news.net/news/2019/09/21/2701005/ria-novosti-riyad-ne-vyarva-v-uchastieto-na-iran-v-atakite-sreshtu-petrolnite-rafinerii-zayavi-zarif.html", "text": "Новата военна операция, ръководена от Саудитска Арабия в Йемен, може да покаже, че Рияд не вярва в участието на Техеран в атаките срещу нефтените съоръжения на страната, заяви иранският министър на външните работи Мохамед Джавад Зариф, цитиран от  РИА Новости . \r\nПо-рано беше съобщено, че арабската коалиция, ръководена от Саудитска Арабия, е започнала нова военна операция в Северна Ходейда в Йемен срещу \"военни цели\". \r\n“Като се има предвид, че саудитският режим неоснователно обвини Иран в нападения върху неговите петролни съоръжения е любопитно, че днес те нанесоха удар срещу Ходейда в Йемен, нарушавайки примирието, установено от ООН \", написа Зариф в “Tуитър“. \r\n„Ясно е, че дори самите саудитци не вярват в обвиненията за иранско участие“, добави министъра. \r\n \r\n : Теодор Пенев", "date": "2019.09.21", "title": "РИА Новости: Рияд не вярва в участието на Иран в атаките срещу петролните рафинерии, заяви Зариф"}
{"url": "http://www.focus-news.net/news/2019/09/21/2701009/kmetat-na-dobrich-yordan-yordanov-chitalishtata-sa-unikalna-institutsiya-koyato-sashtestvuva-edinstveno-v-balgariya.html", "text": "Кметът на Добрич Йордан Йорданов поздрави Народно читалище „Пробуда“ в кв. „Рилци“ по повод празника му. В своя профил във  Фейсбук  кметът написа: „Читалищата са уникална институция, която съществува единствено в България. Поздравявам всички самодейци, които дават сърце и душа за квартала. Радвам се, че заедно с фирма „Есетере“, направихме два къта, в които днес и до късно вечер играят деца. Честит юбилей - 80 години читалище „Пробуда” в квартал „Рилци“.", "date": "2019.09.21", "title": "Кметът на Добрич Йордан Йорданов: Читалищата са уникална институция, която съществува единствено в България"}
{"url": "http://www.focus-news.net/news/2019/09/21/2701006/organov-kontsert-shte-se-provede-v-sofiya-v-ramkite-na-evropeyskite-dni-na-nasledstvoto.html", "text": "Органов концерт ще се проведе в София в рамките на Европейските дни на наследството. Това съобщиха от пресцентъра на  Столична община . Концертът е на Консорта за старинна музика „Кончерто антико“ с европейска барокова и романтична музика. Събитието ще бъде в Католическата катедрала „Св. Йосиф“ на ул. „Княз Борис І” 146 от 19.30 часа. Входът е свободен. \r\nКонсортът за старинна музика Concerto antico е в състав: Янко Маринов - орган, Деян Иванов - обой, Константин Кожухаров - обой, Сабина Йорданова - фагот, Дона Стоянова - сопрано, Ивайло Донков - тенор и специалното участие на Николай Казаков - кларинет. \r\nВ програмата са включени творби от Ж. Титлуз, С. А. Шерер, Д. Букстехуде, Зеленка А. Вивалди, Й. С. Бах, Г. Фр. Хендел, Ф. Лист, М. Регер. \r\nБароковите творби ще бъдат изпълнени на семплираните регистри на старинния орган от Щрасбург (Австрия, ок. 1740 година), а произведенията от Лист и Регер ще прозвучат на романтични органи от 19 и 20 век.", "date": "2019.09.21", "title": "Органов концерт ще се проведе в София в рамките на Европейските дни на наследството"}
{"url": "http://www.focus-news.net/news/2019/09/21/2701007/sport-shalke-pobedi-otbora-na-maynts-s-21-v-domakinski-mach-ot-petiya-krag-na-germanskata-bundesliga.html", "text": "Футбол: Шалке победи отбора на Майнц с 2:1 в домакински мач от петия кръг на германската Бундеслига. Головете за домакините отбелязаха Суат Сердар в 36-ата минута и Харит Амине в 89-ата. За гостите отбеляза Карим Онисиву в 75-ата минута. След този резултат Шалке се изкачиха до втората позиция във временното класиране в Германия, като се изравниха по точки с лидерът Лайпциг, който има десет.", "date": "2019.09.21", "title": "Спорт: Шалке победи отбора на Майнц с 2:1 в домакински мач от петия кръг на германската Бундеслига."}
{"url": "http://www.focus-news.net/news/2019/09/21/2701008/muzeyat-v-kyustendil-shte-otbelezhi-evropeyskite-dni-na-nasledstvoto-sas-svoboden-vhod-za-ekspozitsiite-si.html", "text": "Музеят в Кюстендил ще отбележи Европейските дни на наследството със свободен вход за експозициите си. Това съобщи за  Радио „Фокус” – Кюстендил  Валентин Дебочички, директор на Регионален исторически музей – Кюстендил. Инициативата е и по повод деня на Независимостта на България.  \r\nДнес и на 22 септември ще работят археологическата експозиция в зала „Асклепий” и етнографската изложба „Багри от долините на Струма и Места” в зала „Стримон”. Ще бъдат отворени Музеен комплекс „Свети Георги” в квартал „Колуша” и къща музей „Димитър Пешев”. Днес изложбена зала в джамия „Ахмед бей” представя гостуващата изложба на Етнографски музей на открито „Етър“ – Габрово –  „Мозайка от занаяти”. \r\nВенцеслав ИЛЧЕВ", "date": "2019.09.21", "title": "Музеят в Кюстендил ще отбележи Европейските дни на наследството със свободен вход за експозициите си"}
{"url": "http://www.focus-news.net/news/2019/09/21/2701013/detsa-i-mladezhi-ot-shkola-art-liniya-otkrivat-v-kazanlak-izlozhba-po-proekt-obrazi-i-tekstove.html", "text": "Възпитаниците на Школата по изобразителни изкуства „Арт линия” ще изложат свои творби в изложба по проект „Образи и текстове“. Това каза за  Радио „Фокус”  ръководителят на школата Ваня Запрянова. Тя посочи, че проектът е финансиран от Община Казанлък, като целта му е деца и младежи да бъдат провокирани да създадат творчески продукт, вдъхновен от четене и анализ на художествен текст. „Целта ни бе да провокираме участниците да мислят и разсъждават по въпроси, като „Що е изкуство“, „Мога ли да намеря място в него“, „Има ли бъдеще класическото изкуство в новия информационен свят“, „Изкуството като средство за комуникация“, каза още Запрянова. Тя подчерта, че „Образи и текстове“ е проект, който разглежда връзката между изобразителното изкуство и литературата, словото и текста, в отношението графика-образ. \r\nИзложбата ще бъде открита от 11.00 часа в галерия „Ателието”.  \r\nСлавяна ГАЙДАРОВА", "date": "2019.09.21", "title": "Деца и младежи от Школа „Арт линия” откриват в Казанлък изложба по проект „Образи и текстове”"}
{"url": "http://www.focus-news.net/news/2019/09/21/2701010/vtori-mezhdunaroden-retro-parad-za-klasicheski-avtomobili-i-mototsikleti-shte-se-provede-v-kyustendil.html", "text": "Втори международен ретро парад за класически автомобили и мотоциклети ще се проведе в Кюстендил. Това съобщиха за  Радио „Фокус” – Кюстендил  от отдел „Култура и духовно развитие” към Общината. Събитието ще бъде открито от 11.00 часа на площад „Велбъжд”. То се организира от Община Кюстендил и Ретро клуб „Дентелетика”. В събитието ще се включат около 150 участници от страната и чужбина. Предвидени са награди за победителите в конкурсната програма. Ретро клубът е създаден в началото на 2018 година, а предстоящата проява ще се организира за втори път. \r\nВенцеслав ИЛЧЕВ", "date": "2019.09.21", "title": "Втори международен ретро парад за класически автомобили и мотоциклети ще се проведе в Кюстендил"}
{"url": "http://www.focus-news.net/news/2019/09/21/2701011/v-burgas-se-provezhda-petoto-izdanie-na-tsveten-bazar-flora-esen.html", "text": "Петото издание на цветен базар „Флора есен“ се провежда в Бургас в дните до 23 септември. Това съобщиха от пресцентъра на  Общината . Посетителите ще открият на неговите щандове прекрасни сезонни цветя, луковици, посадъчен материал и градински пособия. За тези, които пожелаят да си купят нещо, изборът е богат. Хризантеми, далии и ефектни орхидеи са сред видовете, които ще открият в Експоцентър „Флора“ по време на есенния базар. Там ще има също така обособени зони с био и арт продукти на цветна тематика, както и пчелни продукти за подсилване на имунната система. \r\nРаботното време е от 10.00 до 20.00 часа.", "date": "2019.09.21", "title": "В Бургас се провежда петото издание на цветен базар „Флора есен“"}
{"url": "http://www.focus-news.net/news/2019/09/21/2701015/prezidentat-rumen-radev-se-sreshtna-s-izpalnyavashtiya-dlazhnostta-poslanik-na-sasht-v-balgariya-dzhastin-fridman.html", "text": "Президентът Румен Радев проведе среща на „Дондуков“ 2 с изпълняващия длъжността посланик на САЩ в България Джъстин Фридман. Това съобщиха от  прессекретариата на държавния глава . По време на срещата бяха обсъдени теми от общ интерес, както и предстоящото посещение на българския президент в САЩ за участие в 74-тата сесия на Общото събрание на ООН, борбата с корупцията и върховенството на закона в България, модернизацията на Българската армия.", "date": "2019.09.21", "title": "Президентът Румен Радев се срещна с изпълняващия длъжността посланик на САЩ в България Джъстин Фридман"}
{"url": "http://www.focus-news.net/news/2019/09/21/2701014/kyustendil-e-domakin-na-mezhdunaroden-turnir-po-skokove-na-batut-kupa-nezavisimost.html", "text": "Градът е домакин на Международен турнир по скокове на батут „Купа Независимост”. Това съобщиха за  Радио „Фокус” – Кюстендил  от спортен клуб „Евротрамп”. Спортното събитие се организира с помощта на Община Кюстендил. Турнирът е двудневен. Днес ще се проведе квалификационен кръг на голям батут- индивидуално и синхрон, както и на двоен мини батут и церемония по откриването на състезанието. За 22 септември са предвидени финален кръг на голям батут - индивидуално и синхрон, както и на двоен мини батут, награждаване на победителите и отсъждане на приз „Купа Независимост”. Състезанието ще се проведе на спортен комплекс „Осогово”. То се провежда за четвърта поредна година. През 2019 година участие в турнира ще вземат над 150 състезатели от 6 държави: България, САЩ, Гърция, Турция, Грузия и Украйна. Заявки са подадени от 10 български клуба, 2 гръцки, 1 американски, както и от националните отбори на Украйна и Грузия. Около 300 състезатели ще се представят в двата дни – всички те обединени от интерес към спорта. \r\nВенцеслав ИЛЧЕВ", "date": "2019.09.21", "title": "Кюстендил е домакин на Международен турнир по скокове на батут „Купа Независимост”"}
{"url": "http://www.focus-news.net/news/2019/09/21/2701018/orkestarat-na-natsionalnata-gvardiya-na-alzhir-shte-poseti-veliko-tarnovo-za-13-iya-mezhdunaroden-festival-na-voennite-orkestri.html", "text": "Музиканти от три страни ще се включат в 13-ия Международен фестивал на военните оркестри. Участниците са над 200, а събитието е част от празничните прояви за Независимостта на България – 22 септември. Това каза в ефира на  Радио „Фокус“ – Велико Търново  Нелина Църова, директор на Дирекция „Култура, туризъм и международни дейности“ в Общината. Официалното откриване на проявата ще е от 17.00 часа днес пред МДТ „Константин Кисимов“, където ще има кратка шоу програма. Преди това изпълнителите ще дефилират по главната улица „Васил Левски“ от 16.30 часа. „Сред участниците са Оркестърът на Националната гвардия на Република Алжир; Оркестърът на Академия на военно-въздушните сили на Република Румъния, град Брашов; Представителният гвардейски духов оркестър – София; Представителният оркестър на сухопътни войски с мажоретен състав от град Троян и Фестивалният военен оркестър, който е символичен домакин. В него се включват оркестрите на НВУ „Васил Левски“ и Втора механизирана бригада – Стара Загора, и Представителен курсантски блок на НВУ. Общият брой на участниците е над 200 човека“, допълни Нелина Църова. \r\nЗа всички гости и жители на Велико Търново Общината е подготвила и излъчването на 3D Mapping спектакъла „Царевград Търнов“, което ще е от 21.00 часа на фасадата на ХГ „Борис Денев“. \r\nМеждународният фестивал ще продължи и в следващите два дни – на 22 и 23 септември с дефилета и концерти. Пълната програма с изпълненията по часове е поместена на интернет сайта на Общината. \r\nЛуиза ТРАНЧЕВА", "date": "2019.09.21", "title": "Оркестърът на Националната гвардия на Алжир ще посети Велико Търново за 13-ия Международен фестивал на военните оркестри"}
{"url": "http://www.focus-news.net/news/2019/09/21/2701021/bansko-e-domakin-na-chetvartoto-izdanie-na-planinskiya-ultramaraton-pirin-ultra-2019.html", "text": "Градът е домакин на четвъртото издание на планинския ултрамаратон Pirin Ultra 2019. Pirin Ultra е планински ултрамаратон, който се провежда в сърцето на Национален парк „Пирин“. Това съобщиха от пресцентъра на  Община Банско . Състезанието е част от Световните серии по Скайрънинг. Най-добрите атлети от света на скайрънинга пристигат в България, за да премерят сили по пътеките на красивата Пирин планина. Четвъртото издание на състезанието ще се проведе от 20 до 23 Септември 2019 г., като СТАРТ/ФИНАЛЪТ ще бъде разположен на централния градски площад в Банско. Церемонията по официалното откриване ще се състои на 21 септември 2019 г. от 18:00 часа.", "date": "2019.09.21", "title": "Банско е домакин на четвъртото издание на планинския ултрамаратон Pirin Ultra 2019"}
{"url": "http://www.focus-news.net/news/2019/09/21/2701017/pss-dobri-sa-usloviyata-za-turizam-v-planinite.html", "text": "Добри са условията за туризъм в планината. Това съобщиха за  Агенция „Фокус“  от  Планинска спасителна служба (ПСС)  към Българския червен кръст. Температурите са между 2 и 5 градуса. На връх Ботев е минус 4. На места има разкъсана облачност, на други места е слънчево и тихо. Съоръженията в курортите работят. Няма регистрирани инциденти през изминалото денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470.", "date": "2019.09.21", "title": "ПСС: Добри са условията за туризъм в планините"}
{"url": "http://www.focus-news.net/news/2019/09/21/2701016/the-guardian-razmiritsi-v-leybaristkata-partiya-na-velikobritaniya-predi-godishnata-y-konferentsiya.html", "text": "Лейбъристката партия на Великобритания е изпълнена с конфликти малко преди годишната конференция на политическата сила, като съюзниците на лидера Джереми Корбин се опитват да премахнат Том Уотсън от позицията заместник-председател и изобщо да премахнат този пост в партията, пише британското издание  The Guardian . \r\nДжон Лансман, един от създателите на организацията „Моментум“, която цели да подкрепя Лейбъристката партия и Корбин, внесе предложение в Изпълнителният комитет на партията, с което предлага поста на Уотсън да бъде премахнат. \r\nИзточник от „Моментум“ заяви, че „няма човек, който да е по-важен“ от целта да бъде победен министър-председателят Борис Джонсън. \r\n„Нито един човек, не е по-важен от победата над Борис Джонсън и борбата с промените в климата. Не можем да си позволим да влезем в изборите със заместник, който може да опропасти шансовете на Лейбъристите“, казва източникът. \r\n„Членовете на Лейбъристите изцяло искат избори за заместник-председател, но нашите отживели правила не го позволяват. Имаме нужда от 20% от депутатите в партията за да започнем избори и те просто няма да оставят членовете да проведат честни и отворени избори“, добавя той. \r\nИзпълнителният комитет на партията реши, че молбата на Ландсмън не е съобразена с правилата на организацията, което решение той обжалва. Лансман спечели последвалия вот, но не с достатъчно мнозинство за да бъде отменено решението. \r\nВсе пак членовете на комитета са се съгласили да преразгледат предложението на срещата на партията. \r\nАко те все пак се съгласят с Ландсмън, ще се наложи да бъде извършена промяна в правилата на политическата сила, която да бъде приета на обща конференция.  \r\nИзточник на лейбъристите заяви, че опитите да се отстрани Том Уотсън са направени неправомерно. \r\n„По принцип когато не си съгласен с някой от партията, например за становището за Брекзит, се води дебат. Явно в Лейбъристката партия на Джеръми Корбин по-скоро ще те остранят, вместо да дебатират с теб“, каза той в защита на Уотсън. \r\nГоворителите на Корбин отказаха да коментират темата. \r\nУотсън беше назначен на поста заместник-председател на партията през 2015 г. Той никога не е бил особен привърженик на ръководителя на лейбъристите. По-рано той призова за това партията да се застъпи за провеждане на нов референдум.  \r\nНякои от депутатите сред лейбъристите изразиха притеснения заради опита да бъде отстранен заместника на Корбин.  \r\nДжес Фипис заяви, че това е „отчаян опит за контрол и отхвърляне на всеки с независимо мислене“. \r\nСъюзниците на Корбин вярват, че Уотсън изпозлва Брекзит за да създаде пропаст между ръководството на партията и нейните активисти. В речта си по-рано, той заяви, че лейбъристите трябва „безпрецедентно и категорично да подкрепят оставане в ЕС“, нещо, което според Корбин е грешен подход.  \r\nУотсън понесе обвинения по-рано през годината, че се опитва да обърне членовете на партията срещу нейният ръкводител, както отбеляза Лен МакКлъски, генерален секретар на организацията донор за лейбъристите.  \r\n \r\n : Теодор Пенев", "date": "2019.09.21", "title": "The Guardian: Размирици в Лейбъристката партия на Великобритания преди годишната й конференция"}
{"url": "http://www.focus-news.net/news/2019/09/21/2701000/tass-sasht-shte-prehvarlyat-dopalnitelni-voyski-i-sistemi-za-vazdushna-otbrana-v-blizkiya-iztok.html", "text": "САЩ ще разположат допълнителни войски и техника за противовъздушна отбрана в Близкия изток, поради изострянето на ситуацията около Иран и нападението върху петролни съоръжения в Саудитска Арабия, предава", "date": "2019.09.21", "title": "ТАСС: САЩ ще прехвърлят допълнителни войски и системи за въздушна отбрана в Близкия изток"}
{"url": "http://www.focus-news.net/news/2019/09/21/2701025/traditsionniyat-praznik-na-spasenieto-na-chovechestvoto-sled-vsemirniya-potop-i-denyat-na-noeviya-kovcheg-shte-bade-otbelyazan-v-kardzhali.html", "text": "Традиционният празник на спасението на човечеството от големия всемирен потоп и денят на Ноевия ковчег ще бъде отбелязан в града, съобщиха от Община Кърджали, предаде кореспондент на  Радио „Фокус“", "date": "2019.09.21", "title": "Традиционният празник на спасението на човечеството след всемирния потоп и денят на Ноевия ковчег ще бъде отбелязан в Кърджали"}
{"url": "http://www.focus-news.net/news/2019/09/21/2701023/obektite-na-regionalen-istoricheski-muzey-dobrich-otvaryat-vrati-za-grazhdanite-po-povod-evropeyskite-dni-na-nasledstvoto.html", "text": "Празнични събития ще се проведат в Добрич за Деня на независимостта. Това съобщиха от пресцентъра на  Общината . \r\nДнес, на 22 и 23 септември от 09.00 часа до 18.00 часа обектите на Регионален исторически музей – Добрич (Археология, Етнографска къща, Дом-паметник „Йордан Йовков“, Музей в Градски парк „Св. Георги“) отварят вратите си за гражданите и гостите на града. Днес и на 23 септември от 10.00 часа до 17.00 часа Художествена галерия – Добрич също ще бъде с отворени врати. Те са посветени и на Европейските дни на наследството „Изкуства и развлечение“ – инициатива на Съвета на Европа и Европейската комисия.  \r\nДнес децата на Добрич и техните родители ще имат възможност да се включат във второто издание на фестивала „Хлябът, който ни свързва“, организиран от Община град Добрич, Регионален исторически музей – Добрич и Художествена галерия – Добрич. Началото на фестивала е 10.00 часа на пл. „Свобода“. Предвидени са експериментални работилници, където всеки посетител ще чуе разказа на аниматорите за ролята и функцията на хляба, ще наблюдава различни демонстрации и възстановки на ежедневни или празнични ритуали и обреди и ще има възможност да участва в тях.  В същото време на сцената на пл. „Свобода“ децата от Фолклорен танцов ансамбъл „Добротица“ и Танцова студия „Добрич“ при Младежки център – Добрич с гл. худ. ръководител Александър Александров и пом.-хореограф Юрий Митев и Фолклорен ансамбъл „Златна Добруджа“ с гл. худ. ръководител Коста Георгиев ще допълнят художествената картина на събитието. \r\nНа 22 септември от 10.00 часа до 12.00 часа в Зала УСШ Волейболният клуб „Добруджа – 07“ ще направи открита тренировка. Всеки, който пожелае, може да се включи в тренировката и да усети духа на легендарните ни момчета. \r\nЗа най-малките на 22 септември от 11.00 часа в Държавен куклен театър „Дора Габе“ е предпремиерният спектакъл „Вълкът и седемте козлета“ на Държавен куклен театър „Дора Габе“. Драматизацията е на Теодора Попова – Лазарова, постановката на Даниела Христова, участниците са Теодора Желева, Росен Радев, Валентин Иванов.", "date": "2019.09.21", "title": "Обектите на Регионален исторически музей – Добрич отварят врати за гражданите по повод Европейските дни на наследството"}
{"url": "http://www.focus-news.net/news/2019/09/21/2701022/shte-bade-napravena-simvolichna-parva-kopka-za-tsyalostnoto-obnovyavane-na-zooparka-v-stara-zagora.html", "text": "Символична първа копка за цялостното обновяване на зоопарка в Стара Загора ще бъде направена от 12.00 часа на входа на зоологическата градина. Това съобщиха от пресцентъра на  Общината . \r\nОбщина Стара Загора получи одобрението на „Фонд за устойчиви градове“ (ФУГ) за реализация на проект „Реконструкция на Зоопарк - Стара Загора“. Договорът, който бе подписан, е за близо 4.2 млн. лева. Целта е да бъде подобрена изцяло средата в едно от любимите места за отмора и разходка на старозагорците и гостите на града. Зоопаркът ще бъде по-атрактивен и ще предоставя възможности и за образователни дейности.", "date": "2019.09.21", "title": "Ще бъде направена символична първа копка за цялостното обновяване на зоопарка в Стара Загора"}
{"url": "http://www.focus-news.net/news/2019/09/21/2701024/sport-kalyari-pobedi-otbora-na-dzhenoa-s-31-v-domakinski-mach-ot-chetvartiya-krag-na-italianskata-seriya-a.html", "text": "Футбол: Каляри победи отбора на Дженоа с 3:1 в мач от четвъртия кръг на италианската Серия А. След като първото полувреме завърши при резултат 0:0, домакините откриха резултата чрез гол на Симеоне Джовани в 46-ата минута. В 83-ата минута Кристиан Куаме изравни, но две миниути по-късни Кристиан Сапата си вкара автогол, а малко по-късно Жоао Педро вкара трети гол за Каляри.", "date": "2019.09.21", "title": "Спорт: Каляри победи отбора на Дженоа с 3:1 в домакински мач от четвъртия кръг на италианската Серия А."}
{"url": "http://www.focus-news.net/news/2019/09/21/2701026/dragomir-stoynev-bsp-maya-manolova-e-lyavo-orientiran-chovek-ne-mozhe-da-specheli-sofiya-bez-bsp.html", "text": "През март месец имаше изключително важно гласуване в парламента , от което зависеше съдбата на Балканския газопровод. Това беше ключов момент, защото тази тръба можеше да мине  през Гърция и да ни заобиколи. Тогава от БСП подкрепихме минаването на газопровод през България и показахме, че можем да защитаваме националния интерес. Това заяви зам.-председателят на ПГ на \"БСП за България\" и член на ИБ на БСП  Драгомир Стойнев пред БНТ, съобщиха от пресцентъра на  БСП . „Радвам се, че този проект се осъществява, въпреки че преди се говореше за 63 милиарда кубика газ , а сега за 15 милиарда. Можехме да имаме директна доставка на природен газ, а сега ще зависим от Турция“, допълни той. \r\nОтносно скандалите в БНР Стойнев коментира, че неслучайно България е на 111-то място по свобода на словото, а през 2008 година сме били  на 51-во място. „Само си представете държава, където арестуват журналисти, уволняват ги, водят ги с белезници, арестуват фотографи. Какво ще си помислим за тази държава – че е в авторитарен режим“, каза социалистът. Той припомни, че директорът на БНР се избира от СЕМ. „Да не забравяме, че управляващите  избраха член на СЕМ от тяхната квота, която е  завършила Аграрна икономика с 3.89“, допълни Драгомир Стойнев. \r\nСтойнев заяви, че БСП прави всичко възможно Мая Манолова да стане кмет на София. „Мая Манолова е закърмена с левицата и тя е ляво ориентиран човек. Тя в момента привлича всички разочаровани хора. Но Мая Мая Манолова не може да спечели София без гласовете на БСП“, изрази мнение той. \r\nОтносно ситуацията с варненската организация на БСП, Стойнев коментира, че това е част от промяната, която ръководството иска да наложи в партията. „Когато човек е загубил доверието на ръководството, е нормално да се оттегли. Има едно изключително малко шумно мнозинство, което постоянно работи срещу ръководството на партията докато ние се борим срещу статуквото в управлението. Те не желаят промяната, която налагаме в момента – едно младо поколение политици, което дава шанс на БСП да спечели областни градове“, коментира народният представител. \r\nПо темата за освобождаването от ареста на Джок Полфрийман, Стойнев заяви,че като политик не може да коментира съдебната система, но го прави като гражданин. „Познавам бащата на това момче и разбирам каква е болката и мъката. Това е в ущърб на цялото общество“, завърши Драгомир Стойнев.", "date": "2019.09.21", "title": "Драгомир Стойнев, БСП: Мая Манолова е ляво ориентиран човек, не може да спечели София без БСП"}
{"url": "http://www.focus-news.net/news/2019/09/21/2701027/ministar-ekaterina-zaharieva-zaminava-za-nyu-york-za-uchastie-v-74-tata-sesiya-na-obshtoto-sabranie-na-oon.html", "text": "Вицепремиерът и министър на външните работи Екатерина Захариева заминава за Ню Йорк, където от 23 до 26 септември 2019 г. ще участва в 74-тата редовна сесия на Общото събрание на ООН. Това съобщиха от пресцентъра на  Министерството на външните работи .   \r\nОсновните въпроси в дневния ред на тазгодишната сесия на ОС на ООН включват мир и сигурност, изкореняване на бедността, качественото образование, борба с климатичните промени и приобщаване.   \r\nВицепремиерът Екатерина Захариева ще участва на 23 септември в Среща на върха по климата, чиято цел е да се засили изпълняването на ангажиментите, поети по силата на Парижкото споразумение по климата. На 24 септември външният ни министър ще бъде на откриването на Общия дебат на 74-тата сесия на ОС на ООН, ще представлява България в Среща на високо равнище по ситуацията в Сирия, организирана от ЕС. На 25 септември Екатерина Захариева ще участва в Конференция по чл. 14 за ускоряване на влизането в сила на Договора за всеобхватна забрана на ядрените опити (ДВЗЯО).   \r\nЕкатерина Захариева ще проведе и редица двустранни и многостранни срещи, сред които четиристранна среща между външните министри на България, Гърция, Румъния и Хърватия (т.нар. формат Б4), неформална среща на министрите на външните работи от страните участнички в Процеса за сътрудничество в Югоизточна Европа (ПСЮИЕ), неформална среща на Съвета на министрите на външните работи на държавите-членки на Организацията за черноморско икономическо сътрудничество (ЧИС).    \r\nНа 25 септември Екатерина Захариева е поканена на Трансатлантическа вечеря на министрите на външните работи, чийто домакин е държавният секретар на САЩ Майк Помпео. В същия ден външният ни министър ще открие и съпътстващо сесията на ОС на ООН събитие, посветено на деинституционализацията и под надслов „Преобразуване на грижите за деца: Изпълнение на ангажимента на Дневния ред на развитието 2030 никой да не бъде изоставян“.  \r\nНа 26 септември външният ни министър ще се срещне с изпълнителния директор на УНИЦЕФ Хенриета Фор, ще участва и в събитие, посветено на „Алианс на мултилатерализма“. Тази инициативата, подкрепена от министър Захариева, е  лансирана от министрите на външните работи на Германия и Франция Хайко Маас и Жан-Ив Льо Дриан.", "date": "2019.09.21", "title": "Министър Екатерина Захариева заминава за Ню Йорк за участие в 74-тата сесия на Общото събрание на ООН"}
{"url": "http://www.focus-news.net/news/2019/09/21/2701019/the-jerusalem-post-netanyahu-se-sreshtna-s-predstavitelyat-na-sasht-griynblat-za-da-obsadyat-sdelkata-na-veka.html", "text": "Специалният посланик на САЩ в Близкият изток Джейсън Грийнблат се срещна с премиера на Израел Бенямин Нетаняху, за да обсъдят предстоящата „сделка на века“ между Тел Авив и Палестинската автономия, проектирана от администрацията на американският президент Доналд Тръмп, пише израелското издание  The Jerusalem Post . \r\n“Чест е да се среща с министър-председателя Нетаняху. Обсъдихме изключително силното приятелстви между САЩ и Израел, регионалните проблеми и мирните преговори“, съобщи Грийнблат в „Туитър“. \r\nКъм срещата им се присъедини и посланикът на Белия дом в Тел Авив Дейвид Фрийдмън и неговият колега във Вашингтон Рон Дермър. \r\nАдминистрацията на Тръмп първоначално обяви, че ще обяви планът си през лятото, но той все пак беше забавен за след приключването на изборите в Израел. \r\nПо време на предизборната си кампания Нетаняху многократно обявяваше, че очаква планът на Тръмп да бъде публикуван скоро след изборите, но при сегашното положение, в което няма ясен победител в тях, изглежда сякаш той ще бъде забавен отново.  \r\nНито партията на опозиционния съперник на Нетаняху „Синьо и бяло“, нито неговата собствена партия „Ликуд“ изглежда сякаш могат да сформират правителство в момента. Според източници на The Jerusalem Post именно след формирането на правителство САЩ ще оповестят какви са плановете на Тръмп да посредничи за мира в Палестина и Израел. \r\n \r\n : Теодор Пенев", "date": "2019.09.21", "title": "The Jerusalem Post: Нетаняху се срещна с представителят на САЩ Грийнблат за да обсъдят „сделката на века“"}
{"url": "http://www.focus-news.net/news/2019/09/21/2701028/ria-novosti-donald-tramp-smyata-che-politikata-na-sasht-v-ukrayna-e-bezsmislena.html", "text": "Бивш високопоставен служител на президентската администрация заяви, че Доналд Тръмп смята, че действията на Вашингтон в Украйна са безсмислени и дразнят Русия, предава  РИА Новости , като се позовава на американският вестник  The Washington Post . \r\nСпоред изданието бившият чиновник многократно е обсъждал този въпрос с Тръмп. Според него последните действия на САЩ в Украйна, „са безсмислени и само дразнят руснаците“. \r\n\"Позицията на президента е че, като цяло, че трябва да признаем факта, че руснаците трябва да са наши приятели, а кой се интересува от украинците?\", заяви  бившият служител. \r\nПо-рано в медиите излезе информация, че Доналд Тръмп е разговарял в средата на август с неопределен лидер, вероятно Владимир Зеленски. Не е ясно за какво са си говорили двамата, но Тръмп нарече информацията \"фалшива новина\". \r\n \r\n : Теодор Пенев", "date": "2019.09.21", "title": "РИА Новости: Доналд Тръмп смята, че политиката на САЩ в Украйна е безсмислена"}
{"url": "http://www.focus-news.net/news/2019/09/21/2701031/the-independent-asteroid-e-preminal-pochti-nezabelyazano-na-mnogo-blizka-distantsiya-do-zemyata-priznava-nasa.html", "text": "Най-големият астероид, който преминава на много близка дистанция до земята от век насам се е „изплъзнал“ през системите на НАСА за засичане на небесни тела, разкриват вътрешни имейли на организацията, пише британският вестник  The Independent . \r\nАстероидът с името „2019 OK “ почти е преминал покрай земята без да му бъде обърнато никакво внимание. Той е прелетял само на 73 хил. км., което е пет пъти по близо до земята, отколкото дистанцията до луната, сочат документи на НАСА. \r\nТой е бил засечен на 24 юли от бразилска обсерватория само часове преди да прелети покрай земята. \r\nПровалът на НАСА да засече стометровият астероид подчерта още веднъж нуждата от финансиране за организацията, за да засича тя по-ефективно приближаващи небесни тела. \r\n„Този обект се е изплъзнал през серия от мрежи за засичане поради ред причини“, заяви д-р. Пол Чодас, служител на НАСА. \r\n„Та беше ли това особено потаен астероид? Чудя се колко пъти това се е случвало, без дори да разберем за астероида“, добави той. \r\nСпоред изявление на НАСА, ако астероидът беше навлязъл в атмосферата и ударил земята, ударната вълна е щяла да помете зона от около 80 километра.  \r\n : Теодор Пенев", "date": "2019.09.21", "title": "The Independent: Астероид е преминал почти незабелязано на много близка дистанция до земята, признава НАСА"}
{"url": "http://www.focus-news.net/news/2019/09/21/2701030/dramatichen-teatar-nikola-vaptsarov-v-blagoevgrad-shte-predstavi-detskiya-spektakal-letyashtata-printsesa.html", "text": "Драматичен театър „Никола Вапцаров“ ще представи детския спектакъл „Летящата принцеса”. Това съобщи за  Радио „Фокус“ – Пирин  Симона Спасова, експерт „Връзки с обществеността“ към културната институция. Представлението ще започне в 11.00 часа. Режисьор на „Летящата принцеса“ е директорът на театъра Маргарита Мачева, като за нея това е първа работа по детски спектакъл. „Малките зрители ги очаква магическа реалност, приказка, разказана  с  песни на живо и прекрасна визия, за която работят сценографът Константин Вълков и композиторът Пламен Мирчев – Мирона“, каза още Спасова. \r\nЛивия НИНОВА", "date": "2019.09.21", "title": "Драматичен театър „Никола Вапцаров“ в Благоевград ще представи детския спектакъл „Летящата принцеса“"}
{"url": "http://www.focus-news.net/news/2019/09/21/2701012/afp-hilyadi-politsai-shte-ohranyavat-protesta-na-zhaltite-zhiletki-v-parizh.html", "text": "Повече от седем хиляди служители на френските сили на реда са били разположени в Париж преди планираните протести на „Жълтите жилетки“ от съображения за сигурност, предава  AFP . \r\nСтраховете на правителството са предизвикани от потенциални проблеми, предизвикани от радикалният анархистки „Черен блок“, който може да се опита да предизвика безредици във френската столица. \r\nМакрон призова за „спокойни“ протести, като добави, че е „добре, че хората изразяват себе си“, но не бива да предизвикват безредици по време на демонстрациите.  \r\nПо данни на шефа на френската полиция Дидие Лалемен, около 7500 полицаи ще бъдат на митинга в Париж, като това число е сходно с броя на охраняващите най-мащабните протести на движението по-рано през годината. \r\n \r\n : Теодор Пенев", "date": "2019.09.21", "title": "AFP: Хиляди полицаи ще охраняват протеста на „Жълтите жилетки“ в Париж"}
{"url": "http://www.focus-news.net/news/2019/09/21/2701032/v-kyustendilskoto-selo-sovolyano-shte-bade-otkrit-pametnik-na-zaginalite-vav-voynite.html", "text": "В село Соволяно ще бъде открит паметник на загиналите във войните. Това съобщи за  Радио „Фокус“ – Кюстендил  Пламен Илиев, кмет на населеното място. Събитието ще започне от 11.00 часа в центъра на селото. Изграждането на паметния знак е по идея на инициативен комитет и е за загиналите войници и офицери от село Соволяно във всички войни. Паметникът е изработен от скулптура Мите Чудомиров. Височината на паметния знак е 2,80 м и е изработен от мрамор. На лицевата част са изписани имената на загиналите. До самия паметник е изградена чешма от гранит. Цялото пространство е осветено от четири прожектора. От 15.00 часа в центъра на село Соволяно ще започне и традиционният събор. \r\nВенцеслав ИЛЧЕВ", "date": "2019.09.21", "title": "В кюстендилското село Соволяно ще бъде открит паметник на загиналите във войните"}
{"url": "http://www.focus-news.net/news/2019/09/21/2701020/dzhavad-zarif-novite-amerikanski-sanktsii-sreshtu-iran-narushavat-vsichki-mezhdunarodni-zadalzheniya-na-vashington.html", "text": "Новите санкции на Вашингтон срещу Техеран нарушават всички международни задължения на САЩ. Това съобщи в събота иранският министър на външните работи Мохамед Джавад Зариф, цитиран от  TACC . \r\n\"Очевидно е, че тази стъпка е нарушение на всички международни задължения\", заяви Зариф, цитиран от иранската медия IRIB.  \r\nТой имаше предвид новите санкции, които Вашингтон наложиха над Централната банка и Националният фонд за развитие на Иран. Това се случи след като представители на САЩ обвиниха иранските институции за финансиране на терористични групировки. \r\n \r\n : Теодор Пенев", "date": "2019.09.21", "title": "Джавад Зариф: Новите американски санкции срещу Иран нарушават всички международни задължения на Вашингтон"}
{"url": "http://www.focus-news.net/news/2019/09/21/2701033/v-ohrid-se-provezhda-seminar-na-tema-uikend-na-dialog.html", "text": "„Уикенд на диалог - журналисти срещу езика на омразата и фалшивите новини“. Това е темата на семинара за журналисти от България и Северна Македония, който се провежда в Охрид по покана ма журналисти от Северна Македония, предаде репортер на  Радио „Фокус“ . Целта е обмяна на опит и търсене на възможности за насърчаване на медийното сътрудничество на кореспондентско ниво, както и изграждане на обща „онлайн платформа“. \r\nУчастниците дискутират с акцент върху въпросите какво и как медиите в двете страни съобщават и как се възприемат фалшивите новини.  \r\nВ съботната сесия се планира да бъдат анализирани журналистически статии, написани в Северна Македония за България и обратно, оценка на темите, които предизвикват емоции  в двете страни, обобщение на причините за разпространението на  фалшивите новини и езика на омразата. Има ли език на омраза в медиите в Северна Македония и България? Кои са основните теми, които представляват интерес за медиите? Националните и политически интереси на държавите ли диктуват за какво да говорят медиите? Това са също част от въпросите, които коментират журналистите от двете съседни страни. Участниците в дискусията ще търсят допирни точки, които могат да подобрят медийния климат в двете страни, както и теми, които биха отговорили на  обществения  интерес. Програмата предвижда туристическа разходка в Охрид и посещение на Бигорския манастир.  \r\nРосица АНГЕЛОВА", "date": "2019.09.21", "title": "В Охрид се провежда семинар на тема „Уикенд на диалог“"}
{"url": "http://www.focus-news.net/news/2019/09/21/2701035/s-tarzhestvena-programa-v-tutrakan-shte-bade-otbelyazan-praznikat-na-grada.html", "text": "Тутракан отбелязва Празника на града - 21 септември, съобщиха от  Община Тутракан . От 11.30 часа ще се проведе тържествена сесия на Общинския съвет. Ще бъдат наградени победителите в конкурса за най- добре поддържана улица, градинка или кът. От 10.00 часа в амфитеатъра в Крайдунавския парк ще се проведе Трето надиграване на клубовете за народни танци „Добруджа 2019“. От 18.00 часа в парк „Христо Ботев“ ще се състои празничен концерт  на Володя Стоянов. На 24 и 25 септември на стадион „Христо Ботев“ ще се проведе Турнир по волейбол, а на 26 и 27 септември- футболен турнир. На 28 септември на игрището в Крайдунавския парк ще се състои турнир по стрийтбол. Днес експозициите на Исторически музей и Етнографски музей „Дунавски риболов и лодкостроене“  ще приемат посетители с безплатен вход. На 21, 22 и 23 септември двата музея ще работят от 9 до 16 часа. На 21 септември, преди 79 години, Тутракан тържествено посреща освободителните български войски и отбелязва първия ден на своята свобода. Кметът на д-р Димитър Стефанов поздравява с празника на града всички жители и гости на общината. „Днес свеждаме глава в знак на признателност, обединяваме радостта и обичта си към родния град. Нека запазим енергията, креативността и идейността си, за да останем достойни наследници на родовете си, да продължим да работим  с една единствена цел- да градим Тутракан!“, се посочва в поздравлението на кмета д-р Димитър Стефанов.", "date": "2019.09.21", "title": "С тържествена програма в Тутракан ще бъде отбелязан празникът на града"}
{"url": "http://www.focus-news.net/news/2019/09/21/2701034/ria-novosti-silite-za-sigurnost-v-irak-zadarzhaha-zapodozreniya-za-eksploziyata-na-mikrobus-v-kerbala.html", "text": "Силите за сигурност в Ирак задържаха заподозрян за атентата в град Карбала, предава  РИА Новости , като се позовава на източник в министерството на отбраната, цитиран от телевизия „Ал Сумариа“. \r\nПо-рано телевизията обяви, че при атентата са загинали девет души.  \r\n„Силите за национална сигурност задържаха извършителя на атентата в Кербала“, се казва в съобщението. \r\nСпоред източника, извършителят е задържан в ресторант недалеч от мястото на взрива.  \r\nТелевизионният канал заяви също така, че броя на загиналите се е увеличил до 12, а пострадалите са петима. \r\n \r\n : Теодор Пенев", "date": "2019.09.21", "title": "РИА Новости: Силите за сигурност в Ирак задържаха заподозрения за експлозията на микробус в Кербала"}
{"url": "http://www.focus-news.net/news/2019/09/21/2701039/nevrokopskiyat-mitropolit-serafim-shte-napravi-parva-kopka-na-paraklis-kray-simitliyskoto-selo-poleto.html", "text": "Неврокопският митрополит Серафим ще направи първа копка на параклис край симитлийското село Полето. Това съобщиха за  Радио „Фокус“ – Пирин  от Община Симитли. Той ще се намира на оброчището Свети четиридесет мъченици. Събитието ще се състои от 12.00 часа. По стари предания и легенди, които най-възрастните в Полето разказват, на това място някога е имало черква, наречена на Свети Четиридесет мъченици. Възрастните разказват, че на мястото са погребвани некръстените деца. Днес мястото е белязано като свято от малка постройка с два свещника и икона на Свети Четиридесет мъченици. По традиция на 9-ти март, когато е празникът по църковния календар, миряни от село Полето се събират край оброчището.", "date": "2019.09.21", "title": "Неврокопският митрополит Серафим ще направи първа копка на параклис край симитлийското село Полето"}
{"url": "http://www.focus-news.net/news/2019/09/21/2701040/natsionalen-turnir-po-plazhen-tenis-shte-se-provede-v-dobrich.html", "text": "Национален турнир по плажен тенис ще се проведе в града, съобщиха от пресцентъра на  Община Добрич . Днес и на 22 септември на кортовете за плажни спортове в комплекс „Простор“ ще се проведе национален турнир по плажен тенис. Участие в него ще вземат и националните ни състезатели, които ще представляват страната ни на Европейското първенство по плажен тенис на 3 - 8 септември в Кранево. Турнирът се организира от Клуба за плажен тенис – Добрич по повод празника на града ни – 25 септември.", "date": "2019.09.21", "title": "Национален турнир по плажен тенис ще се проведе в Добрич"}
{"url": "http://www.focus-news.net/news/2019/09/21/2701036/bloomberg-iran-zayavi-che-shte-provede-ucheniya-na-voennomorskiyat-si-flot-s-rusiya-i-kitay-skoro.html", "text": "Иран заяви, че скоро ще проведе военни учения с флота на Руската Федерация и Китай, предава американската медия  Bloomberg , като се позовава на ирански медии. \r\nУченията ще се проведат в международни новини, а не в персийският залив, твърди иранската агенция “Iran’s Tasnim”.  \r\nВашингтон обвинява Техеран за това, че стои зад атаките върху петролни рафинерии в Саудитска Арабия. Президентът на САЩ Доналд Тръмп проведе среща с отдела по национална сигурност, на която бяха обсъдени възможни военни действия срещу Иран. От своя страна Техеран заяви по-рано, че всякаква агресия срещу ислямската република ще доведе до \"пълномащабна война\".", "date": "2019.09.21", "title": "Bloomberg: Иран заяви, че ще проведе учения на военноморският си флот с Русия и Китай „скоро“."}
{"url": "http://www.focus-news.net/news/2019/09/21/2701043/konstantiyskiyat-episkop-yakov-shte-oglavi-arhiereyska-sveta-liturgiya-v-katedralniya-hram-uspenie-na-presveta-bogoroditsa-v-grad-pazardzhik-na-22-septemvri.html", "text": "Негово преосвещенство Константийският епископ Яков ще оглави Архиерейска света Литургия в катедралния храм „Успение на Пресвета Богородица“ в град Пазарджик, предаде репортер на  Агенция „Фокус“ . Богослужението ще бъде с благословението на Негово Високопреосвещенство Пловдивския митрополит Николай. Началото ще бъде в 9.00 часа.  \r\nНикола ПЕТКОВ", "date": "2019.09.21", "title": "Константийският епископ Яков ще оглави Архиерейска света Литургия в катедралния храм „Успение на Пресвета Богородица“ в град Пазарджик на 22 септември"}
{"url": "http://www.focus-news.net/news/2019/09/21/2701042/afp-rakovoditelyat-na-revolyutsionnata-gvardiya-na-iran-zayavi-che-vsyaka-strana-napadnala-iran-shte-glavnoto-boyno-pole.html", "text": "Командващият Иранската революционна гвардия предупреди, че всяка страна, която атакува ислямската република ще превърне териториите си в „главното бойно поле“ на конфликта, предава  AFP . \r\n“Който иска неговите земи да се превърнат в главното бойно поле, нека да започне“, коментира командирът Хюсеин Салами на пресконференция в Техеран. \r\n„Ние никога няма да позволим на която и да е война да се случи на територията на Иран“, добави още той. \r\n \r\n : Теодор Пенев", "date": "2019.09.21", "title": "AFP: Ръководителят на Революционната гвардия на Иран, заяви че всяка страна, нападнала Иран ще „главното бойно поле“"}
{"url": "http://www.focus-news.net/news/2019/09/21/2701045/sport-milan-izliza-kato-simvolichen-domakin-v-gradskoto-derbi-s-inter-ot-chetvartiya-krag-na-italianskata-seriya-a.html", "text": "Футбол: Милан излиза като символичен домакин в градското дерби с Интер от четвъртия кръг на италианската Серия А. \r\nИнтер е записал три поредни победи в Италия в изиграните от началото на сезона три мача и е допуснал един гол в тях. От своя страна отборът на Милан постигна две поредни победи с по 1:0 срещу Верона и Бреша, но загуби първият си мач за сезона срещу Удинезе. От тяхна страна мачът ще пропуснат Матиа Калдара, който е контузен и Давиде Калабрия, който е наказан заради получения в мача с Верона червен картон. Интер ще разполагат с всички свои футболисти. Мачът ще се изиграе днес в 21:45 часа.", "date": "2019.09.21", "title": "Спорт: Милан излиза като символичен домакин в градското дерби с Интер от четвъртия кръг на италианската Серия А."}
{"url": "http://www.focus-news.net/news/2019/09/21/2701029/tacc-iranskoto-vanshno-ministerstvo-schita-che-politikata-na-sasht-za-sanktsii-se-e-provalila.html", "text": "Правителството на САЩ трябва да признае, че политиката му за санкции се е провалила, заяви официалният представител на иранското външно министерство Абас Мусави. \r\n\"Американците трябва да признаят, че политиката за санкции се е провалила\", заяви Мусави, цитиран от пресслужбата на външното министерство на Иран. Оттам заявиха и, че \"злоупотребата с този инструмент и използването на долара като оръжие хвърли съмнение върху репутацията на Вашингтон и сложи край на възприемането на САЩ като надежден икономически партньор.\" \r\nПо-рано САЩ обявиха, че налагат нови санкции, този път срещу Иранската централна банка и фонда за национално развитие. \r\n : Теодор Пенев", "date": "2019.09.21", "title": "TACC: Иранското външно министерство счита, че политиката на САЩ за санкции се е провалила"}
{"url": "http://www.focus-news.net/news/2019/09/21/2701046/obshtina-blagoevgrad-predstavi-proekt-za-izgrazhdane-na-instalatsiya-za-predvaritelno-tretirane-i-kompostirashta-instalatsiya-za-razdelno-sabrani-otpadatsi.html", "text": "Откриваща пресконференция по проект „Проектиране и изграждане на допълнителна инфраструктура (инсталация за предварително третиране на битови отпадъци и компостираща инсталация за разделно събрани биоразградими и/или зелени отпадъци) за развитие на регионалната система за управление на отпадъците на регион Благоевград, включващ общини Благоевград, Симитли, Рила, Кочериново и Бобошево“ се проведе в Благоевград. Това съобщиха от пресцентъра на  Общината . Целите и дейностите, включени в проекта, бяха представени от ръководителя и заместник-кмет по европейските проекти и програми Зорница Кралева. Сред тях са намаляване на количеството депонирани битови отпадъци, обработване и третиране на отпадъците по безопасен за околната среда начин, както и постигане на целите, заложени в законодателство и в Националния план за управление на отпадъците 2014-2020 г. Чрез реализирането на проекта Община Благоевград цели да бъде повишено и общественото съзнание за разделно събиране и оползотворяване на отпадъците.  \r\nВ рамките на проекта ще бъде изградена необходимата инфраструктура, ще бъде осигурена инсталация за компостиране на разделно събрани зелени отпадъци, както и инсталация за предварително третиране на смесено събрани битови отпадъци.  \r\nЩе бъдат закупени оборудване, съоръжения, обзавеждане, техника и машини, необходими за разделното събиране и транспортиране на зелени и/или биоразградими битови отпадъци.    \r\nПроектът се финансира по оперативна програма „Околна среда 2014-2020“, приоритетна ос 2 „отпадъци”. Стойността му е 11 945 990.08 лева, от които 7 635 433.52 лева са финансиране от ЕС, от Републиканския Бюджет са осигурени 1 347 429.44 лева, а собственият принос на Община Благоевград е 1 000 314.37 лева. Срокът за изпълнение на проекта е до 23 март 2021 г.", "date": "2019.09.21", "title": "Община Благоевград представи проект за изграждане на инсталация за предварително третиране и компостираща инсталация за разделно събрани отпадъци"}
{"url": "http://www.focus-news.net/news/2019/09/21/2701038/reuters-iran-tvardi-che-novite-sanktsii-ot-strana-na-sasht-zastrashavat-dostapa-do-hrana-i-lekarstva-na-grazhdanite.html", "text": "Външният министър на Иран Мохамед Джавад Зариф осъди новите санкции срещу Иран, наложени срещу Централната банка на страната и заяви, че те пречат на достъпа на продоволствия и лекарства до иранските граждани, предава  Reuters . \r\n“Това е знак на американското отчаяние. Когато те постоянно санкционират една и съща институция, това значи, че опитът им да пречупят иранската нация с „максимален натиск“ се е провалил“, заяви Зариф пред репортери в изявление, излъчено по държавната телевизия в страната. \r\n„Но това е опасен и неприемлив опит за блокирането на достъпа на иранските граждани до храна и лекарства“, добави още Зариф, след като пристигна в Ню Йорк за годишната среща на Общото събрание на ООН, което ще започне следващата седмица. \r\n \r\n : Теодор Пенев", "date": "2019.09.21", "title": "Reuters: Иран твърди, че новите санкции от страна на САЩ застрашават достъпа до храна и лекарства на гражданите"}
{"url": "http://www.focus-news.net/news/2019/09/21/2701037/dvama-dushi-sa-zaginali-a-40-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а 40 са пострадали при катастрофи в страната през изминалото денонощие. Това съобщиха от  пресцентъра на МВР . Общо в страната са станали 27 тежки пътнотранспортни произшествия. В София са регистрирани 39 леки и 6 тежки катастрофи, при които са ранени 9 души, загинали няма.", "date": "2019.09.21", "title": "Двама души са загинали, а 40 са пострадали при катастрофи в страната през изминалото денонощие"}
{"url": "http://www.focus-news.net/news/2019/09/21/2701047/blizo-12-mlrd-lv-se-investirat-po-operativni-programi-na-teritoriyata-na-oblast-blagoevgrad.html", "text": "1 185 221 756 лева са договорените средства по Оперативни програми на територията на Благоевградска област от началото на програмния период до края на месец юни 2019 г. 38% от тях, или 441 916 828 лева вече са изплатени на бенефициентите, като тази сума  не включва изплатените средства по Програмата за развитие на селските райони 2014 – 2020 г. Това съобщи за  Радио „Фокус“ – Пирин  Елена Михова, експерт „Комуникация, информация и логистика“ към Областен информационен център. По думите ѝ най-много средства – 79 295 183 лева, са договорени до края на месец юни по проекти на бизнеса, НПО, общинска администрация на територията на община Благоевград. Реално изплатени от тях вече са 33 432 417 лева или 43%. „Договорените средства от бенефициентите на територията на община Петрич са 50 916 350 лева, а в Гоце Делчев и Банско – съответно 49 858 557 лева и 41 637 162 лева“, каза още Михова. \r\nСправка на Областен информационен център – Благоевград по Оперативни програми показва, че най-много средства са договорени и изплатени по ОП „Транспорт и транспортна инфраструктура“ 2014 – 2020 г. По тази програма на територията на Благоевградска област се финансира изграждането на АМ „Струма“, за която вече са изплатени 329 426 105 лева от общо договорени 764 801 347 лева. \r\nНа второ място по стойност на договорените средства в областта се нарежда „Програмата за развитие на селските райони“ 2014 – 2020 г. със 129 047 457 лева. Тази програма финансира всякакъв вид земеделски и неземеделски дейности на територията на селски райони, а 13 от общините в Благоевградска област, с изключение на областния център, са именно от селски тип. Това прави потенциалните бенефициенти в тези общини допустими участници в подбора на проекти и обяснява голямата стойност на средствата, договорени до този момент по тази програма. \r\nПо програмата за околна среда са договорени 120 142 690 лева, които се инвестират в изграждане на различни инсталации за предварително третиране на отпадъците, рехабилитация на ВиК мрежи и изграждане на пречиствателни станции за отпадни води. \r\n96 447 568 лева пък са договорените средства по ОП „Региони в растеж“ за проекти на общините Благоевград, Гоце Делчев, Петрич, Разлог и Сандански, включващи енергийна ефективност и обновяване на публични, образователни и жилищни сгради, изграждане на социална инфраструктура, благоустрояване на градска среда, реконструкция на улични мрежи и други. \r\nЛивия НИНОВА", "date": "2019.09.21", "title": "Близо 1.2 млрд. лв. се инвестират по оперативни програми на територията на област Благоевград"}
{"url": "http://www.focus-news.net/news/2019/09/21/2701050/kmetat-na-bansko-georgi-ikonomov-nyama-po-golyama-mosht-ot-obshtite-prizivi-na-nashite-detsa-za-koito-prirodata-e-edinstven-dom.html", "text": "Децата от училищата в Банско и Добринище се включиха масово в изписването на 60 табели с еко-послания, които заедно с Георги Икономов поставиха по дърветата в Национален парк „Пирин”. Това съобщиха от пресцентъра на  Община Банско . \r\nКато част от инициативите на Общината по проект „неРазделно Банско” бяха изработени дървени табели, на които учениците запечатаха призивите си към хората, които отдъхват в гората, правят пикници и биваци и оставят след себе си грозна следа. Начално училище „Св. Паисий Хилендарски”, Средно училище „Неофит Рилски”, Гимназия по електроника и електротехника”, Гимназия по горско стопанство и Основно училище „Климент Охридски” в Добринище, със свои представители, бяха на импровизиран поход в Национален парк „Пирин“, за да поставят табелите. Те се радваха на присъствието на Георги Икономов, който използва всеки свободен момент да бъде сред природата и е ревностен защитник на любимата си планина. \r\n„Няма по-голяма мощ от общите призиви на нашите деца, за които природата е единствен дом. Няма по-силен учител от собствената ни съвест, че опазването и зависи от нас самите. Освен от уважение и обич, природата не се нуждае от нищо друго, което носим със себе си. Нека това се превърне в традиция и да опитаме да чуем децата си, които с изработването на табелите, заживяват с посланията им“, посочи кметът.", "date": "2019.09.21", "title": "Кметът на Банско Георги Икономов: Няма по-голяма мощ от общите призиви на нашите деца, за които природата е единствен дом"}
{"url": "http://www.focus-news.net/news/2019/09/21/2701049/barziyat-vlak-ot-sofiya-za-svilengrad-prestoya-v-gara-iskar-zaradi-povreda-na-lokomotiva.html", "text": "Бързият влак № 1611 от София за Свиленград престоя 47 минути в гара „Искър“ по възникнала повреда в скоростомера на локомотива. Това съобщиха от пресцентъра на  БДЖ . От София е изпратен друг локомотив, с който влакът е продължил своето пътуване и в момента се движи със закъснение от 87 минути. Композицията е заминала с 40 минути закъснение още от Централна гара София, поради изчакване на локомотив от друг влак за обслужване на влака. \r\nПовредата в скоростомера на локомотива не е сериозна техническа неизправност, но по нормативни изисквания локомотивът не може да се движи без възможност за отчитане на неговата скорост.  \r\nЛокомотивът е преминал през подемен ремонт в локомотивно депо на БДЖ и е в редовна експлоатация от месец юни. В конкретния случай скоростомера не е обект на извършения подемен ремонт. \r\nЕкипът на БДЖ поднася извинения на своите клиенти за причиненото им неудобство.", "date": "2019.09.21", "title": "Бързият влак от София за Свиленград престоя в гара „Искър“ заради повреда на локомотива"}
{"url": "http://www.focus-news.net/news/2019/09/21/2701048/ria-novosti-ukrayna-otkaza-da-uchastva-v-sesiite-na-parlamentarnata-asambleya-na-saveta-na-evropa.html", "text": "Украинската делегация отказа да участва в сесията на Парламентарната асамблея на Съвета на Европа (ПАСЕ), съобщи във „Фейсбук“ депутатът от украинският парламент от управляващата партия \"Слуга на народа\" Богдан Яремко, предава  РИА Новости . \r\n“При липсата на друга възможност за реакция към нарушенията на тази организация на собствените й принципи и при сблъска с откровеното й пренебрежение към интересите ни, Украйна засега ще се въздържи от изпращането на свои делегации в следващта сесия“, се казва в съобщението на Яремко. \r\nСпоред Яремко решението е било подкрепено от мнозинството от парламентарните фракции. \r\nЕсенната сесия на ПАСЕ ще се проведе от 30 септември до 4 октомври. \r\n \r\n : Теодор Пенев", "date": "2019.09.21", "title": "РИА Новости: Украйна отказа да участва в сесиите на Парламентарната асамблея на Съвета на Европа"}
{"url": "http://www.focus-news.net/news/2019/09/21/2701041/zamestnik-kmetat-na-blagoevgrad-zornitsa-kraleva-obshtinata-vodi-posledovatelna-politika-v-podkrepa-na-sotsialnata-sfera.html", "text": "Заместник-кметът на Община Благоевград Зорница Кралева взе участие в информационна среща по проект „Действия за подпомагане и подобряване на социалното предприемачество на местно ниво“. Това съобщиха от пресцентъра на  Община Благоевград . По време на форума бяха представени инструменти и мерки, разработени в рамките на проекта за подкрепа на съществуващи и потенциални предприемачи в сферата на социалната икономика. Той се реализира по програмата за Трансгранично сътрудничество ИНТЕРРЕГ V-А Гърция - България 2014-2020. \r\n Зорница Кралева приветства председателят на Сдружение „Юни Партнерс“ Илина Якова, Евгения Папаниколао, експерт „Планиране, организация и развитие“, община Терми, Гърция и участниците в срещата от името на кмета д-р Атанас Камбитов. \r\n„Темата за социалното предприемачество е особено важна за обществото и най-вече за уязвимите групи от населението. Мога да Ви уверя, че Община Благоевград води последователна политика в подкрепа на социалната сфера. Работили сме и продължаваме да работим по различни програми. Сред тях са програми за обучения на хора с увреждания. Община Благоевград приема на работа хора, чрез Бюрото по труда. Доставчик е на много и различни услуги – над 23. Неслучайно, за мандат 2015-2019, кметът на Община Благоевград д-р Атанас Камбитов бе удостоен с приз „Социална община“. Социалното предприемачество може да играе важна роля за развитието на местната икономика и има потенциал за устойчив растеж за приобщаване на различни социални групи. С изпълнение на проекти, като тези, за подобряване на социалното предприемачество на местно ниво, виждаме резултати, които надграждат постигнатото до момента. Вярвам, че когато Общини, държава и НПО работят в една посока, всъщност работят за доброто бъдеще на хората и резултатите са налице“, каза Зорница Кралева.  \r\nТя подчерта, че за периода 2015-2019 г. в област Благоевград социалните предприятия са нараснали от 5 до 28.  \r\nВ срещата взеха участие още г-н Георги Бойков, мениджър проект към СЮЗО, Славина Георгиева и Десислава Данчова, мениджър проекти към „Юни Партнерс“.  \r\nПрисъстваха представители на областна администрация, неправителствени организации, представители на институции, ученици и студенти.", "date": "2019.09.21", "title": "Заместник-кметът на Благоевград Зорница Кралева: Общината води последователна политика в подкрепа на социалната сфера"}
{"url": "http://www.focus-news.net/news/2019/09/21/2701052/siyka-kartalova-surkova-kmet-na-selo-momchilovtsi-festivalat-na-kiseloto-mlyako-e-edin-ot-nay-pishtnite-ni-praznitsi.html", "text": "Фестивалът на киселото мляко е един от най-пищните ни празници. Това каза в интервю за  Агенция „Фокус“  Сийка Карталова – Суркова, кмет на с. Момчиловци. „Фестивалът на киселото мляко ще се проведе в дните от днес до 23 септември в Момчиловци. Това е един от най-пищните ни празници, който става реалност благодарение на усилията на много хора. В организациите са включени и партньорите, които произвеждат мляко за пиене с марка „Момчиловци“ в Шанхай, Българският център за развитие на инвестиции и туризъм в Китай, Община Смолян, както и кметството“, обясни Сийка Суркова. „Надяваме се да привлечем още повече гости на празника, както е било през годините многолюден празник, пъстър и колоритен“, добави кметът на Момчиловци. По думите ѝ фестивалът ще се проведе за 5-и пореден път. „На сцената ще се изявяват представителите на читалищата в региона и не само, но и от цяла България. Те ще ни покажат нашето съкровище и това е българският фолклор. Празникът преплита традиции, самобитност, както изложение на производители и представители на различни занаяти, както и производители на млечни продукти“, допълни още Сийка Суркова. Тя коментира още, че през тези три дни Момчиловци ще бъде столица на киселото мляко. „Тогава ще има и различни състезания, свързани с този наш популярен в Китай продукт и не само в Китай. Надяваме се на един хубав празник, изпъстрен с много веселие, много забавления и най-ценното да си спазим своята самобитност, да покажем, че сме едно селище стъпило на корените си и търсещо съвременно развитие, както и връзките ни с Китай“, добави още кметът.  \r\nВиолета СИМЕОНОВА  \r\n Пълния текст на интервюто четете по-късно в „Мнение”", "date": "2019.09.21", "title": "Сийка Карталова – Суркова, кмет на село Момчиловци: Фестивалът на киселото мляко е един от най-пищните ни празници"}
{"url": "http://www.focus-news.net/news/2019/09/21/2701051/reuters-iran-shte-presledva-vseki-agresor-dori-pri-minimalni-udari-preduprezhdava-liderat-na-revolyutsionnata-gvardiya.html", "text": "Иран ще преследва всеки агресор, дори ако са проведени само лимитирани атаки, и ще го унищожи, заяви лидерът на Иранската революционна гвардия Хюсеин Салами по иранската държавна телевизия, предава  Reuters . \r\n„Внимавайте, ограничената агресия няма да остане ограничен. Ние ще търсим наказания и ще продължим докато не бъде постигнато пълното унищожение на всеки агресор“, заяви Салами.  \r\nИран е обвиняван от Вашингтон за нападенията над нефтените рафинерии в Саудитска Арабия, макар Техеран да отрича да е замесен. Въпреки това САЩ, макар да заявиха, че не търсят конфликт, все пак обмислят военни удари в ислямската република, след като президента Доналд Тръмп свика среща със Съвета по национална сигурност. \r\n \r\n : Теодор Пенев", "date": "2019.09.21", "title": "Reuters: Иран ще преследва всеки „агресор“, дори при минимални удари, предупреждава лидерът на революционната гвардия"}
{"url": "http://www.focus-news.net/news/2019/09/21/2701053/dimitar-madzharov-obshtina-burgas-okolo-20-firmi-vzimat-uchastie-v-tsvetniya-bazar-flora-esen.html", "text": "Около 20 фирми взимат участие в цветния базар „Флора Есен“. Това каза за  Радио „Фокус“ – Бургас  Димитър Маджаров, директор на ОП „Летен театър, фестивали и концерти“ в Община Бургас. По думите му тазгодишното издание се провежда в дните от 20 до 23 септември и може да бъде посетено от 10.00 до 20.00 часа. „Флора Есен“ е вече традиционен за Община Бургас цветен базар, чийто формат е доста по-различен от този на пролетната „Флора“. Тук идеята е по-скоро посетителите да получат консултация за това как да бъдат отглеждани различните видове цветя, освен това могат да си закупят посадъчен материал, както и необходимите инструменти за засяване. Разбира се, ще има цветя – орхидеи, лавандули и други“, отбеляза Маджаров. Той добави, че наред с цветята, има и обособена арт зона, както и такава за биопродукти. „Идеята е посетителите да придобият едно хубаво есенно настроение. Всяко семейство обича цветята – дали на двор, на тераса или в домашни условия, хората обичат да има нещо цветно, което ги радва“, каза още Димитър Маджаров. \r\nМария ПОПЧЕВА", "date": "2019.09.21", "title": "Димитър Маджаров, Община Бургас: Около 20 фирми взимат участие в цветния базар „Флора Есен“"}
{"url": "http://www.focus-news.net/news/2019/09/21/2701054/zabraneno-e-postavyaneto-na-sergii-v-tsentara-na-veliko-tarnovo-v-denya-na-nezavisimostta.html", "text": "В Деня на Независимостта на България – 22 септември, в центъра на Велико Търново е забранено разполагането на сергии, маси и други преместваеми обекти за търговски и обслужващи дейности. Това съобщиха от пресцентъра на  Общината . В това перо влизат продажба на промишлени и хранителни стоки, извършване на промоции и провеждане на рекламни кампании.  \r\nРестрикцията е въведена със заповед на кмета на Общината Даниел Панов и се отнася за цялото протежение на улиците „Васил Левски“, „Независимост“, „Христо Ботев“ и площад „Майка България“. \r\nДопуска се само едно изключение - разрешено ще бъде поставянето на преместваеми обекти за временна търговия – продажба на български национални знамена и балони. \r\nЗа изпълнението на заповедта ще следят длъжностни лица от Община Велико Търново и служители на Районното управление на полицията в Старата столица. \r\nВъв връзка с програмата за отбелязване на Независимостта, затворени за движение на 22 септември ще бъдат няколко улици в града. От 8.30 часа до 13.30 часа ще бъде ограничен трафикът по улиците „Св. Климент Охридски“, „Никола Пиколо“, „Иван Вазов“, „Стефан Стамболов“, „Независимост“, „Васил Левски“, включително и площад „Цар Асен I“. След 13.00 часа трафикът в старата част ще бъде пуснат, но главната улица „Васил Левски“ ще остане затворена до 19.00 часа. След 18.00 часа площадът пред крепостта „Царевец“ отново ще бъде ограничен за движение заради вечерната част от празничната програма. Движението ще бъде пуснато след 21.30 часа. \r\nВременна организация на движението е въведена и днес. Откриването на Международния фестивал на военните духови оркестри налага затваряне на главната улица „Васил Левски“ за времето от 16.15 до 18.15 часа. Заради прожекцията 3D мапинг шоуто и очаквания голям интерес, за гарантиране на сигурността на зрителите затворени за движение от 20.00 до 22.30 часа ще бъдат улиците „Независимост”, „Стефан Стамболов”, „Генерал Гурко“, „Хаджи Димитър“ и „Митрополит Панарет Рашев“. \r\nПромяна в организацията на трафика ще има и на 23 септември. Шоу-спектакълът на военните оркестри пред крепостта „Царевец“ налага затваряне на движението през площада за времето от 9.30 до 12.30 часа.", "date": "2019.09.21", "title": "Забранено е поставянето на сергии в центъра на Велико Търново в Деня на Независимостта"}
{"url": "http://www.focus-news.net/news/2019/09/21/2701056/v-posetitelskiya-informatsionen-tsentar-v-bansko-beshe-otkrita-parvata-izlozhba-na-ruzha-ruskova.html", "text": "В Посетителския информационен център в Банско беше открита първата изложба на Ружа Рускова. Това съобщиха от пресцентъра на  Община Банско . \r\n„Вълнението беше огромно, както за автора, така и за гостите, които се почувстваха част от нейния харизматичен свят. И сякаш за морална подкрепа, но и визуално допълващи картините на художничката, бяха изложени и най-новите пластики от дърво и камък на известния бански творец Константин Икономов“, посочиха от Общината.  \r\nДвамата благодариха за вниманието и интереса към тяхното творчество на присъстващите, сред които бяха Георги Икономов и Асен Кирицов, за това, че пространствата в Банско се одухотворяват и се насищат с много културни събития и творби.  \r\nРужа Рускова разказа как се е вдъхновила и е решила отново да хване молива и четката - нещо, което не е правила от дете. Забързана в ежедневни грижи и отдадена на работата си, тя отново намира кътче уют, за да се потопи във вълшебството на рисуването.  \r\nДвамата автори си пожелаха още съвместни изложби и нови творчески предизвикателства.", "date": "2019.09.21", "title": "В Посетителския информационен център в Банско беше открита първата изложба на Ружа Рускова"}
{"url": "http://www.focus-news.net/news/2019/09/21/2701057/makfaks-makedoniya-zoran-zaev-shte-prisastva-na-obshtoto-sabranie-na-oon-na-23-septemvri.html", "text": "Министър-председателят Зоран Заев и правителствена делегация, състояща се от вицепремиера по европейските въпроси Бужар Османи, външния министър Никола Димитров, министъра на здравеопазването Венко Филипче и министъра на околната среда Насер Нуредини от 23 до 28 септември ще участва в работата на Общото събрание на ООН в Ню Йорк, предава  “Макфакс“ . \r\nПремиерът Заев и министрите в делегацията да участват в работата на организацията в рамките на четирите срещи на върха, организирани тази година. \r\nСрещите ще засегнат измененията вклимата, универсалния достъп до здравни услуги, устойчивото развитие и финансирането му.  \r\nПрограмата на премиера Заев предвижда официална среща с генералния секретар на ООН Антонио Гутериш, както и присъствие на покана от президента на САЩ Доналд Тръмп и съпругата му Мелания за отбелязването на 74-ото Общо събрание на ООН. \r\nИнтензивната програма на министър-председателя Заев и делегацията на правителството на Република Северна Македония за това събитие също е изпълнена с множество двустранни срещи и участия в събития и дискусии, организирани от държавни и правителствени ръководители. \r\nОфициалното обръщение на Заев до Общото събрание на ООН е насрочено за 28 септември на сутрешната сесия. \r\n \r\n : Теодор Пенев", "date": "2019.09.21", "title": "\"Макфакс“ (Македония): Зоран Заев ще присъства на Общото събрание на ООН на 23 септември"}
{"url": "http://www.focus-news.net/news/2019/09/21/2701058/siyka-kartalova-surkova-kmet-na-s-momchilovtsi-kitaytsite-sa-vpechatleni-ot-poleznite-svoystva-na-kiseloto-mlyako-i-ot-momchilovtsi-kato-geografiya-bit-i-samobitnost.html", "text": "Китайците са впечатлени от полезните свойства на киселото мляко и от Момчиловци като география, бит и като самобитност. Това каза в интервю за  Агенция „Фокус“  Сийка Карталова – Суркова, кмет на с. Момчиловци. „Връзката и популярността на Момчиловци в Китай е благодарение на киселото мляко. Преди десетина години тук идва екип от фирмата, която сега произвежда млякото в Шанхай“, добави Сийка Суркова. „Китайците са привлечени най-вече от приветливостта и добротата на хората. Срещат се с тях, говорят си много, виждат как се прави продуктът и знаят много за бактерията“, обясни кметът на Момчиловци. По думите ѝ година по-късно този продукт се появява в Шанхай. „На всяка опаковка на млякото за пиене с марка „Момчиловци“ е написано: „България. В една мистична планина Родопи има едно село, селото на дълголетниците, една от причините за това е киселото мляко“. По този начин започва силната реклама на Момчиловци в азиатската страна в различни форми“, посочи още Сийка Суркова. „Имали сме много съвместни дейности с нашите партньори, които произвеждат млякото с марка „Момчиловци“ там. Рекламата наистина е много успешна, за това и почти няма китаец, който да не знае за Момчиловци. Благодарение на киселото мляко там интересът към селото ни расте“, допълни кметът.  \r\nВиолета СИМЕОНОВА  \r\n \r\n Пълния текст на интервюто четете по-късно в „Мнение”", "date": "2019.09.21", "title": "Сийка Карталова – Суркова, кмет на с. Момчиловци: Китайците са впечатлени от полезните свойства на киселото мляко и от Момчиловци като география, бит и самобитност"}
{"url": "http://www.focus-news.net/news/2019/09/21/2701062/pregled-na-mezhdunarodnite-novini-do-1300-chasa-agentsiya-fokus.html", "text": "Украинската делегация отказа да участва в сесията на Парламентарната асамблея на Съвета на Европа (ПАСЕ), съобщи във „Фейсбук“ депутатът от украинският парламент от управляващата партия \"Слуга на народа\" Богдан Яремко, предава  РИА Новости . \r\n“При липсата на друга възможност за реакция към нарушенията на тази организация на собствените й принципи и при сблъска с откровеното й пренебрежение към интересите ни, Украйна засега ще се въздържи от изпращането на свои делегации в следващта сесия“, се казва в съобщението на Яремко. \r\nСпоред Яремко решението е било подкрепено от мнозинството от парламентарните фракции. \r\nЕсенната сесия на ПАСЕ ще се проведе от 30 септември до 4 октомври. \r\n \r\n*** \r\n \r\n  Външният министър на Иран Мохамед Джавад Зариф осъди новите санкции срещу Иран, наложени срещу Централната банка на страната и заяви, че те пречат на достъпа на продоволствия и лекарства до иранските граждани, предава  Reuters . \r\n“Това е знак на американското отчаяние. Когато те постоянно санкционират една и съща институция, това значи, че опитът им да пречупят иранската нация с „максимален натиск“ се е провалил“, заяви Зариф пред репортери в изявление, излъчено по държавната телевизия в страната. \r\n„Но това е опасен и неприемлив опит за блокирането на достъпа на иранските граждани до храна и лекарства“, добави още Зариф, след като пристигна в Ню Йорк за годишната среща на Общото събрание на ООН, което ще започне следващата седмица. \r\n \r\n*** \r\n \r\n  Правителството на САЩ трябва да признае, че политиката му за санкции се е провалила, заяви официалният представител на иранското външно министерство Абас Мусави. \r\n\"Американците трябва да признаят, че политиката за санкции се е провалила\", заяви Мусави, цитиран от пресслужбата на външното министерство на Иран. Оттам заявиха и, че \"злоупотребата с този инструмент и използването на долара като оръжие хвърли съмнение върху репутацията на Вашингтон и сложи край на възприемането на САЩ като надежден икономически партньор.\" \r\nПо-рано САЩ обявиха, че налагат нови санкции, този път срещу Иранската централна банка и фонда за национално развитие. \r\n \r\n*** \r\n \r\n  САЩ ще разположат допълнителни войски и техника за противовъздушна отбрана в Близкия изток, поради изострянето на ситуацията около Иран и нападението върху петролни съоръжения в Саудитска Арабия, предава", "date": "2019.09.21", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/09/21/2701044/reuters-zamestnik-rakovoditelyat-na-leybaristite-vav-velikobritaniya-zayavi-che-pozitsiyata-mu-po-brekzit-e-prichinata-da-se-opitvat-da-go-otstranyat.html", "text": "Заместник-ръководителят на главната опозиционна партия във Великобритания Том Уотсън заяви, че неговото становище за Брекзит, в което той подкрепя втори референдум преди парламентарните избори, за разлика от лидера Джереми Корбин, е причината някои в партията да желаят неговото отстраняване, предава  Reuters . \r\nДжон Лансмън, основателят на лейбъристкото движение „Моментум“, предложи Уотсън да бъде освободен от длъжността заместник на Корбин, според двама представители на партията. \r\n„Изглежда това е заради позицията ми за Брекзит, в която силно вярвам,  и тя е че трябва да работим с другите партии за да предовратим (Брекзит) без сделка, във връзка с която и призовавах за референдум“, коментира той по повод причините за опитите да бъде отстранен, пред британски медии. \r\n„Смятам, че Джон Линсман и неговата фракция са толкова ядосани за това, че по-скоро биха ме изгонили отколкото да проведат дебат с мен по въпроса“, заяви Уотсън пред  BBC Radio . \r\n \r\n : Теодор Пенев", "date": "2019.09.21", "title": "Reuters: Заместник-ръководителят на лейбъристите във Великобритания заяви, че позицията му по Брекзит е причината да се опитват да го отстранят"}
{"url": "http://www.focus-news.net/news/2019/09/21/2701063/kmetat-na-sofiya-yordanka-fandakova-ochakva-se-do-dve-sedmitsi-da-badat-otvoreni-novoizgradenite-ploshtadki-v-mezhdublokovoto-prostranstvo-v-zona-b-5.html", "text": "Очаква се до две седмици да бъдат отворени площадките в „Зона Б-5“. Това каза кметът на София Йорданка Фандъкова по време на проверка на новоизграденото междублоково пространство в „Зона Б-5“ между блоковете 15, 16 и 18, предаде репортер на  Агенция „Фокус“ . „Това е една сериозна площ, на която цялото семейство може да почива – децата да играят на детските площадки, младите хора да играят на спортните площадки, а бабите и дядовците да почиват в една паркова среда“, посочи Фандъкова. По думите ѝ този модел се реализира вече на няколко места в София. „Очаква се до две седмици да бъдат отворени площадките. Надявам се, че ще се спазят сроковете“, заяви тя. Кметът на София допълни, че в момента на територията се засаждат и дървета. Тя обясни, че завършват работите и по разширението и новия парк „Възраждане“, който се намира в съседство.   \r\nЗорница КОСТАДИНОВА", "date": "2019.09.21", "title": "Кметът на София Йорданка Фандъкова: Очаква се до две седмици да бъдат отворени новоизградените площадки в междублоковото пространство в „Зона Б-5“"}
{"url": "http://www.focus-news.net/news/2019/09/21/2701066/liderat-na-abv-rumen-petkov-kam-boyko-borisov-izyavlenieto-na-deskata-che-vav-vtornik-ministarat-shte-ima-sreshta-s-men-i-sled-tova-shte-reshi-dali-da-go-osvobodi-oznachava-nyakolko-neshta.html", "text": "Изявлението на Деската, че във вторник министърът ще има среща с председателя на ПП АБВ Румен Петков и след това ще реши дали да го освободи, означава няколко неща. Това посочва лидерът на АБВ Румен Петков, съобщиха от пресцентъра на  партията . „Това означава, че:  \r\n- се чувствате длъжни да се отчитате на Деската с кого се срещате, как вземате решения и т. н.; \r\n- Деската казва на заинтересованите затворници – „..Ако Румен Петков даде аргументи, значи сред вас има информатори, вижте как ще ги премахнете..“. А аз казвам, че за всяко посегателство върху затворник отговорност носите Вие; \r\n- Деската казва на „групата“ – Румен Петков има информатори от двете страни, ще търпим ли този проблем; \r\nБлагодаря за това, което ми осигуряваш като „подлагане“. Иначе казано, не ме е страх от Куьович и от теб“, посочва още Петков.", "date": "2019.09.21", "title": "Лидерът на АБВ Румен Петков към Бойко Борисов: Изявлението на Деската, че във вторник министърът ще има среща с мен и след това ще реши дали да го освободи, означава няколко неща"}
{"url": "http://www.focus-news.net/news/2019/09/21/2701064/siyka-kartalova-surkova-kmet-na-s-momchilovtsi-momchilovtsi-e-lider-v-selskiya-turizam-oshte-ot-90-te-godini-na-minaliya-vek.html", "text": "Момчиловци е лидер в селския туризъм още от 90-те години на миналия век. Това каза в интервю за  Агенция „Фокус“  Сийка Карталова – Суркова, кмет на с. Момчиловци. „Тук залагаме на здравно-духовен туризъм в различните му аспекти. Причините за това са няколко. Първо климатът и полезните свойства на водата, чистият въздух, начинът на живот на местните хора, възможностите на преходи. Около Момчиловци има множество маршрути за тези, които обичат да развиват пешеходен туризъм в различните му форми – в по-голяма трудност или в по-лек маршрут“, добави Сийка Суркова. По думите ѝ селото е известно и със съхранената християнска вяра. „С църквата си и камбанарията си, която е част от 100-те национални туристически обекта. С лековитото аязмо и с 27-те параклиса, които са около селото и местните вярват, че ни пазят от беди. Имаме възможността да развиваме религиозен туризъм - нещо, което не се среща на много места в България“, обясни кметът на Момчиловци. Тя коментира още, че селото привлича интереса както на българи, така и на чужденци. „Масовият турист в Момчиловци е българинът, но пък посрещаме гости от цял свят, които остават с впечатление от родопско гостоприемство, от вкуса на традиционните родопски ястия, от възможността да се потопят в начина на живот на местните хора“, посочи още кметът. „Тоест да влязат в кухнята на домакините и сами да приготвят пататник, или пък да им покажат точно как се приготвя това традиционно родопско ястие. Да участват в различни демонстрации и дегустации като заквасване на кисело мляко и други млечни продукти, например, или пък тъкане на ароматни килимчета, изработване на сувенири от вълна“, допълни още Сийка Суркова. Кметът на селото добави, че на чуждестранните туристи се предлага и възможността да се научи да играе хоро. „Заедно с местните танцьори в читалището ни, което развива една богата дейност, или пък да присъстват на уроци за свирене на гайда. Неща, които ги потопяват в начина на живот на местните хора и те си тръгват от тук въодушевени от това, което са преживяли, защото тенденциите в развитието на туризма сочат, че туристът трябва да бъде участник в нещо, а не зрител на нещо. Това го прави съпричастен и оставя в него по-различни емоции от престоя му на определено място“, каза още Сийка Суркова. \r\nВиолета СИМЕОНОВА  \r\n \r\n Пълния текст на интервюто четете в „Мнение”", "date": "2019.09.21", "title": "Сийка Карталова – Суркова, кмет на с. Момчиловци: Момчиловци е лидер в селския туризъм още от 90-те години на миналия век"}
{"url": "http://www.focus-news.net/news/2019/09/21/2701060/mitropolit-gavril-shte-oglavi-arhiereyska-sveta-liturgiya-v-lovech-na-22-septemvri.html", "text": "Негово високопреосвещенство Ловчанският митрополит Гаврил ще оглави Архиерейска света Литургия в Ловеч на 22 септември, предаде репортер на  Агенция „Фокус“ . Богослужението ще бъде в катедралния  храм „Св. св. Кирил и Методий“. Началото ще бъде в 9.00 часа.  \r\nНикола ПЕТКОВ", "date": "2019.09.21", "title": "Митрополит Гаврил ще оглави Архиерейска света Литургия в Ловеч на 22 септември"}
{"url": "http://www.focus-news.net/news/2019/09/21/2701068/gerb-v-bitkata-na-maya-manolova-za-sofiya-zhertva-sa-grazhdanite.html", "text": "В битката на Мая Манолова за София жертва са гражданите. Това се посочва в  позиция на групата на ГЕРБ в Столичен общински съвет  относно изявления на кандидата за кмет на София Мая Манолова. \r\n„Тя е опитен политик и е учудваща некомпетентността, която проявява по елементарни въпроси. С изявленията си за обществените поръчки, г-жа Манолова показва пълна липса на компетентност за европейските проекти, тяхната защита и изпълнение“, посочват от ГЕРБ. \r\nСпоред групата на ГЕРБ поведението на Манолова е заплаха за спечелени проекти и осъществяването на конкретни мерки за подобряване чистота на атмосферния въздух. „До края на 2019 г. София има възможност да защити проекти за екологичен транспорт - 82 електробуса, 30 тролейбуса и 25 трамвая. \r\nТака нареченият „независим\" кандидат на БСП Манолова повтаря поведението си от времената на подкрепяния от нея кабинет „Орешарски\", когато европейските програми бяха затворени за България. Нека си спомним, че с нейния глас тогава се създаде Министерство на инвестиционното проектиране, чиято цел бе да отклони финансови средства от София и да блокира развитието на града“, заявяват от ГЕРБ.    \r\n„Никоя от размахваните от Манолова обществени поръчки няма да приключи преди изборите, но тя не знае това, очевидно защото не си е направила труда да се запознае с процедурите. В битката на Манолова за София и лакомията ѝ за власт жертва са гражданите“, се посочва още в позицията.", "date": "2019.09.21", "title": "ГЕРБ: В битката на Мая Манолова за София жертва са гражданите"}
{"url": "http://www.focus-news.net/news/2019/09/21/2701065/tass-zad-atakite-varhu-petrolnite-saorazheniya-v-sauditska-arabiya-stoi-vashington-smyata-ruski-deputat.html", "text": "Решението на САЩ да изпрати допълнителен военен контингент в Близкия изток след атаката върху саудитските петролни съоръжения потвърждава, че Вашингтон стои зад атаките с цел да получи контрол над петрола в региона, заяви първият заместник-председател на Комитета по отбраната в Държавната дума Александър Шерин, цитиран от  РИА Новости . \r\n„Това на сто процента потвърждава предположението, че САЩ стоят зад тези атаки, за да се възползват от тази възможност и да въведат ограничен контингент там.  Сега най-важната задача за тях е да контролират саудитския петрол“, каза Шерин. \r\nТой припомни, че предишният опит на САЩ да овладеят венецуелския нефт се провали и сега те се опитват да изпълнят този план в Близкия изток, като са извършили \"нелепа операция“ с безпилотни самолети. \r\n \r\n : Теодор Пенев", "date": "2019.09.21", "title": "ТАСС: Зад атаките върху петролните съоръжения в Саудитска Арабия стои Вашингтон, смята руски депутат"}
{"url": "http://www.focus-news.net/news/2019/09/21/2701055/the-independent-ochakva-se-leybaristite-da-initsiirat-nov-referendum-sled-kato-dzherami-korbin-beshe-podlozhen-na-natisk-zaradi-brekzit.html", "text": "Депутатите от Лейбъристката партия на Великобритания ще инициират нов референдум въпреки всяка сделка, договорена от премиера Борис Джонсън, пише британското издание  The Independent . \r\nПитър Кайл и Филип Уилсън от партията смятат, че такова предложение, каквото беше гласувано неуспешно по-рано в британският парламент, този път ще премине успешно, след като Борис Джонсън загуби мнозинството си в Камарата на общините. Този ход беше обявен след като лидерът на лейбъристите, Джереми Корбин, беше поставен под увеличаващо се напрежение да проведе кампания за оставане в Европейският съюз, ако бъде проведен референдум. \r\nВодещи фигури от партията ще се присъединят към митинга „Вярвайте на хората“ в Съсекс, за да настояват за нов вот след конференцията на Лейбъристите в Брайтън. \r\nМеждувременно статистиките показват, че Корбин все още не разполага с публично доверие, дори след планът си да поведе в изборите с обещание да изработи добра сделка за Брекзит и след това да я гласува на референдум. \r\nПопитаните от агенция “Ipsos Mori” масово отговарят, че Корбин не се справя със ситуацията около излизането на Великобритания от ЕС. Дори сред подкрепящите лейбъристката партия, 48% отговарят по същия начин при 34% от попитаните, които отговарят, че смятат, че Корбин се справя добре. \r\nОсвен това едва 16%  са задоволени от цялостното му лидерство, при 76%, които отговарят, че не са доволни от това как той води партията.  \r\nЛидерството на партията се очаква да се опита да овладее настояванията партията да застане на позиция за оставане в ЕС на среща на 22 септември, на която ще се реши каква ще бъде точната позиция на политическата сила по Брекзит.  \r\nНо лоялистът на Корбин Ричърд Бърджън подкрепи сегашното статукво, като заяви, че „има логика“ депутатите на партията да имат право да застанат на която и да е страна в евентуален референдум. \r\nТой добавим, че сделка с ЕС може да бъде подписана в рамките на седмици, ако лейбъристите вземат властта и, че той няма лично да решава още на чия страна ще бъде в референдум за Брекзит или оставане в ЕС, докато не стане време за това. \r\nСпоред Бръджън Корбин би постъпил най-добре ако остане неутрален в евентуален конфликт в партията, свързан със становището й по въпроса с Брекзит. \r\n„Като демократ, който стана политик за да се опита да сближи хората, мисля, че е правилно, че Джереми Корбин като премиер би въвел решението за провеждане на референдум, без значение дали се пита дали да постигнем сделка, която лейбъристите предалгат или да се гласува дали изобщо да напускаме“, заяви Бърджън.  \r\nБърджън се пак вярва, че лидерът на Лейбъристите ще е полезен в евентуални избори, които според него ще се случат до края на годината. \r\n„Когато вече е ясно, че няма да има Брекзит без сделка, имаме нужда от парламентарни избори за да се отървем от Борис Джонсън до коледа, дали чрез кралицата или чрез вот на недоверие, заяви Бърджън. \r\n„Смятам, че ще излезем от тази конференция в по-добра позиция да обединим огромното мнозинство анти-консерватори, прогресивно настроени гласоподаватели зад Лейбъристката партия. Хората ще видят ясен избор между твърдите десни консерватори и истинската промяна, които лейбъристите и Джереми Корбин предлагат. Това ще е силата ни в тези избори, точно както изборите през 2017 г.“, каза още той. \r\nДепутатите и министри в сянка Кир Стармър, емили Торнбери и Доун Бътлър ще вземат участие в митинга „Вярвайте на хората“, който подкрепя референдум, като към тях ще се присъединят Питър Кайл и депутатът от партията на „Зелените“ Каролин Лукас.  \r\n„Предложението да бъде дадено на всички право на глас в нов референдум е най-добрият начин да се излекуват раните от Брекзит“, заяви Лукас. \r\n„Крайно дясната Консервативна партия сега е окупирала правителството и иска да осъществи форма на Брекзит, която е на милион километра от тази, която те обещаха“. \r\n„И ги има и тези, които просто искат парламента да се откаже от резултата от предишния референдум“, каза още тя. \r\n„Каквото и да направим ще причиним разделение в страната. Нито един от тези избори не е демократичен. Единственият честен начин да решим тази криза и да постигнем трайно споразумение е чрез вота на хората и програма за трансформирането на Британия“, каза още то.  \r\nПитър Кайл също коментира темата, като заяви че Борис Джонсън не може да реши кризата с Брекзит без значение дали ще постигне или не сделка.  \r\n„Ако той се опита да наложи своите виждания за деструктивен Брекзит чрез парламента, ще обжалваме и така неговите предложения ще могат да минат само ако хората получат думата“, заяви Кайл. \r\n \r\n : Теодор Пенев", "date": "2019.09.21", "title": "The Independent: Очаква се лейбъристите да инициират нов референдум, след като Джеръми Корбин беше подложен на натиск заради Брекзит"}
{"url": "http://www.focus-news.net/news/2019/09/21/2701071/spetsializiranata-prokuratura-gdbop-i-frenskite-pravoohranitelni-organi-razkriha-prestapna-grupa-za-trafik-na-hora-s-tsel-trudova-eksploatatsiya.html", "text": "На 17 септември 2019 г. Специализираната прокуратура, ГДБОП и френските полицейски и съдебни власти неутрализираха една от най-големите до момента международни организирани престъпни групи за трафик на хора с цел трудова експлоатация и пране на пари. Това съобщиха от пресцентъра на  Апелативна специализирана прокуратура . \r\nЕдновременните действията по разследването на българските и френските правоохранителни органи бяха извършени в пълен синхрон на територията на двете държави, съгласно споразумение за съвместен екип за разследване с участието на Евроджъст и Европол. \r\nНа територията на Франция са задържани 4 лица, от които трима български и един френски гражданин. Събраните доказателства сочат, че българите организирали трафика на работници от страната в района на град Лион. Там, при четирима различни работодатели, са установени общо 167 работници, наети за сезонна селскостопанска работа – гроздобер. Задържаният французин осигурявал логистиката за престъпната дейност – отговарял за намирането на френски работодатели, както и за настаняването на работниците. \r\nГрупата действала под прикритието на легален бизнес – наемане на работници по трудови договори от българско търговско дружество, което от своя страна ги командировало във Франция. Така френският работодател трябвало да плаща възнагражденията на работниците на българската фирма по банков път, а тя от своя страна – на работниците. В случая огромна част от полагащото се на работниците било присвоявано от дружеството на престъпната група. За да узаконят придобитите средства, участниците ги инвестирали в търговска дейност и недвижими имоти във Франция. \r\nБългарските работници – предимно малоимотни и малограмотни хора, били набирани главно в Североизточна България. Те подписвали трудови договори с българското дружество на чужд език, без да разбират съдържанието, но с обещанието да получават по 60 евро на ден. Във Франция били транспортирани с нелицензиран превоз, където били настанявали в палаткови лагери. Там получавали авансово средства за храна, които впоследствие им били удържани (както и разходите за транспорт). „Заплатите“ се плащали накуп в края на работния сезон и след удръжките. В крайна сметка, полученото не стигало на някои от работниците дори да се приберат в България. \r\nРазследването на българска територия установява, че офисът на българското дружество, изпращащо работници във Франция, е регистриран на адрес, на който се намира празен незастроен парцел. В дома на участник в групата са намерени и иззети множество документи, доказващи престъпната дейност, и в частност - за големи парични суми за дарения между участниците в групата (от порядъка на 40 000 евро), декларации за значителни лични спестявания, фактури, касови бележки от бензиностанции, документи за купуване на големи  количества алкохол и цигари. От офиса на счетоводна къща, обслужвала дружеството на престъпната група, е иззета цялата му налична документация (в т.ч. разписки, фактури, фишове за заплати, банкови преводи и др.). \r\nРазследването във Франция се води за нелегална трудова дейност, трафик на хора, организирана престъпна група и изпиране на пари. Българското разследване е за изпиране на пари в резултат на трафик на хора с цел трудова експлоатация.", "date": "2019.09.21", "title": "Специализираната прокуратура, ГДБОП и френските правоохранителни органи разкриха престъпна група за трафик на хора с цел трудова експлоатация"}
{"url": "http://www.focus-news.net/news/2019/09/21/2701072/sport-manchestar-siti-domakinstva-na-uotford-v-mach-ot-shestiya-krag-na-angliyskata-vissha-liga.html", "text": "Футбол: Maнчестър Сити домакинства на Уотфорд в мач от шестия кръг на английската Висша лига. \r\nДомакините се намират на второ място, но са на пет точки от лидерът Ливърпул, така че победа в днешният мач може само да ги доближи до първата позиция. Уотфорд са в края на класирането с 2 точки и все още нямат победа в първите пет мача от първенството на Англия. Двубоят ще се играе днес от 17:00 часа българско време.", "date": "2019.09.21", "title": "Спорт: Maнчестър Сити домакинства на Уотфорд в мач от шестия кръг на английската Висша лига."}
{"url": "http://www.focus-news.net/news/2019/09/21/2701074/15-km-e-opashkata-ot-tezhkotovarni-avtomobili-na-vhod-na-gkpp-kulata.html", "text": "1.5 км е опашката от тежкотоварни автомобили на вход на ГКПП „Кулата“, предаде репортер на  Агенция „Фокус“ . Трафикът от автомобили на вход и изход на пункта е спокоен. \r\nДеница КИТАНОВА", "date": "2019.09.21", "title": "1.5 км е опашката от тежкотоварни автомобили на вход на ГКПП „Кулата“"}
{"url": "http://www.focus-news.net/news/2019/09/21/2701077/agentsiyata-po-zaetostta-startira-nov-priem-na-zayavleniya-po-proekt-roditeli-v-zaetost.html", "text": "Агенцията по заетостта стартира нов прием на заявления по проект „Родители в заетост”. Това съобщиха за  Радио „Фокус“ – Пирин  от Областен информационен център – Благоевград. Проектът е съфинансиран от Европейския социален фонд на Европейския съюз чрез Оперативна програма „Развитие на човешките ресурси” 2014-2020 и подпомага родителите за по-доброто съвместяване на професионалния с личния живот. Същевременно проектът  предоставя възможност за заетост на безработни лица за полагане на грижи за отглеждане на деца. \r\nПо време на новия прием право да подават заявления по проекта имат родители на деца от 0 до 12 години. Заявления от родители ще се приемат до изчерпване на финансовия ресурс. \r\nБюджетът на проект „Родители в заетост“ е 35 млн. лева, от които 85% са осигурени от Европейски социален фонд. В рамките на предходните приеми са одобрени 3 368 родители от общо 4 854, подали заявления. 5 387 безработни лица пък са изявили желание да бъдат наети като детегледачи, а одобрените са 3 917.", "date": "2019.09.21", "title": "Агенцията по заетостта стартира нов прием на заявления по проект „Родители в заетост”"}
{"url": "http://www.focus-news.net/news/2019/09/21/2701061/tass-politsiyata-zadarzha-blizo-40-dushi-v-parizh-predi-demonstratsiite-na-zhaltite-zhiletki.html", "text": "Органите на реда задържаха 39 души в очакване на демонстрациите на \"Жълтите жилетки\" в Париж, предава  TACC . \r\nТова съобщи в събота канал BFM, позовавайки се на източници в префектурата.  \r\nСпоред него полицията в Париж е задържала най-малко 39 души, а служителите на реда са претърсили 596 души. Освен това, както полицейската префектура отбеляза в „Туитър“, 10 души са били глобени за опит да излязат на демонстрация на Шанз Елизе, което е в разрез с регламентите за протеста. \r\n \r\n : Теодор Пенев", "date": "2019.09.21", "title": "ТАСС: Полицията задържа близо 40 души в Париж преди демонстрациите на „Жълтите жилетки“"}
{"url": "http://www.focus-news.net/news/2019/09/21/2701073/prez-oktomvri-zapochva-tsyalostnoto-obnovyavane-na-zooparka-v-stara-zagora.html", "text": "През октомври започва цялостното обновяване на зоопарка в Стара Загора. Това е един изключително важен обект за града. Всички ние виждаме, че нашият зоопарк се нуждае от съществен ремонт. С обновяване на зоологическата градина и Летния театър ще бъде завършена цялостната визия на парк „Митрополит Методий Кусев“, който е емблематичен за старозагорци и гостите на града ни. Това каза ресорният зам.-кмет инж. Янчо Калоянов минути преди да бъде направена символичната първа копка за пълна реконструкция на зоопарка, съобщиха от пресцентъра на  Община Стара Загора .  \r\nОбщина Стара Загора получи одобрението на „Фонд за устойчиви градове“ (ФУГ) за реализация на проект „Реконструкция на Зоопарк Стара Загора“. Договорът, който бе подписан, е за близо 4.2 млн. лева. С обновяването ще се допринесе за съвременния облик на зоопарка, съчетавайки зони за отдих, забавление, образование, научно-изследователска дейност и атракции.  \r\nОт името на Фонда за устойчиви градове, институцията финансираща проекта, благодарности към усърдната работа за неговата реализация изказа Надя Данкинова, изпълнителен директор на Фонд ФЛАГ и ФУГР.  \r\nСрокът за изпълнение на реконструкцията на едно от любимите места за поколения старозагорци е 270 календарни дни, а фирмата, избрана чрез обществена поръчка е „Трейс Груп Холд“ АД. От нейно има успех пожела проф. д.ик.н. инж. Николай Михайлов, който е председател на надзорния ѝ съвет.   \r\n„Надявам се това, което предстои да се случи, да е по най-добрия начин. Проектантите вложиха много усилия. Проектът е съобразен с всички изисквания, за да бъде Зоопаркът едно наистина прекрасно място за посетителите, да поддържа животните до близка природна среда и да отговаря на всички изисквания за това“, посочи директорът на зоологическата градина доц. Радослав Михайлов. Той обяви, че Зоопаркът ще бъде затворен от 7 октомври за посетители. „Мярката цели безопасност докато траят ремонтните дейности. Ще направим така, че да намалим до минимум стреса за животните по време на ремонта“, допълни още той. По думите му за празника на Стара Загора – 5 октомври, входът ще бъде свободен.  \r\nСъбитието днес започна с водосвет, а гости бяха още председателят на Общинския съвет Таньо Брайков и общински съветници, народният представител Радостин Танев, зам.-кметовете на града Йордан Николов, Иванка Сотирова и Красимира Чахова,  ръководителят на проекта и главен финансист на Община Стара Загора Цанка Ганева, гл. архитект Виктория Грозева, секретарят на администрацията Делян Иванов и други.  \r\nЗоопаркът в Стара Загора е създаден през 1957 и е вторият в страната, след Софийския. Повече от 60 години, на площ от 70 дка, в него могат да се видят над 400 животни, от 80 вида, от почти всички континенти.", "date": "2019.09.21", "title": "През октомври започва цялостното обновяване на зоопарка в Стара Загора"}
{"url": "http://www.focus-news.net/news/2019/09/21/2701075/pavlina-darlyanova-nch-atanas-manchev-kableshkovo-tazi-godina-praznikat-na-grad-kableshkovo-e-posveten-na-negovata-50-godishnina.html", "text": "Тази година празникът на град Каблешково е посветен на неговата 50-годишнина. Това каза за  Радио „Фокус“ – Бургас  секретарят на Народно читалище „Атанас Манчев“ Павлина Дърлянова. По думите ѝ честването на празника започва на 26 септември с рисунка на асфалт с деца, а на 27 септември от 14.00 часа стартира шестият фестивал за народни инструменталисти и народни изпълнители в памет на Петко Дачев. „На 26 септември от 18.30 часа следва концерт на ансамбъл „Тунджа“ – гр. Ямбол, а на следващия ден в следобедните часове от 16.30 часа ще имаме празнично шоу за деца с разни чудеса и много веселба, а вечерта след детския празник е концерта на трио „Тенорите“ и вариететна група „Фламинго“. Завършваме с кръшни хора и празнична заря“, добави Дърлянова. \r\nМария КУРТЕВА", "date": "2019.09.21", "title": "Павлина Дърлянова, НЧ „Атанас Манчев“ – Каблешково: Тази година празникът на град Каблешково е посветен на неговата 50-годишнина"}
{"url": "http://www.focus-news.net/news/2019/09/21/2701067/kmetat-na-sofiya-yordanka-fandakova-pritesnyavam-se-che-v-poslednite-sedmitsi-g-zha-manolova-govori-samo-za-obshtestveni-porachki-i-se-trevozhi-che-te-se-pravyat-sega.html", "text": "Притеснявам се, че в последните седмици г-жа Манолова говори само за обществени поръчки и се тревожи, че те се правят сега. Това каза кметът на София Йорданка Фандъкова в отговор на журналистически въпрос за обвинението на Мая Манолова, че предизборно е „дръпнала“ отварянето на две обществени поръчки за електробуси, за да може спечелилите фирми евентуално да я подкрепят, предаде репортер на  Агенция „Фокус“ . „Обществените поръчки са средството да можем да реализираме обектите на града. Аз друг законов начин не знам. Ако тя знае, нека да го каже. Очевидно не е информирана за условията и сроковете на оперативните програми, защото, ако се съобразяваме с изборите, означава да лишим града от тази огромна възможност“, каза още Фандъкова.  \r\n„Процедурите, свързани с това софиянци да дишат по-чист въздух, ги обявихме още през лятото и бяха отразени от всички медии“, заяви Фандъкова. По думите ѝ това са процедури по закупуването на 82 електробуса, 30 тролейбуса и 25 нови трамвая. „Тези процедури са със защитените средства по ОП „Околна среда“, отбеляза кметът на София. Тя добави, че иска да успокои Манолова, че протоколите по завършване на тези поръчки ще бъдат със срокове по време на новоизбрания кмет.  \r\nЗорница КОСТАДИНОВА", "date": "2019.09.21", "title": "Кметът на София Йорданка Фандъкова: Притеснявам се, че в последните седмици г-жа Манолова говори само за обществени поръчки и се тревожи, че те се правят сега"}
{"url": "http://www.focus-news.net/news/2019/09/21/2701070/gd-granichna-politsiya-izklyuchitelno-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Изключително интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Във връзка с ремонтни дейности на съпределните гранични пунктове се извършва бавна обработка на преминаващите от страна турските гранични власти. Това съобщиха от  ГД „Гранична полиция“ . Информацията за трафика на граничните пунктове е към 13.00 часа.  \r\nНа границата с Република Гърция на ГКПП „Маказа“ и ГКПП „Кулата“ трафикът е интензивен на изход за товарни и леки автомобили. На границата с Румъния на ГКПП „Дунав мост“ трафикът е интензивен на изход за леки автомобили. На ГКПП „Дунав мост 2“ трафикът е интензивен на изход за товарни автомобили.На българо-сръбската и на границата със Северна Македония трафикът е нормален на всички гранични контролно-пропускателни пунктове. \r\nВъв връзка с извършване на ремонтно строителни дейности на ГКПП „Златарево“ за времето до 14 октомври 2019 г. движението през пункта ще бъде затруднено. \r\nОт съображение за безопасност поради ниското ниво на река Дунав фериботната платформа, обслужваща фериботната връзка Оряхово – Бекет, ще работи само през светлата част на денонощието – от 08.00 часа до 22.00 часа.", "date": "2019.09.21", "title": "ГД „Гранична полиция“: Изключително интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/09/21/2701080/afp-iran-otreche-da-e-imalo-uspeshni-kiberataki-sreshtu-petrolnata-infrastruktura-na-stranata.html", "text": "Иран отрече да е имало успешни кибератаки над петролната инфраструктура в страната, след като се появи информация, че те са били нападнати онлайн, предава  AFP . \r\n\"Противно на твърденията на западните медии, разследванията, които приключиха показват, че не е имало успешни кибератаки по петролната инфраструктура в страната и по друга важна инфраструктура“, заявиха от правителствената служба за киберсигурност.  \r\nИзявлението не посочи за чия информация в западните медии става дума.  \r\nПо-рано уебсайтът “NetBlocks”, който следи за повреди в интернет връзката, написа в съобщение в „Туитър“, че е имало „проблеми с интернет връзката в Иран“. \r\nТе уточниха, че причината не е ясна и влиянието на повредите във връзката е ограничено, като достига до „онлайн индустриални и правителствени платформи“. \r\n„Данните показват кибератаки или непланирани технически инциденти по засегнатите мрежи“, се казва в изявлението на сайта. \r\n \r\n : Теодор Пенев", "date": "2019.09.21", "title": "AFP: Иран отрече да е имало успешни кибератаки срещу петролната инфраструктура на страната"}
{"url": "http://www.focus-news.net/news/2019/09/21/2701083/pavlina-darlyanova-narodno-chitalishte-atanas-manchev-kableshkovo-s-otkrivaneto-na-uchebnata-godina-nabirame-detsa-za-shkolite-koito-predlagame.html", "text": "С откриването на учебната година набираме деца за школите, които предлагаме. Това каза за  Радио „Фокус“ – Бургас  секретарят на Народно читалище „Атанас Манчев“ Павлина Дърлянова. „Набираме деца за школата по народни танци за деца и възрастни, школа по стъклопис, музикална школа, в която децата изучават пиано, акордеон, вокално и индивидуално пеене“, добави Дърлянова. По думите й  тази година читалището ще се опита да направи детска вокална група, школа по карате, акробатика за деца, гимнастика за дами и гайда. Тя допълни, че ще приобщават английска забавачница, както и ще предоставят на родителите на малките деца един ден в седмицата, в който могат да гостуват в читалището. „Обещали сме, като се сформира групичката, да си изберат ден. Приготвили сме детски играчки, изпрали сме килимите, за да може дечицата да се въргалят на воля, а за майките обещаваме различни гости по важни за тях теми, например среща с директор на детска градина, срещи с медицински лица, както и среща с психолог, който се намира в читалището“, заяви Павлина Дърлянова. Тя уточни, че след празника на град Каблешково, започват подготовките за Деня на будителите и за Коледните тържества. \r\n \r\nМария КУРТЕВА", "date": "2019.09.21", "title": "Павлина Дърлянова, Народно читалище „Атанас Манчев“ – Каблешково: С откриването на учебната година набираме деца за школите, които предлагаме"}
{"url": "http://www.focus-news.net/news/2019/09/21/2701078/voice-of-america-desetki-arestuvani-v-egipet-sled-protesti-sreshtu-prezidenta-abdel-el-sisi.html", "text": "Поредици от протести бяха организирани в Кайро и други египетски градове, като демонстрантите призоваваха за оставката на президента на страната Абдел Фатах Ел Сиси, съобщава американската медия  Voice of America . Протестиращите обаче бързо бяха разпръснати от силите на реда, като 74 от тях бяха арестувани на място.  \r\nСтотици граждани излязоха по улиците, като скандираха за оставката на президента, но бързо бяха разпръснати и десетки от тях бяха арестувани. Полицията използва сълзотворен газ и разположи свои сили на градския площад в Кайро, на който през 2011 г. се проведоха протестите срещу бившия  лидер на Египет Хосни Мубарак.  \r\nПротестите идват след като бизнесменът, който се намира в изгнание, Мохамед Али призова хората да излязат на улицата и да свалят президента Сиси.  \r\nСтроителният магнат публикува серии от видеа от Испания, в които критикува президента и армията на страната и ги обвинява в корупция.  \r\nСиси отрече тези твърдения и заяви на младежка конференция, че е „честен и верен“ на хората и на армията. \r\nАли има много последователи в социалните мрежи и именно там той призова хората в Египет да излязат на улиците на страната.  \r\nПоявиха се кадри на демонстранти, блокиращи трафика в Александрия, Ал Махала, Дамиета, Мансура и Суец.  \r\n \r\n : Теодор Пенев", "date": "2019.09.21", "title": "Voice of America: Десетки арестувани в Египет след протести срещу президента Абдел Ел Сиси"}
{"url": "http://www.focus-news.net/news/2019/09/21/2701082/sport-stana-yasno-sreshtu-kogo-shte-igrae-na-grigor-dimitrov-v-turnira-po-tenis-na-tvarda-nastilka-v-chandu-kitay.html", "text": "Тенис: Стана ясно срещу кого ще играе на Григор Димитров в турнира по тенис на твърда настилка в Чънду, Китай. По-рано стана ясно, че Григор Димитров ще пропусне първия кръг на турнира, а във втория ще се изправи срещу победителя в мача между Даниел Евънс и Ян Бай.", "date": "2019.09.21", "title": "Спорт: Стана ясно срещу кого ще играе на Григор Димитров в турнира по тенис на твърда настилка в Чънду, Китай."}
{"url": "http://www.focus-news.net/news/2019/09/21/2701079/silno-intenziven-e-trafikat-po-glaven-pat-e-79-v-rayona-na-kresna-v-dvete-posoki.html", "text": "Силно интензивен е трафикът по главен път Е-79 в района на Кресна в двете посоки, предаде репортер на  Агенция \"Фокус\" . В Кресна е разположен полицейски патрул с номер 01-82 в платното посока Кулата. \r\nДеница КИТАНОВА", "date": "2019.09.21", "title": "Силно интензивен е трафикът по главен път Е-79 в района на Кресна в двете посоки"}
{"url": "http://www.focus-news.net/news/2019/09/21/2701081/krastyo-dabov-zoopark-burgas-vtoro-kenguru-albinos-se-rodi-na-teritoriyata-na-zooparka.html", "text": "Второ кенгуру албинос се роди на територията на зоопарка. Това съобщи за  Радио „Фокус“ – Бургас  собственикът Кръстьо Дъбов. По думите му новият обитател се е появил преди няколко дни. „Това е радостно събитие. Има едно много интересно съвпадение и това е, че преди години раждането на първото кенгуру албинос в зоопарка се случи точно преди избори. Тогава всички казаха, че това е знак за берекет. Аналогията, която се прави, е с бялата лястовица – символ на късмет, щастие, успех и други. Сега, за втори път преди избори, се роди бяло кенгуру. Изводите всеки трябва да си направи сам. Дано да е на успех, за каквото и да било, не говоря за избори“, отбеляза Дъбов. Той добави, че раждането на албиноси при кенгурата не е толкова рядко срещано явление. „Албиносната форма при дивите животни е много рядка форма. При белите кенгура е практика да се появяват бели животни, а интересното е, че в нашия зоопарк се появява за втори път“, посочи още собственикът на зоопарка. \r\nМария ПОПЧЕВА", "date": "2019.09.21", "title": "Кръстьо Дъбов, Зоопарк – Бургас: Второ кенгуру албинос се роди на територията на зоопарка"}
{"url": "http://www.focus-news.net/news/2019/09/21/2701076/yeni-safak-donald-tramp-nareche-potentsialnata-invaziya-v-iran-mnogo-lesno-reshenie.html", "text": "Решението за инвазия в Иран би било „много лесно“ за вземане, според президента на САЩ Доналд Тръмп, пише турският вестник  Yeni Safak . Изявлението му идва след поредица от изказвания от страна на Вашингтон и Техеран и сред увеличаващото се напрежение между двете страни, след като Белият дом наложи нови санкции, този път над Централната банка и Фонда за национално развитие на Иран. \r\n„Ние (притежаваме) за момента най-голямата военна сила в света“, заяви Тръмп пред репортери в Белия дом, където говори на съвместна пресконференция с австралийският премиер Скот Морисън. \r\n„Нахлуването в Иран би било изключително лесно решение, както съм казвал преди. Ще е много лесно, най-лесното нещо“, заяви президента на САЩ. \r\nТой обаче заяви и, че засега не е започнал подобна военна операция, понеже „показва голямо търпение“. \r\n„Много хора го уважават. Някой не. Някои казват „трябва да нахлуеш незабавно“. Други хора са екзалтирани от това, което правя. И аз не го правя за никого. Правя за доброто на САЩ и за доброто на нашите съюзници и това работи чудесно“, заяви президента. \r\nКоментарите следват информацията, че САЩ ще санкционират допълнително Централната банка на Иран и Фонда за национално развитие като ответна реакция на атаките срещу петролните рафинерии на Саудитска арабия, за които Вашингтон обвинява ислямската република.  \r\nМинистърът на финансите Стивън Мнучин заяви, че тези санкции ще доведат до това да „не се вкарват повече пари“ в Иранските революционни гвардейски сили и ще осакатят възможността на Техеран да получава международно финансиране.  \r\n„Вече прекъснахме всички възможни потоци за финансиране на Иран“, добави той. \r\nТръмп поддържа тезата, че подобни санкции ще върнат Техеран към преговорите със запада и ще прекратят регионалните му действия, които според него са зловредни, но добави, че „армията също ще свърши работа, но това (ще) е много радикална форма на победата“.  \r\nЙеменските шиитски бунтовнически групи на хутите поеха отговорност за атаките над саудитските петролни инфраструктури, но САЩ продължават да обвиняват Техеран за тях, като държавният секретар Майк Помпео обяви по-рано, че няма доказателства зад атаките да стои йеменската групировка.  \r\n \r\n : Теодор Пенев", "date": "2019.09.21", "title": "Yeni Safak: Доналд Тръмп нарече потенциалната инвазия в Иран „много лесно решение“"}
{"url": "http://www.focus-news.net/news/2019/09/21/2701084/tass-erdogan-obyavi-che-turtsiya-e-priklyuchila-podgotovkata-za-operatsiya-v-siriya.html", "text": "Турският президент Реджеп Тайип Ердоган обяви, че е приключена подготовката за евентуална операция в Сирия, предава  TACC . \r\nТурският лидер каза това на пресконференция пред журналисти, преди да отлети за Ню Йорк, където ще присъства на 74-ата сесия на Общото събрание на ООН. \r\n\"Завършихме подготовката (за възможна операция) по нашата граница. Не искаме конфронтация със САЩ, но не можем да пренебрегнем подкрепата, която те оказаха на терористичните организации. Казах на (президента на САЩ Доналд) Тръмп, че той е изпратил хиляди камиони с оръжие. Не бихме могли да купим това оръжие с пари, а вие го давате безплатно на терористични групировки\", каза президентът. \r\nЕрдоган също разкритикува подкрепата, която САЩ оказват на \"Сирийските демократични сили\" (СДС).  \r\n\"В момента регионът е почти напълно изчистен от терористите от „Ислямска държава“. Сега сте измислили нова организация, наречена \"Сирийските демократични сили\". Всъщност тя не се различава от ОНС (\"Отряди за народна самоотбрана“.)\", заяви турският лидер, като имаше предвид организацията, която според него е клон на обявената за терористична организация от Анкара „Работническа партия на Кюрдистан“ (ПКК). \r\nВоенните на Турция и САЩ на 7 август се съгласиха да създадат център за съвместни операции в Сирия, както и зона за сигурност. На 12 август първата група американски войски пристигна близо до границата на Турция със Сирия. Планира се създаването на коридор, през който сирийските бежанци в Турция да могат да се завърнат обратно в страната. \r\n \r\n : Теодор Пенев", "date": "2019.09.21", "title": "ТАСС: Ердоган обяви, че Турция е приключила подготовката за операция в Сирия"}
{"url": "http://www.focus-news.net/news/2019/09/21/2701085/otkrita-be-aleya-voinskata-slava-na-karlovo-v-grada.html", "text": "Алея „Воинската слава на Карлово” бе открита на 21 септември, в навечерието на Деня на българската независимост. Това съобщиха от пресцентъра на  Община Карлово . Събитието уважиха кметът на община Карлово и кандидат за нов мандат д-р Емил Кабаиванов, неговият заместник Антон Минев, секретарят Стефан Стефанов, бригаден генерал Деян Дешков - командир на 61-ва Стрямска механизирана бригада, бивши командири на военното формирование, членове на Общинската организация на Съюза на офицерите и сержантите от запаса и резерва „Васил Левски”, граждани. Те положиха цветя на паметните плочи на бележити воини, родолюбци и патриоти от Карлово и сведоха глави в знак на признателност. Да съхраняваме паметта за нашите деди и прадеди, отдали живота си във войните за свободна и независима България; да предаваме на децата и внуците си патриотизма и да им разказваме за героизма на воините от Стремската долина, да бъдем обединени и да работим за бъдещето на Родината, пожела в приветствието си д-р Емил Кабаиванов. Той се поклони и пред паметника на загиналите, намиращ се на територията на 61-ва Стрямска бригада. \r\nВоенният историк доцент д-р Петър Ненков акцентира в словата си на битките и победите на 28-ми Стремски и 21-ви Средногорски полк, наследник на чиито бойни традиции е 61-ва Стрямска бригада. Доц. Ненков припомни и за героите в алея „Воинската слава на Карлово”.", "date": "2019.09.21", "title": "Открита бе Алея „Воинската слава на Карлово” в града"}
{"url": "http://www.focus-news.net/news/2019/09/21/2701087/shest-pcheli-roboti-veche-sa-v-biblioteka-nikola-furnadzhiev-v-pazardzhik.html", "text": "По проект „Генерация Код“ на Фондация „Глобални библиотеки-България“ от Посолството на САЩ по грант за осъществяване на дейности по програмирането, в Регионална библиотека „Никола Фурнаджиев“ в Пазарджик постъпиха 6 броя „Пчела“- роботи(Bee-Bolt-1) и цветни подложки от винил за работа с програмируемите роботи. Общата стойност на дарението е близо 1 000 лева. Това съобщи за  Радио „Фокус“ – Пазарджик  Диана Варникова от библиотеката. Тя уточни, че за своята успешна дейност с деца и младежи, Регионална библиотека „Никола Фурнаджиев“ в Пазарджик получи през 2018 г. безвъзмездно дарение от Посолството на САЩ- 10 робота „Финч“. „В резултат на активното пропагандиране на програмирането с роботи „Финч“ библиотеката бе включена подборно в кръга от библиотеки в страната и е една от 15-те, които получиха второ, а сега и трето дарение-още 5 робота „Финч“ и още 6  робота „Пчела“, както и финансиране за обучение на целева група деца с афинитет към програмирането и желание да работят с тези роботи. Новите програмируеми роботи ще разширят възможностите за обучение и ще подкрепят дейности на Регионална библиотека “Никола Фурнаджиев“, чрез които да бъде повишен общественият интерес към новите технологии, да бъдат насърчавани младежите да усъвършенстват дигиталните си умения и да осъществяват своите идеи с помощта на програмирането“, коментира Варникова. \r\nВаня НИКОЛОВА", "date": "2019.09.21", "title": "Шест „Пчели“- роботи вече са в библиотека „Никола Фурнаджиев“ в Пазарджик"}
{"url": "http://www.focus-news.net/news/2019/09/21/2701088/premiera-na-knigata-na-teodora-dimova-porazenite-shte-se-sastoi-v-sliven.html", "text": "Премиера на книгата на Теодора Димова „Поразените” ще се състои в Сливен на 25 септември от 17:30 ч. в залата на библиотека „Зора“, съобщиха от  културната институция .Терорът и убийства на народната власт, унищожението на българската християнска интелигенция и манипулираната памет на поколенията след това е голямата тема на писателката Теодора Димова в новия й роман „Поразените“. \r\nПисател, свещеник и предприемач са арестувани веднага след 9 септември 1944 година и няколко месеца по-късно убити от Народния съд. Трагичната история на семействата е разказана през погледна на съпругите им, които трябва да оцелеят с болката, за да отгледат децата си и да съхранят паметта за бащите им и истината за тях. Писател, драматург и журналист, Теодора Димова е автор на 14 пиеси, 5 романа и един сборник с публицистика. През 2006 романът й Майките печели Наградата за източноевропейска литература на Bank Austria и KulturKontakt, има 11 издания у нас и е публикуван на 9 езика, а романът Адриана е преведен във Франция и в Чехия. През 2010 “Марма Мариан” печели Националната награда “Хр. Г. Данов” за българска художествена литература, а „Влакът за Емаус” – наградата за проза на портал Култура за 2014. Теодора Димова е тазгодишният носител на голямата награда Хр. Г. Данов за цялостен принос в националната книжовна култура. Носител е на наградата в раздел „Критика и журналистика“ на Столична община за коментарите в „Портал Култура“. Тя е сред най – известните и четени български автори.", "date": "2019.09.21", "title": "Премиера на книгата на Теодора Димова „Поразените” ще се състои в Сливен"}
{"url": "http://www.focus-news.net/news/2019/09/21/2701091/afp-livanets-zapodozryan-za-otvlichane-na-samolet-prez-1985-godina-e-arestuvan-na-gratski-ostrov.html", "text": "Ливанец, обвинен за участие в отвличането на самолет на TWA и убийството на водолаз от Военноморският флот на САЩ, е арестуван на гръцки остров, съобщи полицията в събота, цитирана от  AFP \r\n65-годишният ливански гражданин е забелязан от полицаи на остров Миконос и задържан в четвъртък, се казва в полицейско съобщение. \r\nГръцките власти заявиха, че има европейска заповед за арест, издадена от Германия за отвличането на самолета, както и за още едно отвличане, извършено през 1987 г. \r\nГръцки медии съобщиха, че той е замесен в отвличането на полет TWA 847 и убийството на американски пътник. \r\nСамолетът, пътуващ от Кайро до Сан Диего с междинни кацания в Атина, Рим, Бостън и Лос Анджелис на 14 юни 1985 година беше отвлечен, след като излетя от Атина, припомня агенцията \r\nВ рамките на 17 дни пилотът на самолетът е бил принуден да прекоси няколкократно Средиземно море със своите 153 пътници и членове на екипажа, от Бейрут до Алжир и обратно, кацайки в Бейрут три пъти, преди най-накрая да му бъде разрешено да разтовари пътниците си. \r\nНа 15 юни 1985 г. по време на първото кацане в Бейрут 23-годишният водолаз на ВМС на САЩ Робърт Стейт е бил пребит и прострелян и хвърлен върху асфалта на летището в Бейрут. \r\n \r\n  Юлиян Марков", "date": "2019.09.21", "title": "AFP: Ливанец, заподозрян за отвличане на самолет през 1985 година е арестуван на гръцки остров"}
{"url": "http://www.focus-news.net/news/2019/09/21/2701093/v-plovdiv-zapochvat-da-stroyat-nov-dneven-tsentar-za-detsa-s-razstroystvo-v-autistichniya-spektar.html", "text": "Общината започва да строй нов дневен център за рехабилитация и интеграция за деца с разстройство в аутистичния спектър, съобщиха от  пресцентъра на Общината . Първата копка днес направиха заместник-кметът Георги Титюков и директор дирекция „Социална политика“ Веселина Ботева. Сградата ще бъде напълно нова и е финансирана изцяло от бюджета на Община Пловдив. Капацитетът на центъра е 25 деца, но с възможност за почасови терапии на близо 40 младежи месечно. „Пловдив е единствения град извън столицата, в който има специално създаден център за деца разстройство в аутистичния спектър. В момента той работи в сградата на бившия ДКЦ 6, на ул. „Любен Каравелов“ и съществува от 5 години“, посочи Георги Титюков. Според проекта сградата ще разполага с всички необходими помещения, за да се осигурява  специализирана подкрепа и рехабилитация. 425 000 лева ще струва строителството, а 25 000 лева са заделени за оборудване и обзавеждане. Новият център ще бъде построен в непосредствена близост до сградата на първото българско сиропиталище, построено веднага след Освобождението на България през 1878 г. с дарени средства на Олга Скобелева. „Постройката, която е паметник на културата и която предстои да бъде изцяло обновена по проект, одобрен от НИНКН, е част от управленско решение на община Пловдив за въвеждане на 7 нови социални услуги, на стойност 2 391 000 лева безвъзмездна финансова помощ. Тук ще бъдат три от услугите за 880 000 лева“, обясни заместник-кметът Георги Титюков. Трите нови центъра ще са за деца с увреждания, с тежки множествени увреждания и център за обществена подкрепа за деца и семейства. „По този начин съхраняваме един паметник на културата от местно значение и продължаваме завета а дарителя – ползването на сградата да е за услуги за деца“, допълни Георги Титюков. По данни на Агенция социално подпомагане община Пловдив е с най-добре развита мрежа за социални услуги. „Няма социална услуга, която да е разписана в българското законодателство и да не я предоставяме. През последните 7 години се разкриха 30 нови социални услуги, до края на следващата година предстоят още 11 да бъдат изградени. Към момента социалните услуги наброяват 56“, уточни Веселина Ботева.Всички социални услуги за деца, които община Пловдив предоставя, са безплатни.", "date": "2019.09.21", "title": "В Пловдив започват да строят нов дневен център за деца с разстройство в аутистичния спектър"}
{"url": "http://www.focus-news.net/news/2019/09/21/2701090/nad-100-detsa-ot-veliki-preslav-se-vklyuchiha-v-sportni-igri-po-povod-evropeyskata-sedmitsa-na-mobilnostta.html", "text": "Над 100 деца се включиха в спортните игри организирани от РИОСВ – Шумен и Община Велики Преслав в дните на Европейската седмица на мобилността. Това съобщиха от  Регионалната инспекция по околната среда и водите- Шумен . Лошото време не попречи на учениците от ОУ „Св. Св. Кирил и Методий“ да участват в състезанието и да нарисуват над 30-метрова рисунка на асфалт. Малчуганите от втори до четвърти клас се състезаваха за най-продължително скачане на въже, въртене на обръч и отборно теглене на въже. Победителите получиха много награди, подсигурени от организаторите. Инициативата се проведе с подкрепата на Център „Европа Директно“, от който бяха направили щанд за книги. От местния фитнес клуб бяха предвидили минерална вода, а за отпадъците от Общината специално поставиха кошове за разделно сметосъбиране.", "date": "2019.09.21", "title": "Над 100 деца от Велики Преслав се включиха в спортни игри по повод Европейската седмица на мобилността"}
{"url": "http://www.focus-news.net/news/2019/09/21/2701089/", "text": "Германският канцлер Ангела Меркел търси алтернатива на Александър Вучич, пише македонският вестник  “Нова Македония“ . \r\nГерманският канцлер Ангела Меркел изпрати покана до сръбския президент Александър Вучич за среща в Ню Йорк по време на сесията на Общото събрание на ООН. Най-важната тема на срещата ще бъде перспективата за диалог между Белград и Прищина, който беше прекъснат поради разпускането на правителството на Косово. \r\nСръбският президент Александър Вучич в навечерието на последвалите събития и изборите за Косово на 6 октомври заяви, че Сърбия очаква много трудна есен за косовския въпрос. Коментирайки решението на властите в Прищина за предстоящите избори, че гражданите могат да гласуват само с косовски документи, Вучич заяви, че това е опит да се отнемат от 3 500 до 4000 гласа за „Сръбска листа“. \r\n„Намерението е да се покаже, че Белград няма да бъде питан за нищо. Те имат три листи с кандидати-сърби, с които показват, че са толерантни към тях, докато не се получи международно признание. Тогава те ще обърнат политиката в смисъл, че те застрашават интересите им, ако сърбите са над 5% - заяви Вучич на неотдавнашна изява в телевизия Pink. \r\nDeutsche Welle след последното напрежение между Белград и Прищина излезе с материал, който предполага, че чрез честите посещения на сръбския премиер Ана Брнабич в чужбина, официален Берлин или канцлера Ангела Меркел се опитват да намерят алтернатива на Вучич който не спази обещанието си. Бърнабич направи първото си официално посещение в Берлин тази седмица. На пресконференция след срещата Бърнабич само обясни, че германската страна не е представила ясна позиция, когато става дума за решение, основаващо се на демаркация между Косово и Сърбия. \r\nФактът, че Бърнабич идва за първи път две години след назначаването й, е необичаен само на пръв поглед. Някои анализатори оценяват, че тайната на това „късно посещение“ се крие в отношението на канцлера към сръбския президент Александър Вучич. Дългогодишният кореспондент на германската информационна агенция DPA в Белград Томас Брей преди срещата пред Deutsche Welle заяви, че Меркел търси алтернатива на диалога с Вучич в лицето на премиера Бърнабич, \r\n„Вучич не е изпълнил своята част от негласното споразумение между Белград и Запада, а отношенията между Сърбия и Косово не са доведени до желаното ниво, докато, в замяна, Западът мълчи за катастрофалното положение на съдебната система. Според сръбските медии, тъй като Вучич не е изпълнил своята част от сделката, Меркел сега търси алтернатива чрез директен диалог с премиера Бърнабич - казва Брей. \r\nМеждувременно лидерът на Партията на свободата и справедливостта Драган Джилас заяви, че неговата партия има план за решение на конфликта в Косово и Метохия, който е помирение с албанския народ. Но този план предвижда, че няма да има място за Александър Вучич в сръбското правителство, както и за Рамуш Харадинай и Хашим Тачи, които трябва да напуснат политиката в Косово. \r\n \r\n  Юлиян Марков", "date": "2019.09.21", "title": "“Нова Македония“: Ангела Меркел търси алтернатива на Александър Вучич"}
{"url": "http://www.focus-news.net/news/2019/09/21/2701092/ivan-nikolov-kits-bosilegrad-na-praznika-na-grada-imahme-mnogo-gosti-ot-balgariya-preobladavashe-praznichna-atmosfera.html", "text": "На празника на града имахме много гости от България, преобладаваше празнична атмосфера. Това каза за  Агенция „Фокус“  председателят на Културно-информационен център „Босилеград“ Иван Николов във връзка с празника на града. „На 21 септември отбелязваме есенният панаир на Босилеград. На който традиционно се събират хората от много места в България, от околните села. Да си купят разни неща, имаше различни хора, които по традиция продават керамика, дървени бурета, текстил и т.н. Имаше културна програма в центъра на града“, обясни Иван Николов. „По стар стил на тази дата се отбелязва Малка Богородица, на който е било селски събор. По-късно дойде идеята това да бъде ден на града, на който се опитахме да изместим партизанския ден на града – 8 септември, когато се е отбелязвало освобождението на Босилеград от българската фашистка окупация“, добави още председателят на КИЦ - Босилеград. По думите му през деня е преобладавала предимно празнична атмосфера.  „През деня имаше много гости от България – 4 автобуса от Кюстендил, 2 автобуса от София, много хора дошли с автомобили. Имаше интерес към събитието. Хората живеят с спомените от другите години, те идват непрекъснато, за да видят роднините и приятели си“, посочи Иван Николов. Според него основната връзка на Босилеград с България са хората. „Повечето от нашите роднини са в България, повечето от нашите приятели са в България. Ежедневно сме свързани с комуникации и пътуване, има културно-просветни връзки, роднински, бизнес, пазарски връзки“, допълни още Николов.  \r\nВиолета СИМЕОНОВА", "date": "2019.09.21", "title": "Иван Николов, КИЦ „Босилеград“: На празника на града имахме много гости от България, преобладаваше празнична атмосфера"}
{"url": "http://www.focus-news.net/news/2019/09/21/2701094/lentaru-balgarska-studentka-uvelichi-troyno-obema-na-ustnite-si-zaradi-moda.html", "text": "Студентка от България увеличи устните си три пъти, за да изглежда модерно, пише британският вестник Daily Mail, цитиран от руския електронен портал  Lenta.ru \r\n22-годишната Андреа Емилова-Иванова от София премина 15 процедури за инжектиране на  филъри в устните. Всяка процедура й струвала 300 български лева . Момичето призна, че вече е посетило почти всички клиники на града и е поставило почти всички възможни видове филъри. \r\n„Харесвам много повече новите си устни. Щастлив съм, защото с големи устни изглеждам по-хубава. Сега е модерно в България “, сподели Емилова-Иванова. \r\nВ момента 15 хиляди души са абонирани за акаунта момичето в социалните мрежи. Според изданието всеки ден абонатите я заливат с комплименти. Нещо повече, от някои от тях тя дори е получила  предложение за брак. \r\nБългарката е споделила, че от ранна възраст мечтае за огромни устни и в бъдеще смята да ги направи още по-големи.", "date": "2019.09.21", "title": "Lenta.ru: Българска студентка увеличи тройно обема на устните си заради мода"}
{"url": "http://www.focus-news.net/news/2019/09/21/2701096/sport-lestar-pobedi-totnam-s-21.html", "text": "Футбол: Отборът на Лестър победи Тотнъм с 2:1 в мач от шестия кръг на Премиър лигата. Гостите от Лондон поведоха с гол на Хари Кейн в 29-ата минута, но с голове на Рикардо Перейра и Джеймс Медисън домакините от Лестър оформиха крайния резултат на мача. След победата преди изиграване на останалите мачове от кръга Лестър заема второто място с 11 точки, а Тотнъм са пети с осем точки. \r\nОт 17: 00 часа играят Бърнли – Норич; \r\nЕвъртън – Шефилд Юнайтед; \r\nМанчестър Сити – Уотфорд.  \r\nОт 19:30 играят Нюкясъл и Брайтън.", "date": "2019.09.21", "title": "Спорт: Лестър победи Тотнъм с 2:1"}
{"url": "http://www.focus-news.net/news/2019/09/21/2701069/the-guardian-leybaristkata-partiya-se-otkaza-ot-namerenieto-si-da-osvobodi-tom-uotsan-ot-posta-mu.html", "text": "Изпълнителният комитет на Лейбъристката партия няма да гласува за това дали да освободи Том Уотсън от поста му като премахне изцяло длъжността му на заместник ръководител, а вместо това ще направи оглед на длъжностите на поста, пише  The Guardian . \r\n„Джеръми Корбин предложи да не бъде гласувано предложението и вместо това да се направи цялостен оглед на позицията заместник-ръководител и на други подкрепящи ръководството позиции“, се казва в съобщение на източник на The Guardian. \r\nУотсън окачестви по-рано опитът да бъде премахната позицията му като атака срещу него. \r\nТой допълни, че е научил от трети лица за това предложение и не е бил информиран, че лейбъристите се готвят да го отстранят.  \r\n„Получих съобщение за предложението в ресторант в Манчестър, в което ме информираха, че премахват позицията ми“, добави той. \r\nПредложението беше внесено от Джон Лансмън в Изпълнителният комитет на Лейбъристката партия, малко преди да започне годишната конференция на политическата сила. \r\nПървоначално то беше отхвърлено, но по-късно комитетът се съгласи да върне за преразглеждане предложението на 22 септември. \r\nСпоред Уотсън това е директна атака, която движи партията в положение, в което „плурализмът не се толерира“, и въпреки че фактологическото наблюдение трябва да се спазва, това предложение стои срещу устоите и традициите, които „лейбъристката партия има от сто години“. \r\nТой вярва, че именно неговата позиция по отношение на Брекзит е причината да има желание сред неговите колеги да бъде отстранен.  \r\n„Ако сме сериозни за смяната на политическата обстановка във Великобритания, в това да дадем на хората правителство на Лейбъристите, което да я трансформира, тогава нека да се фокусираме на това тази седмица“, заяви той.  \r\nДепутатите на партията подкрепиха Уотсън по въпроса. Бившият премиер Тони Блеър заяви, че този опит е „недемократичен, ощетяващ и политически опасен“. \r\n„Да предложиш такова нещо по това време показва доста необичайно ниво на деструктивност. Лейбъристката партия винаги е държала различни възгледи в себе си и позицията на заместник-председател винаги е била начин да се разпространяват тези възлгеди“. \r\n„Да се оттървем от нея би било сигнал, че плуралистичните ни виждания ще бъдат прекратени, въпреки, че през цялата ни история те са били въздигани“, добави той. \r\nБившият председател на партията Ед Милибанд, също нарече опитът за премахване на позицията „недемократичен“. \r\n„Този ход, предприет без дебат е недемократичен, грешен и не трябва да се случва. Тези, които са предложили тази идея преди годишната ни конференция са загубили разсъдъка си“, заяви той. \r\nДруг депутат от партията, Даун Бътлър също подкрепи Уотсън, като заяви, че е изненадана и не подкрепя подобно предложения.  \r\n„Смятам, че е добре, че имаме избран заместник-председател. Бях доста изненадана от това предложение, дойде ми отникъде.“ \r\nТя добави, все пак че разбира защо има настроения в партията срещу Том Уотсън. \r\n„И аз имам притеснения относно Том. Не съм го виждала на събрание на кабинета в сянка от доста време“, завърши тя. \r\n \r\n : Теодор Пенев", "date": "2019.09.21", "title": "The Guardian: Лейбъристката партия се отказа от намерението си да освободи Том Уотсън от поста му"}
{"url": "http://www.focus-news.net/news/2019/09/21/2701115/predstoyashti-sabitiya-v-stranata-za-22-septemvri-agentsiya-fokus.html", "text": "*** \r\n \r\nОт 9.10 часа от Централната гара ще потегли парния локомотив 01.23, който ще осъществи празнично атракционно пътуване по направлението София - Черепиш - София по повод Деня на Независимостта. \r\n \r\n*** \r\n \r\nОт 11.00 часа пред Паметника на Независимостта на пл. „Княз Александър I” ще се състои ритуал за отбелязване на 111-ата годишнина от обявяването на Независимостта на България. В програмата ще участват Софийският духов оркестър, смесен хор „Света София” с ръководител Валентин Бобевски, квартет „Славей” и актрисата Силвия Лулчева. Военен ритуал ще изпълни Националната гвардейска част. \r\n \r\n*** \r\n \r\nОт 16.30 часа около фонтана в Южен парк (вход откъм Бяла черква) близо до началото на алея „Роналд Рейган“ ще се състои Веган акция. \r\n \r\n*** \r\n \r\nОт 17.00 часа в залата на Националната музикална академия „Проф. Панчо Владигеров“ на бул. „Евлоги Георгиев“ 94 ще се състои концерт, посветен на 21 септември - Ден на независимостта на Армения, и на 22 септември - Ден на независимостта на България. \r\n \r\n*** \r\n \r\nВ 10.30 часа на пл. „Акад. Николай Хайтов“ ще се състои тържествено отбелязване на Деня на независимостта на България. \r\n \r\n*** \r\n \r\nОт 10.00 часа до Пантеона в Морската градина ще започне бегаческият фестивал „Бургас Рън 2019“. \r\n \r\n*** \r\n \r\nОт 10.00 часа на площад „Атанас Сиреков“ ще се проведе ритуал по издигане на националния флаг на Република България, флаговете на Европейския съюз и Община Бургас. С това ще започне празничната програма за отбелязване на 111 години от обявяването на Независимостта на България.  \r\n \r\n*** \r\n \r\nОт 10.30 часа във Военен клуб – Бургас на ул. „Христо Ботев“ 48 ще се проведе ритуал по полагане на венци и цветя при Паметника на 24-ти Черноморски пехотен полк.  \r\n \r\n*** \r\n \r\nОт 11.00 часа на пл. „Тройката“ ще бъде представен концерт-спектакъл „Величието на България и Независимостта“. \r\n \r\n*** \r\n \r\n \r\nОт 13.00 часа във Водната палата - град Бургас, четвърти етаж ще се проведе пресконференция на кандидата за общински съветник Степан Дадурян. На срещата с медиите Степан Дадурян ще представи своята програма за предстоящите избори за кмет и местен парламент. \r\n*** \r\n \r\nОт 11.00 ч. на площад „Георги Измирлиев“ ще се състои ритуал по полагане на цветя в знак на признателност по повод 111 години от обявяване на Независимостта на България.  \r\n \r\n \r\n*** \r\n \r\nОт 9.00 часа в митрополитския катедрален храм „Св. Успение Богородично” ще бъде отслужена св. Литургия като част от програмата на Седмицата на православната книга.  \r\n \r\n*** \r\n \r\nОт 09.30 часа на площад „Независимост” пред сградата на Окръжен съд - Варна ще започне ритуал по тържествено издигане на националното знаме и молебен за България. Ще участват Представителният духов оркестър на ВМС и почетен караул от ВВМУ. \r\n \r\n*** \r\n \r\nОт 18.30 часа на входа на Морската градина ще се проведе концерт на Представителния духов оркестър на ВМС. \r\n \r\n*** \r\n \r\nОт 7.30 часа в средновековния храм „Свети Четиридесет мъченици“ ще бъде отслужена празнична литургия по повод 111 години от обявяване на Независимостта на България. Богослужението ще бъде отслужено от Негово Високопреосвещенство Великотърновския митрополит Григорий с участието на квартет „Ангелски гласове”. \r\nИсторическа възстановка в двора на църквата ще пресъздаде прочитането на царския манифест за Независимостта. \r\n \r\n*** \r\n \r\nОт 9.00 часа пред храм „Св. 40 мъченици“ ще бъде отслужен тържествен водосвет на бойното знаме на НВУ „Васил Левски” и знамената на държавни институции по повод 111 години от обявяване на Независимостта на България. \r\n \r\n*** \r\n \r\nОт 10.30 часа в Архитектурно-музеен резерват „Царевец” започва военният ритуал по издигане националното знаме на Република България. След това кметът на Велико Търново Даниел Панов и официалните гости ще произнесат слова. В 11.00 часа ще бъдат поднесени венци и цветя на Пирамидата на Независимостта. Курсанти от НВУ ще участват и в празнично шествие, което ще завърши с полагане на гирлянди на паметник „Майка България” в 11.30 часа.  \r\n \r\n*** \r\n \r\nОт 10.30 часа на Самоводската чаршия ще се проведат демонстрации в работилниците на АЕК „Самоводска чаршия“. Ще се състои детска работилничка за сапуни, кулинарна работилничка „Юфката на баба Калинка“ и демонстрации с шеф Радичев. \r\n \r\n*** \r\n \r\nОт 12.30 часа пред сградата на „Български пощи“ ще се състои шоу-спектакъл на участниците в ХІII Международен фестивал на военните  оркестри с разнообразна програма: от военни маршове, до съвременни музикални произведения.  \r\n \r\n*** \r\n \r\nОт 13.30 часа пред сградата на Община Велико Търново ще се състои концерт на детски и младежки любителски формации от Велико Търново. \r\n \r\n*** \r\n \r\nОт 14.00 часа от църквата-музей „Св. Димитър Солунски” ще тръгне безплатен екскурзоводски тур „По стъпките на българската държавност”. Обиколката включва църквите „Св. 40 мъченици“ и „Св.св. Петър и Павел”, малката порта на Архитектурно-музеен резерват „Царевец“ и приключва на паметника-пирамида на крепостта. \r\n \r\n*** \r\n \r\nОт 16.00 часа на Самоводската чаршия ще се проведе традиционен базар на грамофонни плочи  и уроци по скречинг на сцената пред арт бар „Хипстър“. Ще се състои и детско ателие „Керамика на открито“ с Гергана Пенова. \r\n \r\n*** \r\n \r\nОт 17.00 часа на Самоводската чаршия ще се проведе откриване на изложба на Милена Иванова във Винен дегустационен център. \r\n \r\n*** \r\n \r\nОт 17.00 часа на сцената пред Общината започва празничен концерт на Николина Чакърдъкова. От 18.00 часа по главната улица ще се извие Голямото търновско хоро, което народната певица и кметът Даниел Панов ще поведат. \r\n \r\n*** \r\n \r\nОт 19.00 часа на площад „Цар Асен І“ пред крепостта „Царевец“ ротите на Националния военен университет „Васил Левски“ ще демонстрират строеви хватки с оръжие. След това в 19.30 часа ще се състои тържествената заря-проверка по повод 111 години от обявяване на Независимостта на България.  Ще присъстват заместник-председателите на Народното събрание Емил Христов и Кристиан Вигенин и народни представители.  \r\n \r\n*** \r\n \r\nОт 20.15 часа на площад „Цар Асен  І” ще бъде представен Аудио-визуален спектакъл „Царевград Търнов - звук и светлина”. Ще се състоят и празнични илюминации/ \r\n \r\n*** \r\n \r\nОт 21.30 на Улицата на занаятите ще се проведе концерт на певеца Дичо като част от програмата на празника на Самоводската чаршия. От 23.00 часа ще се състоят атрактивни огнени спектакли.  \r\n \r\n*** \r\n \r\nОт 11.00 часа на площад „Христо Ботев“ ще се състои тържествено отбелязване на 111-ата годишнина от обявяването на Независимостта на България. \r\n \r\n*** \r\n \r\nОт 19.30 часа в района на бившата казарма ще се състои събитие от програмата на традиционния Есенен панаир, в което ще участват Оркестър „Неврокоп“ и певицата Диона. \r\n \r\n*** \r\n \r\nОт 9.00 часа до 18.00 часа обектите на Регионален исторически музей – Добрич ще проведат ден на отворените врати по повод Европейските дни на наследството. \r\n \r\n*** \r\n \r\nОт 10.00 часа в Зала УСШ ще се проведе открита тренировка на Волейболен клуб „Добруджа – 07“. \r\n \r\n*** \r\n \r\nОт 11.00 часа в Държавен куклен театър „Дора Габе“ ще се състои предпремиера на спектакъла „Вълкът и седемте козлета“ на Държавен куклен театър „Дора Габе“. \r\n \r\n*** \r\n \r\nОт 11.00 часа на площад „Свобода” ще се състои празничен концерт по повод 111 години независима България.  \r\n \r\n*** \r\n \r\nОт 11.30 часа на стадиона в село Селце ще се проведе турнир по конен спорт по повод на празника на селото - 22 септември. \r\n \r\n*** \r\n \r\nОт 11.00 часа пред Паметника на освободителите в Градска градина ще се състои тържествен ритуал за отбелязване на Деня на Независимостта на България. \r\n \r\n*** \r\n \r\nОт 10.00 часа в село Шишковци ще се състои фестивална програма от Международния фестивал „Балканска черга”.   \r\n \r\n*** \r\n \r\nОт 11.00 часа на Арката на площад „Велбъжд” ще бъдат отбелязани 111 години от обявяване на Независимостта на България.  Ще бъдат поднесени венци и цветя на паметника „Булаир”. \r\n \r\n*** \r\n \r\nОт 12.00 часа в село Бобешино ще бъде открит Международният събор „Краище”.   \r\n \r\n*** \r\n \r\nОт 9.00 часа в катедралния  храм „Св. св. Кирил и Методий“ ще бъде отслужена Архиерейска света Литургия. Богослужението ще бъде оглавено от Негово високопреосвещенство Ловчанския митрополит Гаврил. \r\n \r\n*** \r\n \r\nОт 10.00 часа в Многофункционална спортна зала в ПЕГ „Екзарх Йосиф Първи” ще се състои официалното откриване на турнир по тенис на маса. Награждаването и закриването на турнира ще бъде от 18.00 часа. \r\n \r\n*** \r\n \r\nОт 20.00 часа на площад „Тодор Кирков“ ще се състои безплатен концерт на рок групата Б. Т. Р. \r\n \r\n*** \r\n \r\nОт 9.00 часа в катедралния храм „Успение на Пресвета Богородица“ ще бъде отслужена Архиерейска света Литургия. Богослужението ще бъде с благословението на Негово Високопреосвещенство Пловдивския митрополит Николай и ще бъде оглавено от Негово преосвещенство Константийския епископ Яков. \r\n \r\n*** \r\n \r\nОт 11.00 часа на площад „Константин Величков” ще започне празнична програма за отбелязването на 111 години от обявяването на Независимостта на България. Началото ще бъде с празничен концерт, в който ще вземат участие танцовите състави към Общински детски комплекс – Пазарджик. \r\n \r\n*** \r\n \r\nОт 10.00 часа в южната зона на бул. „Марица юг“ ще се състои инициатива за отбелязване на Деня на отворените улици в Европа. \r\n \r\n*** \r\n \r\nВ 10.00 часа в храм „Св. Неделя” ще бъде отслужен молебен, организиран от Сдружение „Център Петко Каравелов“ по повод Деня на независимостта.  \r\n \r\n*** \r\n \r\nВ 10.30 часа ще бъдат поднесени венци и цветя пред паметната плоча на паметника на Александър Малинов.  \r\n \r\n*** \r\n \r\nВ 11.30 часа пред колоната на пл. „22 септември“ ще се състои тържествен ритуал по повод Деня на независимостта на България. \r\n \r\n*** \r\n \r\nВ 14.00 часа на площада пред църквата „Св. св. Константин и Елена“ ще се състои възстановка на събитията от 25 септември 1908 г., когато Цар Фердинанд е посрещнат на пл. Централен в Пловдив и пред събралото се множество е прочетен манифестът, с който е обявена Независимостта на България.  \r\n \r\n*** \r\n \r\nОт 11.00 часа пред паметните плочи на участниците в борбата за Национално освобождение ще започне тържествената програма за отбелязването на 111 години от обявяването на Независимостта на България. Свещениците от храм „Свето Рождество Богородично” ще отслужат благодарствен молебен. Програмата ще продължи с тържествено слово и поздрав от Детски фолклорен танцов състав „Раковина”. \r\n \r\n*** \r\n \r\nОт 11.00 часа на площад „Хаджи Димитър“ с ритуал по издигане на националното знаме на Република България ще започне празничната програма за отбелязване на 111 години от провъзгласяването на Независимостта на България. След това ще бъдат положени венци и цветя пред паметника на Хаджи Димитър и сливенските възрожденци. \r\n \r\n*** \r\n \r\nОт 11.45 часа на площад „Хаджи Димитър“ ще започне празничен концерт на Ансамбъл за народни песни и танци – Сливен, посветен на Деня на Независимостта. \r\n \r\n*** \r\n \r\nОт 12.00 часа в на сцената на Спортно-туристически комплекс „Сините камъни“ ще се състои фолклорен маратон с участието на изпълнителката Николина Чакърдъкова и Неврокопския танцов ансамбъл. \r\n \r\n*** \r\n \r\nОт 09.30 часа в района на амфитеатър „Аполония“ представителна част на ВМС ще участва в церемония по издигане на националното знаме и поднасяне на венци и цветя пред Паметната арка на загиналите във войните воини от Созопол. \r\n \r\n*** \r\n \r\n10.30 часа пред Паметника на загиналите във войните старозагорци в парк „Александър Стамболийски“ (Алана) ще се състои тържествен общоградски ритуал за отбелязване на 111 години от обявяване Независимостта на България. От 11.00 часа ще започне Празничен концерт на Духов оркестър при Община Стара Загора. От 11.00 часа в парк „Пети октомври“ ще има и Празничен фолклорен концерт. \r\n \r\n*** \r\n \r\nОт 11.00 часа в Кукления театър ще бъде представен спектакълът за деца „Банда бацили“ на Държавен куклен театър – Стара Загора. \r\n \r\n*** \r\n \r\nОт 12.30 часа пред комплекс „Уникато“ ще се състои инициативата „АРТистично на улицата“ - празнична трапеза и водосвет. \r\n \r\n*** \r\n \r\nОт 17.00 часа в клуб „Пегас“ ще се проведе инициативата „Спомени от клуба „Клуба на писателя“. \r\n \r\n*** \r\n \r\nОт 19.00 часа на сцена „Къщата на архитекта“ на ул. „Сава Силов“ 37 ще бъде представен проектът „Ailia X“ - авторски проект на Александър Леков – струнен бас и Желязка Белчилова – вокал. \r\n \r\n*** \r\n \r\nОт 21.00 часа на сцена „Къщата на архитекта“ на ул. „Сава Силов“ 37 ще се състои инициативата „Джазоспекция“ на Държавна опера – Стара Загора. \r\n \r\n*** \r\n \r\nОт 11.00 часа на пл. ,,Сава Младенов” ще се състои лонцерт на самодейните състави от читалищата в общината. \r\n \r\n*** \r\nОт  \r\n16.00 часа на пл. ,,Сава Младенов” ще се проведе детското шоу ,,Панаир на чудесата”. \r\n \r\n*** \r\n \r\nОт 11.30 часа на площад „Възраждане“ ще се проведе тържествена церемония за отбелязване на 111 години от провъзгласяването на Независимостта на България. Гост на празненствата ще бъде вицепрезидентът Илияна Йотова. \r\n \r\n*** \r\n \r\nОт 11.00 часа на пл. „Свобода“ ще се състои тържествен ритуал по полагане на венци и цветя пред паметника на Незнайния воин по повод 111 години от провъзгласяването на Независимостта на България. Празничната програма ще продължи на сцената на пл. „Свобода“ с концерт на Народен оркестър - Хасково с диригент Димчо Йорданов и Представителен фолклорен танцов ансамбъл „Хасково” с худoжествен ръководител Ана Димитрова. \r\n \r\n*** \r\n \r\nОт 10.00 часа от пл. „Кристал“ ще премине тържествено шествие през пешеходната зона на бул. „Славянски“ и ще приключи до 11.00 часа пред Военния клуб с прочитане на Манифеста на Независимостта \r\n \r\n*** \r\n \r\nОт 11.00 часа на паркинга на пл. „Кристал“ ще има демонстрация на интервалната тренировка табата. Тя включва динамични и статични упражнения за обща физическа подготовка на цялото тяло. \r\n \r\n*** \r\n \r\nОт 16.00 часа на паркинга на пл. „Кристал“ ще се състоят демонстрации по майсторско управление на тротинетки. \r\n \r\n*** \r\n \r\nОт 17.00 часа на бул. „Славянски“ ще се проведе скоростно състезание с велосипеди. \r\n \r\n*** \r\n \r\nОт 18.00 часа на паркинга на пл. „Кристал“ ще се проведат демонстрации по майсторско управление на велосипеди. \r\n \r\n*** \r\n \r\nОт 10.15 часа в Музея на бойната слава ще започне празнична програма на Духов оркестър – Ямбол, посветена на 111 години от провъзгласяването на Независимостта на България. В 10.30 часа ще се състои ритуал по издигане на националното знаме. Слово ще произнесе кметът на Община Ямбол Георги Славов. Ще бъде отслужен и Благодарствен молебен. \r\n \r\n*** \r\n \r\nОт 11.00 часа в двора на Музея на бойната слава ще бъде открита изложба, посветена на историята на ямболския цепелин, влязъл в световната военна история с рекорд по най-продължителен полет. Изложбата е оформена в два сегмента - „Цепелиновото летище край Ямбол (1916 - 1918г.)” и „Отбрана на 29 пехотен Ямболски полк при Добро поле”. \r\n \r\n*** \r\n \r\nОт 11.00 часа в Музея на бойната слава ще се проведе откриване на изложбата „Диорами от периода на Първа световна война (1915 – 1918 г.)“.", "date": "2019.09.21", "title": "Предстоящи събития в страната за 22 септември (Агенция „Фокус“)"}
{"url": "http://www.focus-news.net/news/2019/09/21/2701095/detska-gradina-v-pernik-posreshtna-detsata-s-nov-i-atraktiven-eko-kat.html", "text": "Детска градина ДГ „Знаме на мира“ в Перник, посрещна децата с нов и атрактивен еко кът. За малките възпитаници има и специално поставени 11 сенника на пясъчниците в двора на градината. Всичко това е реализирано по проект на ПУДООС - на стойност 5000 лв. Това съобщиха от  Община Перник . Другата придобивка за детското заведение е подмяната на дограмата и вратите на двата корпуса. Средствата са от капиталовите разходи на Община Перник на стойност 150 000 лв. Хубавият двор и новите съоръжения бяха разгледани от кмета на Община Перник Вяра Церовска, зам.-кмета Севделина Ковачева и кмета на кв. „Изток“ Емил Костадинов. Малките възпитаници представиха пред местното ръководство пъстра програма с песни и стихчета. В момента детското заведение се посещава от 300 деца на възраст от 1 до 7 години.", "date": "2019.09.21", "title": "Детска градина в Перник посрещна децата с нов и атрактивен еко кът"}
{"url": "http://www.focus-news.net/news/2019/09/21/2701118/afp-organizatorite-prizovaha-za-kray-na-protesta-za-klimata-sled-kato-v-nego-se-vklyuchiha-radikalni-grupi.html", "text": "Организаторите на климатичния протест в Париж в събота призоваха протестиращите да се разотидат  след жестоки сблъсъци между полиция и радикални активисти, за които властите заявиха, че са проникнали в митинга, предава  AFP . \r\n\"Не поемайте рискове и напуснете протеста за климата. Условията за ненасилствен протест не са налице\", заяви в социалната мрежа „Туитър“ съорганизаторът на събитието „Грийнпийс“. \r\nДруг съорганизатор, „Младежта за климата“, също каза на демонстрантите да се приберат у дома. \r\nМитингът във френската столица беше част от глобална акция срещу измененията на климата, която също включваше масови протести и ученически стачки по целия свят. \r\nПарижкият марш се проведе в същия ден, както и протестите на движението на „жълтите жилетки“, което протестира ежеседмично, често съпроводено с насилие, срещу политиките на френското правителство. \r\nПолицията заяви, че около 1000 активисти, принадлежащи към радикалното крило на \"черния блок\", са проникнали в климатичния протест, с цел да предизвикат сблъсъци със силите за сигурност.  \r\n \r\n  Юлиян Марков", "date": "2019.09.21", "title": "AFP: Организаторите призоваха за край на протеста за климата, след като в него се включиха радикални групи"}
{"url": "http://www.focus-news.net/news/2019/09/21/2701116/sport-bayern-myunhen-pobedi-kyoln-s-40.html", "text": "Футбол: Отборът на Байерн Мюнхен победи Кьолн с 4:0 в мач от петия кръг на Бунеслигата. Два гола отбеляза Левандовски, а по един Перишич и Коутиньо от дузпа. След победата Байерн оглави временното класиране с 11 точки,а  Кьолн са 16-ти с три точки. \r\nИзиграха се още три мача от Бундеслигата:  \r\nБайер Леверкузен – Унион Берлин  2:0 \r\nФрайбург – Аугсбург  1:1 \r\nХерта Берлин – Падерборн  2:1 \r\nОт 19:00 часа играят Вердер Бремен и Ред Бул Лайпциг.", "date": "2019.09.21", "title": "Спорт: Байерн Мюнхен победи Кьолн с 4:0"}
{"url": "http://www.focus-news.net/news/2019/09/21/2701117/poslanik-angel-angelov-forumat-uiend-na-dialog-sazdade-atmosfera-na-kolegialnost.html", "text": "Форумът „Уикенд на диалог“ изпълни своята цел да се създаде атмосфера на колегиалност, професионална етика между журналистите от България и Северна Македония и да се постигне  контакт. Това заяви за  Радио „Фокус“  българският посланик в Скопие Ангел Ангелов, който официално откри семинара за журналисти от България и Северна Македония „Уикенд на диалог“ в Охрид. „Информацията за България в  Република Северна Македония или е крайно лимитирана, или е основно негативна. Положителните неща, цялостният образ на България, безспорно се нуждае от подобряване. Процесите са значително ускорени, така че да се надяваме, че няма да се необходими цели поколения, но пък и да се надяваме, че за една нощ всичко ще се подобри, също е илюзия. Работата и на съвместната комисия по историческите и образователни въпроси показва, че от една страна има проблеми, които трудно се решават, но от друга страна има темпо, с което тя се движи и има някаква продукция. Дори и  работата по настоящия проект между медиите на двете страни също помага за отношенията между двете държави. Преодоляването на противоречията по историческите въпроси е ключова стъпка, но така или иначе  Договорът за добросъседство, приятелство  и сътрудничество е отваряне във всички аспекти – както от историята, така и в настоящето, и в бъдещото.  Договорът беше политическо и лидерско мъжество, показано от премиерите на двете страни  - това е рамката, която отваря вратите и към сферата на туризма, на икономиката, на образованието и т.н.  Сега бариерите са свалени. Проектът „Уикенд на диалог“ е също канал за презентиране на България, така че медиите в Македония да бъдат заинтересовани да публикуват материали със съдържание, различно от негативното или сензационното“, коментира българският посланик в Република Северна Македония. Проектът „Уикинд на диалог“ е един от общо 10 проекта, които Министерството на външните работи на България организира тази година и чрез, които България оказва помощ на Северна Македония, уточни посланик Ангел Ангелов. \r\nРосица АНГЕЛОВА", "date": "2019.09.21", "title": "Посланик Ангел Ангелов: Форумът „Уиенд на диалог“ създаде атмосфера на колегиалност"}
{"url": "http://www.focus-news.net/news/2019/09/21/2701119/afp-saobshtava-se-za-materialni-shteti-pri-zemetresenieto-v-albaniya.html", "text": "Силно земетресение удари Албания в събота следобед, принуждавайки жителите да излязат на улицата в няколко града, което доведе до спиране на тока в столицата и срути някои сгради в близко село, предава  AFP . \r\nЕпицентърът на земетресението с магнитуд 5,6 и дълбочина 10 километра  е бил в близост до пристанищния град Драч (Дуръс), по-малко от 40 километра западно от столицата Тирана, според Геологическата служба на САЩ. \r\nСпоред ранните медийни съобщения, най-малко двама души са леко ранени, а дузина къщи се срутени в село Хелмес на около 10 километра от Тирана. \r\nИма счупени прозорци и пукнатини по сгради в Драч, както и в столицата, съобщават местните медии. \r\nВ Тирана и редица други градове и села бяха прекъснати електрическите и телефонните линии, съобщават медиите. \r\n \r\n  Юлиян Марков", "date": "2019.09.21", "title": "AFP: Съобщава се за материални щети при земетресението в Албания"}
{"url": "http://www.focus-news.net/news/2019/09/21/2701120/nimh-utre-shte-e-slanchevo-maksimalnite-temperaturi-shte-sa-mezhdu-21-i-26.html", "text": "През нощта ще бъде ясно и почти тихо. Минималните температури ще са между 4° и 9°, по-високи по морския бряг. На отделни места в котловините ще се образуват слаби слани. Утре ще е слънчево. Ще се появи слаб южен вятър и с него ще се затопли. Максималните температури ще са между 21° и 26°. Атмосферното налягане ще се понижава и след обяд вече ще е близко до средното за месеца. Това каза за  Агенция „Фокус“  дежурният синоптик Георги Цеков от  Националния институт по метеорология и хидрология (НИМХ) .                   \r\nПо Черноморието ще е слънчево. Ще духа слаб вятър, преди обяд от запад, след пладне от юг-югоизток. Максимални температури между 19° и 22°, температурата на морската вода е 22-23°. Вълнението на морето ще е 1-2 бала. \r\nНад планините ще е предимно слънчево и по-топло. Ще духа слаб югозападен, по най-високите части – запад-северозападен вятър. Привечер над масивите от Югозападна България облачността ще се увеличи. Максимална температура на 1200 метра – около 18°, на 2000 метра – около 11°. \r\nВ понеделник денят също ще започне със слънце, но от запад облачността ще се увеличи и към вечерта и през нощта срещу вторник на отделни места ще превали. Максималните температури ще се повишат още малко, в повечето места ще бъдат между 23° и 28°. Във вторник ще преобладава облачно време, с превалявания, на повече места и повече като количество - в следобедните часове в западната половина от страната. Минималните температури ще са по-високи, дневните слабо ще се понижат. По-късно вятърът ще се ориентира от север-северозапад, в Източна България - от североизток и с него ще проникне по-хладен въздух. В сряда ще бъде хладно, все още на места с превалявания, но в процес на спиране.", "date": "2019.09.21", "title": "НИМХ: Утре ще е слънчево, максималните температури ще са между 21° и 26°"}
{"url": "http://www.focus-news.net/news/2019/09/21/2701113/s-dva-smetovoza-se-uvelichi-broyat-na-modernite-pochistvashti-mashini-v-avtoparka-na-op-chistota.html", "text": "С два фабрично нови сметовоза се увеличи броят на модерните почистващи машини в автопарка на Общинско предприятие (ОП) „Чистота“, съобщиха от  предприятието .Те са закупени след проведена обществена поръчка, като единият струва 280000 лева без ДДС. Произведени са тази година от италианска компания, която е сред водещите световни доставчици на комунална техника и са със стандарт „Евро 6 С“. Сметовозите ще обслужват район „Южен“, където се предвижда да бъдат пуснати и два нови маршрута. През последните 8 години техниката на „Чистота“ е обновена изцяло, с нови леки коли разполагат дори организаторите в районите. В началото на октомври се очаква доставката на още един нов сметовоз. Той ще е оборудван с кран и ще обслужва подземните контейнери и цветните съдове за разделно събиране на отпадъци от опаковки.", "date": "2019.09.21", "title": "С два сметовоза се увеличи броят на модерните почистващи машини в автопарка на ОП „Чистота“"}
{"url": "http://www.focus-news.net/news/2019/09/21/2701114/tass-trima-zhiteli-na-latviya-sa-osadeni-za-demonstrirane-na-savetska-simvolika.html", "text": "Трима жители на Латвия бяха осъдени за демонстрация на символи на СССР на 9 май 2019 г. в Рига и в Даугавпилс. Това съобщи в събота агенцията LETA, позовавайки се на решенията на съда, цитирана от  TACC . \r\nСпоред информацията на 9 май в Даугавпилс един човек се качил на мотоциклет с прикрепен към него съветски флаг, а друг излязъл на улицата със съветското знаме. Съдът и в двата случая издаде административно наказание под формата на предупреждение. \r\nСъдът на Рига наложи глоба в размер на 50 евро на лице, което е било облечно на 9 май пред паметника на Победата в тениска със сърп и чук. Този мъж обясни на полицията, че е облякъл такава тениска, защото е изпитвал носталгия по отминалите дни. \r\nЛатвийският парламент през юни одобри на трето, последно четене законодателни изменения, предвиждащи забрана за носене на символите на СССР и нацистка Германия на обществени мероприятия. Измененията в закона за събранията, маршовете и протестите предвиждат, че по време на такива събития ще бъде забранено използването на униформата на въоръжените сили на бившия СССР, бившите му републики и нацистка Германия или елементи от тях, включително и в стилизирана форма, както и на техните репресивни институции. \r\nЗабраната се прилага за публични демонстрации на обществени събития на нацистката свастика, знаци на SS, сърп и чук, както и знамена, емблеми и химни на нацисткия и съветския режим. За нарушение на тази забрана се предвижда предупреждение или глоба в размер до 70 евро за физически лица и до 580 евро за юридически лица \r\n \r\n  Юлиян Марков", "date": "2019.09.21", "title": "ТАСС: Трима жители на Латвия са осъдени за демонстриране на съветска символика"}
{"url": "http://www.focus-news.net/news/2019/09/21/2701112/kmetat-na-tsaribrod-vladitsa-dimitrov-balgarite-tuk-se-nuzhdayat-ot-mnogo-neshta-ot-koito-se-nuzhdayat-sanarodnitsite-ni-v-balgariya.html", "text": "Българите тук се нуждаят от много неща, от които се нуждаят сънародниците ни в България. Това каза Кметът на град Цариброд/Димитровград в Сърбия Владица Димитров в интервю за  Агенция „Фокус“  по повод празника на града. Той поясни, че Цариброд получава за първи път преди три години финансова подкрепа от България. По думите му с парите от Министерството на външните работи са построили някои сгради.  „Получихме и пари за електропровод и осветляване на паметника „Нешков връх“. Доволен съм от подкрепата на България през последните 3 години. Освен финансова подкрепа, тук са били и много министри от правителството на България“, посочи кметът На Цариброд. Димитров е на мнение, че нещата стават полека. „Имаме една промишлена зона, която сме разпродали и мнозинството от инвеститорите са българи. Надяваме се, че през следващата година те ще строят фабрики тук и очакваме нови работни места“, добави Димитров. \r\nЗорница КОСТАДИНОВА", "date": "2019.09.21", "title": "Кметът на Цариброд Владица Димитров: Българите тук се нуждаят от много неща, от които се нуждаят сънародниците ни в България"}
{"url": "http://www.focus-news.net/news/2019/09/21/2701122/prezentatsiya-na-tema-zdravoslovno-hranene-pri-diabetno-bolni-shte-bade-predstavena-v-panagyurishte-na-25-septemvri.html", "text": "Презентация на тема „Здравословно хранене при диабетно болни“ ще бъде представена в инициативата „Училище за пациенти“ в болницата в Панагюрище, съобщиха от  Пресцентъра на лечебното заведение . Лекцията ще се състои на 25 септември от 17.30 часа в народно читалище „Виделина – 1865“ и е отворена към всички, които проявяват интерес. Полезни съвети как трябва да се грижат за себе си страдащите от т.нар. захарна болест ще даде д-р Христо Чалъков, началник на отделението по ендокринология и болести на обмяната в лечебното заведение. През октомври, който се отбелязва като за Световен месец за борба с рака на гърдата, ще има две събития, част от „Училище за пациенти“ – първата презентация – „Можем ли да излекуваме рака?“ е организирана за 9 октомври, от 17.30 часа. Лектор ще бъде началникът на Онкологичен център „Уни Хоспитал“ д-р Росица Кръстева. Втората лекция ще е посветена на невротренинга в психоонкологията, за който на 23 октомври ще разкажат психолозите от Онкологичния център.", "date": "2019.09.21", "title": "Презентация на тема „Здравословно хранене при диабетно болни“ ще бъде представена в Панагюрище на 25 септември"}
{"url": "http://www.focus-news.net/news/2019/09/21/2701121/tass-obshtestveniyat-transport-v-atina-shte-stachkuva-ot-24-do-26-septemvri.html", "text": "Руското министерство на външните работи предупреди за 24-часови стачки от служители на обществения транспорт в Атина от 24 до 26 септември. Съответното съобщение в събота беше публикувано от Департамента на Ситуационния и кризисен център (DSCC) на руското външно министерство в социалната мрежа „Туитър“, цитирано от  TACC . \r\n\"В периода 24-26 септември Атина планира 24-часови стачки на синдикатите на работниците в обществения транспорт\", се казва в информацията. \r\nОтбелязва се, че във връзка със стачките се очакват значителни промени в разписанието на крайградските влакове, увеличаване на интервала на движение на трамваи, автобуси и фериботи, както и проблеми с работата на метрото в Атина. \r\n \r\n  Юлиян Марков", "date": "2019.09.21", "title": "ТАСС: Общественият транспорт в Атина ще стачкува от 24 до 26 септември"}
{"url": "http://www.focus-news.net/news/2019/09/21/2701125/predstoyashti-mezhdunarodni-sabitiya-za-22-septemvri-agentsiya-fokus.html", "text": "*** \r\n  Британската общност в града ще протестира срещу Брекзит \r\n \r\n*** \r\n  Среща на министрите на земеделието на ЕС \r\n \r\n*** \r\n  Ден без автомобили \r\n \r\n*** \r\n  Американския президент Доналд Тръмп и индийския премиер Нарендра Моди ще присъстват на шествие на индийската диаспора в САЩ \r\n \r\n*** \r\n  Израелският президент започва консултациите за съставяне на правителство \r\n \r\n*** \r\n  Пореден антиправителствен протест \r\n \r\n*** \r\n  Военен парад и реч на президента Хасан Роухани", "date": "2019.09.21", "title": "Предстоящи международни събития за 22 септември  (Агенция \"Фокус\")"}
{"url": "http://www.focus-news.net/news/2019/09/21/2701123/api-vremenno-se-ogranichava-dvizhenieto-pri-338-km-na-am-hemus-v-posoka-varna-v-rayona-na-belokopitovo-poradi-katastrofa.html", "text": "Временно се ограничава движението при км 338 на АМ \"Хемус\" в посока Варна в района на Белокопитово поради катастрофа. Това съобщиха от пресцентъра на Агенция \"Пътна инфраструктура\". Движението се осъществява по обходен маршрут: по път I-2 п.в. „Белокопитово“ – Шумен - до етапна връзка с АМ „Хемус“. Шофьорите да се движат с повишено внимание и съобразена скорост.", "date": "2019.09.21", "title": "АПИ: Временно се ограничава движението при 338 км на АМ \"Хемус\" в посока Варна в района на Белокопитово поради катастрофа"}
{"url": "http://www.focus-news.net/news/2019/09/21/2701124/sport-balgarskiyat-ansambal-po-hudozhestvena-gimnastika-specheli-bronzovite-medali-na-svetovnoto-parvenstvo.html", "text": "Художествена гимнастика: Българският ансамбъл, в състав: Симона Дянкова, Стефани Кирякова, Мадлен Радуканова, Лаура Траатс и Ерика Зафирова, защити третото си място в многобоя от световното първенство по художествена гимнастика в Баку. \r\nМиналогодишните световни шампионки от Русия спечелиха титлата и тази година, следвани от Япония. \r\nМиналата година на Световното първенство в София Русия отново спечели титлата в многобоя, втори бяха италианките, а трети българките. В неделя нашите момичета ще играят и в двата финала на отделните уреди.", "date": "2019.09.21", "title": "Спорт: Българският ансамбъл по художествена гимнастика спечели бронзовите медали на Световното първенство"}
{"url": "http://www.focus-news.net/news/2019/09/21/2701128/obshtina-panagyurishte-specheli-sotsialen-proekt-s-grizha-za-nezavisim-i-dostoen-zhivot.html", "text": "„С грижа за независим и достоен живот” е поредният проект, спечелен от Община Панагюрище като поредна стъпка за развитие системата на социалните услуги, с фокус повишаване качеството на живота на жителите в община Панагюрище, съобщиха от  общинската администрация .Основната му цел е да продължи работата за развитието на ефективна система от социални и здравни услуги, ориентирана към отделната личност, адаптираща се към конкретните нужди и възможности на местните общности, осигуряваща равен достъп и непрекъснато подобряваща своето качество. Проектът предвижда създаване на условия за независим и достоен живот за лица с увреждания и лица над 65 години в невъзможност за самообслужване чрез повишаване достъпа до социални услуги и тяхното качество. Това ще спомогне и за осигуряване на комплексна подкрепа на семействата, които полагат основно грижа за хората с увреждания и възрастни хора. В проекта е предвидено услугите да се предоставят в рамките на 18 месеца и да обхванат 41 лица с увреждания и лица над 65 години в невъзможност за самообслужване. Ще бъдат подбрани 41 лица, които ще предоставят почасово ежедневна грижа на потребителите от целевата група в тяхната домашна среда. Услугите ще се предоставят след извършването на индивидуална оценка на потребностите и ще се спазват хоризонталните принципи за равни възможности и недопускане на дискриминация, равенство между половете.", "date": "2019.09.21", "title": "Община Панагюрище спечели социален проект „С грижа за независим и достоен живот“"}
{"url": "http://www.focus-news.net/news/2019/09/21/2701126/oblastniyat-upravitel-irena-sokolova-pozdravi-episkop-polikarp-za-rozhdeniya-mu-den.html", "text": "Областният управител на Перник Ирена Соколова изпрати поздравителен адрес до Негово преосвещенство Белоградчишки епископ Поликарп - викарий на Софийския митрополит по повод 41-вия му рожден ден. Това съобщиха от пресцентъра на  Община Перник .  \r\nВ него областният управител отбелязва:  \r\n\"С много обич и добри чувства Ви поздравявам по повод личния Ви празник – 41-ви рожден ден. Пожелавам Ви да сте здрав и още дълги години да сте до нас, в дни на светли християнски празници и моменти на всеобща радост От името на жителите на област Перник, както и от свое, благодаря за Вашата постоянна отзивчивост и съпричастност към духовния живот, който имаме и водим с изграждането на множество църкви и манастири. Бъдете все така светъл пример и наш образец на Божествено и правоверно слово, поведение, любов, дух, вяра и чистота. Честит рожден ден!\", завършва поздравлението. \r\nУтре Негово преосвещенство ще посети Община Земен, където ще отслужи тържествен Водосвет за празника на града в действащата църква \"Св.Йоан Богослов\".", "date": "2019.09.21", "title": "Областният управител Ирена Соколова поздрави епископ Поликарп за рождения му ден"}
{"url": "http://www.focus-news.net/news/2019/09/21/2701086/afp-arestuvanite-v-protestite-na-zhaltite-zhiletki-dostignaha-nad-sto-dushi.html", "text": "Повече от сто демонстранти са били арестувани по време на протестите на „Жълтите жилетки“ в Париж, които са охранявани от повече от 7500 служители на френската полиция, поради опасения от безредици, причинени от „Черния блок“, предава  AFP . \r\nДо обяд полицията е арестувала общо 106 души от демонстрантите, по данни на местните сили нареда, като добави, че някои от арестуваните са носили чукове и петролни контейнери.  \r\nВластите забраниха на демонстрантите да протестират в някои специфични чати на града, макар някои от протестиращите да нарушиха тази забрана, което само доведе до повече арестувани.  \r\nМакрон по-рано призова за „спокоен“ протест, като подчерта, че макар да подкрепя свободното изразяване на хората, те не трябва да нарушават обществения ред.  \r\n \r\n : Теодор Пенев", "date": "2019.09.21", "title": "AFP: Арестуваните в протестите на „Жълтите жилетки“ достигнаха над сто души"}
{"url": "http://www.focus-news.net/news/2019/09/21/2701132/6-godishno-dete-e-zaginalo-pri-katastrofa-mezhdu-dva-avtomobila-do-nadleza-na-kv-makak-shumen.html", "text": "Загинало е 6-годишно дете при катастрофа между два автомобила до надлеза на кв. Макак, Шумен. Това съобщиха от  ОДМВР - Шумен . Тежкият пътен инцидент е възникнал на АМ “Хемус“ в посока от Варна към София близо до Шумен. Сигнал за произшествието е получен  малко след 18:15 часа. Съобщено било, че произшествието е между два автомобила- Фолксваген Голф с варненска регистрация и Форд „Фиеста“ с русенска. По първоначални данни водачът на фолксвагена 35-годишна жена от Варна поради движение с несъобразена скорост и липса на достатъчно дистанция ударила движещия се пред нея лек автомобил Форд „Фиеста“. В резултат на удара автомобилът се преобърнал на пътното платно. Загинало е 6-годишно дете, което пътувало в автомобила. В МБАЛ – Шумен са откарано останалите трима пътници от форда и водачът. За преглед в болничното заведение са откарани 35-годишната жена, която била зад волана на Фолксвагена и дете на 8 години. Към момента няма данни са състоянието им.  На място се извършва оглед, изясняват се причините довели до възникване на инцидента. Създадена е временна организация на движението. Превозните средства се отбиват на 350-ти километър на магистралата посока Варна- София през път I-2 в посока към София. Молим водачите да шофират с повишено внимание.", "date": "2019.09.21", "title": "6-годишно дете е загинало при катастрофа между два автомобила до надлеза на кв. Макак, Шумен"}
{"url": "http://www.focus-news.net/news/2019/09/21/2701131/voennosluzheshti-ot-suhopatnite-voyski-unishtozhiha-otkrit-nevzriven-boepripas-v-kyustendilsko.html", "text": "Военнослужещи от Сухопътните войски изпълниха задача в помощ на населението като унищожиха намерен невзривен боеприпас в Кюстендилско. Това съобщиха от пресцентъра на  Министерство на отбраната . Модулното формирование от Трети механизиран батальон - Благоевград, от състава на Бригадното командване, с ръководител капитан Борислав Войнов, е действало след отправено искане от МВР и по заповед на командира на Сухопътните войски по сигнал за намерена корозирала граната тип „лимонка“ край язовирната стена на язовир Дренов дол, област Кюстендил. На място военнослужещите са извършили разузнаване и унищожаване на открития невзривен боеприпас.", "date": "2019.09.21", "title": "Военнослужещи от Сухопътните войски унищожиха открит невзривен боеприпас в Кюстендилско"}
{"url": "http://www.focus-news.net/news/2019/09/21/2701129/dete-e-zaginalo-pri-katastrofata-blizo-do-etapna-vrazka-kam-am-hemus.html", "text": "Дете е загинало при катастрофата близо до етапна връзка към АМ „Хемус“. Това потвърдиха от  ОД на МВР- Шумен . Според първоначалната информация детето е на 6 години.", "date": "2019.09.21", "title": "Дете е загинало при катастрофата близо до етапна връзка към АМ „Хемус“"}
{"url": "http://www.focus-news.net/news/2019/09/21/2701134/folkloren-tantsov-festival-priyateli-chrez-tantsa-za-lyubitelski-klubove-i-detski-tantsovi-sastavi-shte-se-sastoi-na-19-oktomvri-v-sliven.html", "text": "Фолклорен танцов фестивал „Приятели чрез танца“ за любителски клубове и детски танцови състави ще се състои на 19 октомври в Сливен, съобщиха  организаторите . Денят ще започне с дефиле на участниците от 11.15 часа  по допълнително договорен маршрут. Официалното откриване е от 12.00 часа  пред сградата на Община Сливен. Ще бъдат представени мегдански хора от Тракия: Трите пъти,          Боалийско хоро, Тракийска ръченица. Откриването ще завърши с Право тракийско хоро  на всички участници.Надиграването е от 14. 00 часа, а докато журито заседава,  организаторите дават възможност на всички участници да се включат в заключителния концерт. По – късно ще се състои обявяването на победителите и награждаването.", "date": "2019.09.21", "title": "Фолклорен танцов фестивал „Приятели чрез танца“ за любителски клубове и детски танцови състави ще се състои на 19 октомври в Сливен"}
{"url": "http://www.focus-news.net/news/2019/09/21/2701136/vav-veliko-tarnovo-beshe-sazdadena-oblastna-koordinatsionna-grupa-za-uchene-prez-tseliya-zhivot.html", "text": "В старата столица беше създадена областна координационна група за учене през целия живот, съобщават от  пресцентъра на Областна администрация – Велико Търново . За  председател на групата беше избран областният управител проф. д-р Любомира Попова. В специално организираната кръгла маса участваха началникът на Регионалния инспекторат по образованието на МОН Розалия Личева, експерти от областната администрация във Велико Търново, Териториалното статистическо бюро, както и представители на общинските администрации. Госпожа Валентина Дейкова – национален координатор за учене на възрастни и ръководител на Проект № 3761-EPP-1-2015-1-BG-EPPKA3-AL-AGENDA – „Националните координатори в изпълнение на Европейската програма за учене на възрастни” акцентира върху важността на проекта и представи кратки презентации за ефективността на процеса и неговите резултати. По време на кръглата маса беше обсъдено и предстоящото провеждане на „Национални дни на ученето през целия живот“. Те се провеждат за пета поредна година от  Министерството на образованието и науката. Дните ще се проведат от 9 до 11 октомври 2019 г. в гр. Велико Търново. В програмата са включени изложение на институции за образование и обучение на възрастни, информационен семинар за журналисти, национална конференция, церемония за връчване на награди за принос към сектора за учене на възрастни, популяризиране на Електронната платформа за учене в Европа (EPALE), културни прояви и др.", "date": "2019.09.21", "title": "Във  Велико Търново беше създадена областна координационна група за учене през целия живот"}
{"url": "http://www.focus-news.net/news/2019/09/21/2701138/vasil-mihalev-sba-burgas-vsichki-iztochnoevropeyski-prevozvachi-tryabva-da-se-obedinyat-i-da-se-boryat-sreshtu-paketa-mobilnost-s-vsichki-sili.html", "text": "Всички източноевропейски превозвачи трябва да се обединят и да се борят срещу пакета „Мобилност“ с всички сили. Това каза за  Радио „Фокус“ – Бургас  Васил Михалев, управител на структурата на Съюза на българските автомобилисти (СБА) в Бургас, във връзка с отказа на Европейския парламент да оттегли пакета „Мобилност”. По думите му отказът е бил очакван развой на събитията. „Лобито на западноеропейците е силно. Те няма да се откажат, защото за тях е от полза нашите шофьори да работят, а осигуровките им да се внасят в западноевропейските държави. След следващата седмица, когато ще има ново събиране в Европейския парламент по този въпрос, вероятно ще организираме среща на транспортните сдружения и ще предприемем по-сериозни мерки, засега обаче не мога да обявя такава“, отбеляза Михалев. Той добави, че българските превозвачи генерират около 17% от брутния вътрешен продукт на държавата, а около 80 % от всички вътрешни товари в Европа се поемат от източноевропейските превозвачи. Според него основният проблем в пакета „Мобилност“ остава изискването за връщане на водачите на всеки 4 седмици. „Никой не може да мотивира конкретно това решение. Казаха, че причина е в това шофьорите да се върнат при семействата си – приемаме, че е така. А камионът защо трябва да се връща? Целта тук всъщност е да ни изведат от пазара“, посочи Михалев. Той добави, че се надява с идването на новия еврокомисар по транспорта, ако отново не бъде спрян пакетът „Мобилност“, то поне той да бъде приведен в доста по-приемлива форма. \r\nМария ПОПЧЕВА", "date": "2019.09.21", "title": "Васил Михалев, СБА-Бургас: Всички източноевропейски превозвачи трябва да се обединят и да се борят срещу пакета „Мобилност“ с всички сили"}
{"url": "http://www.focus-news.net/news/2019/09/21/2701133/nova-tv-makedoniya-obshto-25-dushi-sa-raneni-sled-zemetresenieto-v-albaniya-seriozno-povredena-e-sgradata-na-minniya-fakultet-v-tirana.html", "text": "Общо 25 души са ранени при силно земетресение, което удари Албания днес следобед и предизвика безпокойство в почти всички страни в региона, информира македонският телевизионен канал  “Нова ТВ“ . \r\nЕпицентърът на земетресението е бил на 10 километра дълбочина в Адриатическо море и според информацията на Европейския средиземноморски сеизмологичен център е било с магнитуд 5,6 по скалата на Рихтер. Според албанските сеизмолози днешното земетресение е най-силното в страната през последните 20-30 години. \r\nМеждувременно албанските медии съобщават за сериозни щети на сградата на Минния факултет в Тирана в резултат на силното земетресение. Силното разклащане на земята първо е нанесло щети по стените на сградата и след това едната от стените се е срутила напълно. Две коли, които са били паркирани в университетския двор, също са напълно унищожени. \r\n \r\n  Юлиян Марков", "date": "2019.09.21", "title": "„Нова ТВ“ (Македония): Общо 25 души са ранени след земетресението в Албания, сериозно повредена е сградата на минния факултет в Тирана"}
{"url": "http://www.focus-news.net/news/2019/09/21/2701135/sport-bozhidar-andreev-specheli-tri-medala-na-svetovnoto-parvenstvo-po-vdigane-na-tezhesti.html", "text": "Вдигане на тежести: Божидар Андреев спечели три медала на световното първенство по вдигане на тежести в Патая (Тайланд). Българинът взе среброто в изхвърлянето, а в изтласкването и в двубоя спечели  бронз в категория до 73 кг. Това са първи отличия за България на шампионата в Тайланд. \r\n22-годишният Божидар Андреев е европейски шампион тази година от първенството в Батуми, където стана единственият ни златен медалист. \r\nМиналата година той спечели злато на Европейско първенство за 23-годишни в полския град Замошч в категория 77 кг. По-късно през годината се нареди девети на Световното в Ашхабад (Тюркменистан) в категория 73 кг.", "date": "2019.09.21", "title": "Спорт: Божидар Андреев спечели три медала на Световното първенство по вдигане на тежести"}
{"url": "http://www.focus-news.net/news/2019/09/21/2701130/milorad-dodik-v-bosna-i-hertsegovina-samo-nova-godina-e-obsht-praznik.html", "text": "„Босна я държи само международната общност заедно. Нямаме нищо общо, няма дата, няма събитие. Ние сме два свята. Всичко, което за някои е повод за празник,  за други е повод за възпоменание. Общо е само Нова година и Деня на победата! “, заяви босненския сръбски лидер Милорад Додик, цитиран от македонското издание  “Слободен печат“ . \r\n \r\nИзглежда, че след повече от две десетилетия от Босна и Херцеговина (БиХ) не са доволни нито политическите представители на субектите като съставни елементи на държавата, а гражданите изглежда още по-малко, въпреки че такъв термин не е характерен за тази по същество разделена страна. \r\nПоследната декларация, приета от най-голямата босненска партия – Партията на демократичното действие (ПДД), призоваваща за създаването на република БиХ като гражданска държава, съставена от региони, вдигна напрежението до степен на \"заплаха от война\". А именно след войната в БиХ, според Дейтънското споразумение, тя беше конституирана като общност от образувания, а не като гражданска държава. Така стоят нещата и с конституцията. \r\nЕто защо Милорад Додик, сръбският представител в председателството на БиХ, реагира незабавно на Декларацията, заявявайки, че отговорът на Република Сръбска може да бъде \"утвърждаване на правото на самоопределение на сърбите\", което конкретно означава отделяне на Република Сръбска от БиХ. Позицията на Додик е известна отдавна, но изглежда и Декларацията на ПДД не отстъпва от тенденцията за разрушаване на обща държава, за която, както казва Додик, „Босна я държи само международната общност заедно. Нямаме нищо общо, няма обща дата, няма общо събитие. Ние сме два свята. Всичко, което за някои е празник, за други е възпоменание. Обща е само Нова година и Деня на победата! “ \r\n \r\nЗа някои ходът на ПДД с приемането на Програмната декларация е не само антисръбски, но и антихърватски. И обратно, че Декларацията е отговор не само на тенденциите на Република Сръбска за отцепване, но и на съобщенията на Хърватския демократичен съюз в БиХ и Хърватското народно събрание за възраждане на т.нар. Република Херцег Босна. \r\nБакир Изетбегович, считайки, че хърватите и сърбите имат подкрепата на своите \"родни държави\", иска позицията му да бъде засилена от ролята на Турция като основен регионален играч. Веднъж той каза, че покойният му баща Алия преди смъртта си е поверил грижата за БиХ на действащия турски президент Реджеп Тайип Ердоган. \r\nЗа Додик тази декларация на Бакир Изетбегович е просто продължение на ислямската декларация, написана от неговия баща Алия Изетбегович по това време. \"Това не е само декларация на ПДД\", казва Додик, а обща мюсюлманска декларация. \r\nЗа повечето сръбски анализатори тя е опасна, защото съдържа всички елементи на обявяване на война. \r\nДодик също говори за такава възможност в интервю за RTS, в което хипотетично обяснява възможния сценарий на конфликт, ако те декларират отцепване: \r\n\"Ето хипотетично да кажа, че Република Сръбска (РС)е самостоятелна... какво могат да ни направят, това например може да доведе до намеса на военните ... това не може да се случи без моето участие в решението,  полицията не може да удари РС по искане на Бакир Изетбегович, когато в Дейтънското споразумение се посочва, че полиция от единия субект не може да премине в  друг без съгласие ... в такава ситуация бихме заели нашите линии и това ще се придържа. Но това е екстремна ситуация. Единственият начин, по който може да се стигне до насилие, е „ако НАТО се включи, няма друг начин“. \r\nНо САЩ веднага изразиха своето мнение по отношение на декларацията на ПДД и заплахата на Додик за отцепване: \"Подобна реторика забавя напредъка на БиХ към евроатлантическа интеграция и членството на БиХ в ЕС, подкопава стабилността\", посочват от посолството и подчертават, че позицията на САЩ е ясна и непроменена. „Нито Дейтън, нито Конституцията не предоставят на нито един субект правото да се отделя. Съществуването на всяко образувание зависи изцяло от съществуването на БиХ “, се казва в съобщение на американското посолство. \r\n \r\n  Юлиян Марков", "date": "2019.09.21", "title": "Милорад Додик: В Босна и Херцеговина само Нова година е общ празник"}
{"url": "http://www.focus-news.net/news/2019/09/21/2701139/the-wall-street-journal-prezidentat-na-sasht-uporito-pritiska-ukrayna-da-razsledvat-deystviyata-na-sina-na-dzho-baydan.html", "text": "Президентът на САЩ упорито притиска Украйна да разследват действията на сина на Джо Байдън, пише американският вестник  The Wall Street Journal . \r\nПрезидентът Тръмп в телефонно обаждане през юли многократно е притискал президента на Украйна да разследва сина на Джо Байдън, според хора, запознати с въпроса, като е настоявал Владимир Зеленски около осем пъти да работи с Рудолф Джулиани по разследване, което може да попречи на потенциалния опонент на американския президент за следващите избори през 2020 година. \r\n„Той му каза, че трябва да работи с Джулиани по случая на Байдън и че хората във Вашингтон искат да знаят „дали твърденията на адвоката му, че господин Байдън е действал неправилно като вицепрезидент, са верни, каза един от хората.  Джулиани предположи, че натискът на Байдън върху Украйна за борба с корупцията е свързан с разследване на газова компания, в която синът му беше директор. Украински служител тази година заяви, че няма доказателства за неправомерни действия от Джо Байдън или неговия син Хънтър Байдън. \r\nТръмп в призива не спомена за предоставяне на американска помощ за Украйна, каза този човек, който не вярва, че Тръмп би предложил на украинския президент каквато и да е отплата за неговото сътрудничество при евентуално разследване. \r\nВзаимодействията между президента, Джулиани и Украйна попаднаха под контрола на Конгреса през последните дни вследствие на жалбата от човек, запознат с въпроса относно комуникациите на президента с чуждестранен лидер. Жалбата, за която Washington Post съобщава, че се фокусира върху Украйна, предизвика ново противопоставяне между Конгреса и изпълнителната власт. \r\nОтделно конгресмените разследват каквато и да е връзка между преразглеждането  на чуждестранната помощ за Украйна и усилията за оказване на натиск върху Киев да разгледа дейността на Байдън-младши. \r\nАдвокатът на Тръмп Рудолф Джулиани през юни и август се срещна с висши украински служители относно перспективата за разследване, каза той в интервю. След разговора през юли между двамата президенти украинското правителство заяви, че Тръмп е поздравил  Зеленски за изборната победа и е изразил надежда, че правителството му ще продължи напред с разследванията и корупционните проучвания, които напрегнаха отношенията между двете страни. \r\nБелият дом отказа коментар. \r\nВ изявление в петък Байдън призова Белият дом да пусне стенограмата от разговора на президента с Владимир Зеленски. \r\nСамият Тръмп в петък защити юлския си разговор с Зеленски като \"напълно подходящ\", но отказа да каже дали е помолил украинския лидер да разследва Хънтър Байдън. В същото време той отново призова за разследване на усилията на  Байдън като вицепрезидент за отстраняване на главния прокурор на Украйна. „Някой трябва да се вгледа в това“, каза той пред репортери. \r\n \r\n  Юлиян Марков", "date": "2019.09.21", "title": "Тhe Wall Street Journal: Президентът на САЩ упорито притиска Украйна да разследват действията на сина на Джо Байдън"}
{"url": "http://www.focus-news.net/news/2019/09/21/2701145/chetiri-sluchaya-na-morbili-sa-registrirani-vav-varna-ot-nachaloto-na-godinata.html", "text": "Четири случая на морбили са регистрирани във Варна от началото на годината. Това каза за  Радио „Фокус“ – Варна  д-р Янка Драганова, директор на Дирекция „Надзор на заразните болести” към Регионална здравна инспекция (РЗИ) – Варна. Тя добави, че единият случай е бил млад мъж, който е работил на летище Варна. През месец август са регистрирани 3 нови случая на морбили в едно семейство. Случаят е в 20-членната ромска фамилия, където е било изключително трудно събирането на информацията, тъй като адресната регистрация е неточна. Д-р Драганова добави, че се е наложило включването на други служби, за да се разбере къде живее многолюдната ромска фамилия, колко са членовете й и как да се проведе комуникацията с тях. От общо шест деца в семейството, само едно е било ваксинирано. „От всичките 20 човека заболяха две деца и един възрастен. Хората вече са излекувани и изписани“, каза още д-р Янка Драганова. \r\nДесислава ВАСИЛЕВА", "date": "2019.09.21", "title": "Четири случая на морбили са регистрирани във Варна от началото на годината"}
{"url": "http://www.focus-news.net/news/2019/09/21/2701143/den-bez-avtomobili-shte-se-provede-v-shumen.html", "text": "В Шумен вече стартираха инициативите по повод Европейската седмица на мобилността, а неделя на 22 септември е обявен за Ден без автомобили. Това съобщиха от  Общината . През деня по централната градска част ще има състезания с велосипеди, демонстрации по майсторско управление на тротинетки и велосипеди BMX, както и фитнес тренировка. В заниманията могат да се включат всички желаещи, като до момента над 100 души са се записали за участие в инициативите. Организатори са Община Шумен и РИОСВ - Шумен. Програмата започва в 11.00 часа на паркинга на пл. „Кристал“, където ще има демонстрация на интервалната тренировка табата. Тя включва динамични и статични упражнения за обща физическа подготовка на цялото тяло. Заниманията ще бъдат водени от сертифицирани фитнес треньори и в тях могат да се включат мъже, жени, начинаещи или напреднали спортисти. В 16.00 часа отново на паркинга на пл. „Кристал“ организаторите са подготвили демонстрации по майсторско управление на тротинетки. На бул. „Славянски“ в 17.00 часа започва скоростно състезание с велосипеди. Състезателите ще бъдат разделени в три възрастови групи: до 12 години, от 13 до 16 години и над 16 години. В 18.00 часа на паркинга на пл. „Кристал“ ще се проведат демонстрации по майсторско управление на велосипеди BMX. Записването за състезанията с тротинетки, ВМХ и улични велосипеди започва един час преди стартa на съответното състезание.", "date": "2019.09.21", "title": "Ден без автомобили ще се проведе в Шумен"}
{"url": "http://www.focus-news.net/news/2019/09/21/2701141/regionalen-istoricheski-muzey-blagoevgrad-realizira-proekta-balgariya-v-mashtab.html", "text": "Регионален исторически музей – Благоевград вече посреща посетителите си по един нов, цветен и интерактивен начин с новореализирания проект „България в мащаб“. Това съобщиха за  Радио „Фокус“ – Пирин  от музея. Основната идея на инициативата е да пресъздаде България в относителна географска точност и да осигури по-сериозна нагледност в разработването на учебните уроци по география, история, „Човекът и обществото“ и „Човекът и природата“. В работата си с училищата и малките посетители, музеят поставя на първо място както образователно, така и занимателно съдържание. Целта е децата да имат възможност да погледнат на България не само като абстрактно понятие за Родината, но и да имат възможност да я видят от „птичи поглед“. От музея искат с редица занимания да провокират техния интерес и да ги провокират са се ангажират с по-сериозни познавателни занимания.В изпълнението на проекта основна роля има Илия Гоцков, зам.-директор и уредник в отдел „Художествен“ на музея. Неговата отдаденост към осъществяването на „България в мащаб“ е обхванала и други служители на музея. Работата по осъществяването на инициативата не е спирала дори и в почивните дни, независимо от атмосферните условия, като е завършила с един месец предсрочно. \r\nАлбена ЖИЛЕКОВА", "date": "2019.09.21", "title": "Регионален исторически музей – Благоевград реализира проекта „България в мащаб“"}
{"url": "http://www.focus-news.net/news/2019/09/21/2701142/makfaks-makedoniya-nay-malko-49-dushi-sa-postradali-v-rezultat-na-zemetresenieto-v-albaniya.html", "text": "Най-малко 49 души бяха ранени при земетресението с магнитуд 5,6, което разтърси днес Западна Албания, съобщават местните медии, цитирани от македонската агенция  “Макфакс“ . \r\nЗеметресението беше регистрирано на 13 км северно от Драч  около 16:00 часа местно време (17:00 часа българско време). \r\nГоворителят на министерството на здравеопазването Етиола Колия Налбани заяви, че най-малко 30 души са ранени, по предварителна информация, някои от които са получили сериозни наранявания. Местни медии обаче съобщават за 49 ранени, приети в болница в Тирана. \r\nСлед второ земетресение с магнитуд 5,2, хората излязоха на улиците. \r\nПо-стара сграда в Тирана е евакуирана, след като възникнаха пукнатини и части от фасадата започнаха да се рушат. \r\nВ Драч и Тирана са повредени къщи, а някои домакинства са останали без електричество. \r\nАлбанският премиер Еди Рама отмени посещението си в Ню Йорк за общото събрание на ООН заради земетресението. Това е най-силното земетресение, разтърсило Албания от 30 години, съобщи Reuters. \r\nЗеметресението е усетено  и в Македония, особено в югозападната част на страната – районите на Охрид, Струга и Битоля, както и в Черна гора. \r\n \r\n  Юлиян Марков", "date": "2019.09.21", "title": "„Макфакс“ (Македония): Най-малко 49 души са пострадали в резултат на земетресението в Албания"}
{"url": "http://www.focus-news.net/news/2019/09/21/2701144/sport-manchestar-siti-pobedi-uotford-s-80.html", "text": "Футбол: Отборът на Манчестър Сити победи Уотфорд с 8:0 в мач от шестия кръг на Премиър лигата на Англия. Хеттрик реализира Бернардо Силва. Другите голове вкараха. Серхио Агуеро от дузпа, Риад Марез, Диего Силва, Николас Отаменди и Кевин де Бройне . След победата Манчестър сити излезе на второ място с 13 точки, а Уоъфорд остава последен с две точки; \r\nИзиграха се още четири мача от Премиър лигата: \r\nЛестър – Тотнъм  2:1 \r\nБърнли – Норич  2:0 \r\nЕвъртън – Шефилд Юнайтед  0:2 \r\nНюкясъл – Брайтън  0:0", "date": "2019.09.21", "title": "Спорт:  Манчестър Сити победи Уотфорд с 8:0"}
{"url": "http://www.focus-news.net/news/2019/09/21/2701140/bezplatni-profilaktichni-pregledi-pri-sadov-hirurg-shte-se-provedat-v-bolnitsata-v-panagyurishte.html", "text": "Безплатните профилактични прегледи при лекари от клиниката по съдова хирургия ще се проведат в болницата в града, съобщиха от  пресцентъра на лечебното заведение . Консултациите ще се проведат от 24 до 27 септември от 9.00 до 13.00 часа всеки ден. Специалистите от лечебното заведение припомнят, че задължително към съдов хирург трябва да се обръщат хората, които имат оплаквания от остра болка в някой от крайниците, придружена с изстиване и изтръпване на крайника. В Клиниката по съдова хирургия на панагюрската болница с началник доц. д-р Андриан Тонев, д.м. са внедрени всички нови технологии за лечение чрез хирургични, ендоваскуларни и хибридни процедури на пациенти с артериални и венозни заболявания. Лечението е съобразено със световните стандарти. До края на 2019 година ще продължи инициативата на съдовите хирурзи от болницата в Панагюрище да бъдат провеждани профилактични прегледи през последната седмица от всеки месец, за което няма да е необходимо Направление.", "date": "2019.09.21", "title": "Безплатни профилактични прегледи при съдов хирург ще се проведат в болницата в Панагюрище"}
{"url": "http://www.focus-news.net/news/2019/09/21/2701146/ria-novosti-iran-prizova-sauditska-arabiya-da-prekrati-voynata-v-yemen.html", "text": "Иранското външно министерство в събота призова Саудитска Арабия да прекрати войната в Йемен, която не е довела до нищо друго освен до човешки жертви, цитира изявлението  РИА Новости . \r\nВ събота държавният министър на външните работи на Саудитска Арабия Адил ал Джубаир заяви, че нападенията върху петролните съоръжения в кралството са извършени от Иран, а не от Йемен, но той не представи доказателства. \r\n\"Вместо неоснователни обвинения срещу други, саудитското правителство трябва да прекрати унищожителната война в Йемен възможно най-скоро, която не е довела до нищо друго освен до смъртта на невинни хора и унищожаването на тази страна\", следва изявлението на представителя на външното министерство на Иран Абас Мусави. \r\nЗа пореден път той отрече обвиненията срещу Техеран за участие в атаката срещу петролни съоръжения в Саудитска Арабия. \r\nНай-големият износител и един от трите най-големи производители на петрол, Саудитска Арабия, след нападението върху нейните петролни съоръжения на 14 септември намали производството повече от два пъти - с 5,7 милиона барела на ден от обичайното количество от около 9,8 милиона. Саудитският министър на енергетиката обяви на 17 септември, че благодарение на използването на резервите доставките на петрол вече са се върнали на предишното си ниво и загубеното производство досега е възстановено наполовина. \r\nЙеменски бунтовници Хути, срещу които се бори арабската коалиция, водена от Саудитска Арабия, заявиха, че петролните обекти на кралството са били нападнати с безпилотни летателни апарати. Американският държавен секретар Майк Помпео заяви, че няма доказателства за нападение от Йемен, и обвини Иран в това. Арабската коалиция, ръководена от Саудитска Арабия, също смята, че Техеран е замесен в атаките. Иран отрича твърденията. \r\n \r\n  Юлиян Марков", "date": "2019.09.21", "title": "РИА Новости: Иран призова Саудитска Арабия да прекрати войната в Йемен"}
{"url": "http://www.focus-news.net/news/2019/09/21/2701147/tass-spetsialniyat-pratenik-na-oon-privetstva-reshenieto-na-hutite-da-prekratyat-obstrela-na-sauditska-arabiya.html", "text": "ООН приветства намерението, заявено от йеменското въстаническо движение \"Ансар Аллах\" (на хутите), да прекрати обстрела на Саудитска Арабия. Това се казва в изявление, публикувано в събота на официалната страница в социалната мрежа „Туитър“на специалния пратеник на генералния секретар на ООН за Йемен Мартин Грифитс, цитиран от  TACC . \r\n\"Специалният пратеник приветства инициативата, обявена от \"Ансар Аллах\" на 20 септември за прекратяване на военните действия срещу Саудитска Арабия. Той също така изтъква значението на използването на тази възможност и на всяко възможно решение, което да доведе до намаляването на насилието, военната ескалация и безполезната реторика. „Добросъвестното изпълнение на тази инициатива от хутите може да даде мощен сигнал за готовност да се сложи край на войната. \" \r\nВ комюникето Грифитс също така призовава страните да „търсят политическо споразумение за прекратяване на конфликта“. „Повтарям призива си към всички страни да спазват международното хуманитарно право, да проявяват сдържаност и да освободят Йемен от по-нататъшно участие в регионалното напрежение в полза на неговия народ“, каза той. \r\nБунтовниците от \"Ансар Аллах\" заявиха, че възнамеряват да спрат атаките срещу Саудитското кралство като част от инициатива за постигане на мирно уреждане. Те също така призоваха „всички страни, участващи във войната, да се насочат към истински преговори, които ще доведат до всеобщо национално помирение, от което никой няма да бъде изключен“. \r\n \r\n  Юлиян Марков", "date": "2019.09.21", "title": "ТАСС: Специалният пратеник на ООН приветства решението на хутите да прекратят обстрела на Саудитска Арабия"}
{"url": "http://www.focus-news.net/news/2019/09/21/2701148/balgarite-v-tsaribrod-i-bosilegrad-praznuvat-obzor.html", "text": "На Малка Богородица по стар стил нашите сънародници в Босилеград и Цариброд отбелязаха своя празник. Празникът в Босилеград включваше културна програма.  Тя се състоя в центъра на града. Председателят на КИЦ Босилеград Иво Николов каза, че на есеннният  панаир  традиционно се събират хората от много места в България и от околните села. „По стар стил на тази дата се отбелязва Малка Богородица, на който е било селски събор. По-късно дойде идеята това да бъде ден на града, на който се опитахме да изместим партизанския ден на града – 8 септември, когато се е отбелязвало освобождението на Босилеград от българската фашистка окупация“, добави още председателят на КИЦ - Босилеград. По думите му през деня е преобладавала предимно празнична атмосфера. „През деня имаше много гости от България – 4 автобуса от Кюстендил, 2 автобуса от София, много хора дошли с автомобили. Имаше интерес към събитието. Хората живеят с спомените от другите години, те идват непрекъснато, за да видят роднините и приятели си“, посочи Иван Николов.  В Цариброд празникът бе отбелязан със сесия и празничен обяд и продължи с концерт на Лепа Брена. В неделя програмата включва състезание „Буркан срещу буркан“ – печене на чушки и правене на айвар. В първия ден от празника се включиха  много хора от побратимените ни общини на Цариброд от България: Димитровград, Асеновград, Драгоман, Костинброд и други. За да уважат хората там бяха вицепремиерът на Сърбия Зорана Михайлович, посланикът на България в Белград Радко Влайков, консулът на страната ни в Ниш Едвин Сугарев и други. Кметът на Цариброд/Димитровград Владица Димитров изрази задоволството си от подкрепата на България през последните три години. По думите му българите в Цариброд се нуждаят от много неща, от които се нуждаят сънародниците ни в България.", "date": "2019.09.21", "title": "Българите в Цариброд и Босилеград празнуват (ОБЗОР)"}
{"url": "http://www.focus-news.net/news/2019/09/21/2701151/afp-islyamska-darzhava-poe-otgovornost-za-atentat-v-kerbala-pri-koyto-sa-zaginali-12-dushi.html", "text": "„Ислямска държава“ пое отговорността  в събота за взрив на бомба, при който загинаха 12 души в близост до иракския шиитски град Карбала предния ден, предава  AFP \r\nПри взрива в автобус на контролно-пропускателен пункт северно от Карбала бяха ранени други петима души, според здравните власти на града. \r\nСилите за сигурност съобщиха, че в събота са арестували мъж, заподозрян в поставянето на експлозивите в автобуса, който е слязъл преди атентата. \r\nИрак обяви победа срещу „Ислямска държава“ в края на 2017 г. след три години на жестока борба срещу екстремистката сунитска група, която  атакуваше джамии и събирания на шиити. \r\nСпящите клетки на джихадистите продължават да извършват удари и нападения срещу правителствени позиции в цялата страна, особено на контролно-пропускателните пунктове, но нападенията, насочени към шиитските религиозни събори, бяха относително редки през последните години. \r\n \r\n  Юлиян Марков", "date": "2019.09.21", "title": "AFP: „Ислямска държава“ пое отговорност за атентат в Кербала, при който са загинали 12 души"}
{"url": "http://www.focus-news.net/news/2019/09/21/2701150/nezavisen-makedoniya-okolo-70-dushi-sa-postradali-pri-zemetresenieto-v-albaniya.html", "text": "Около 70 души са пострадали при земетресението в Албания, пише македонският вестник  “Независен“ . \r\nАлбанският министър на здравеопазването Огерта Манастирлиу посети ранени при днешното земетресение, хоспитализирани в болница в Тирана. Тя информира, че никой от пострадалите не е в тежко състояние, съобщи агенция АТА. Общо 68 души са получили медицинска помощ, повечето в Тирана и Драч. 21 души са настанени в болница в Тирана, повечето ранени са изпратени за домашно лечение. \r\nВ 18:10 местно време (19:10 българско време) е регистриран още един относително силен трус с магнитуд 4,7 по Рихтер, като земетръсната активност в района продължава.  \r\n \r\n  Юлиян Марков", "date": "2019.09.21", "title": "„Независен“ (Македония): Около 70 души са пострадали при земетресението в Албания"}
{"url": "http://www.focus-news.net/news/2019/09/21/2701137/tass-politsiyata-e-zadarzhala-nad-160-dushi-sled-protesta-na-zhaltite-zhiletki-v-parizh.html", "text": "Френските служители на реда задържаха 163 души на протести в Париж. Това съобщи в събота полицейската префектура, цитирана от  TACC . \r\nПо-рано се съобщаваше за 106 задържани, припомня ТАСС. \r\n\"163 души бяха задържани, а 395 глобени\", се казва в съобщение на органите на реда, публикувано в социалната мрежа „Туитър“. В събота започнаха два протеста в столицата на Франция. Участниците в единия са привърженици на движението на \"жълтите жилетки\", които се опитаха да излязат на Шанз Елизе, където е забранено за демонстрации. Вторият протест бе марш в подкрепа на борбата срещу изменението на климата, в него взеха участие и около хиляда представители на радикалното движение на Черния блок. Според оценки на независими агенции, походът е събрал 15 200 участници. \r\nЗа да успокои агресивните протестиращи, полицията трябваше на няколко пъти да използва сълзотворен газ. \r\n \r\n  Юлиян Марков", "date": "2019.09.21", "title": "ТАСС: Полицията е задържала над 160 души след протеста на „жълтите жилетки“ в Париж"}
{"url": "http://www.focus-news.net/news/2019/09/21/2701149/evening-standard-gnevni-deputati-leybaristi-pritiskat-korbin-da-podkrepi-kampaniya-za-ostavane-v-es.html", "text": "Разгневените депутати-лейбъристи призоваха Джереми Корбин да застане зад кампания в полза на оставането в ЕС, след като конференцията на партията започна със раздори на старта в събота, пише британският вестник  Evening Standard . \r\nВ сегашния си вид Лейбъристката партия може да излезе на общи избори без ясна позиция дали ще подкрепи Брекзит в обещания референдум, коментира изданието. \r\nПолитическа декларация, представена от Джереми Корбин пред Националния изпълнителен комитет на партията (НИК), определя план как евентуално лейбъристкото правителство може да постигне споразумение с Брюксел за три месеца, което след това ще бъде подложено на референдум. \r\nПозицията на партията на този референдум ще бъде изработена на специална конференция след общи избори. \r\nНо този ход разгневи депутатите от групата на лейбъристите и активисти, които настояват партията да хвърли тежестта си зад оставането в ЕС още сега. \r\nТова желание идва, след като заглавията бяха доминирани от неуспешния ход на отстраняването на заместник-лидера Том Уотсън след сериозно недоволство сред депутатите от партията. \r\nНа партийната конференция бяха направени редица предложения, призоваващи лейбъристите да подкрепят оставането, а привържениците му се опасяват, че изявлението на НИК,  което все още не е подписано, ще спре дебата по въпроса. \r\nВ началото на конференцията в Брайтън министърът на финансите в сянка Клайв Люис каза: „Този ход е просто грешен. Как може да се защити това? \r\n„Ние, левицата, поехме ръководството на тази партия, обещавайки вътрешна демокрация, обещавайки нов вид политика. \r\n„И все пак тук сме, с ръководство, очевидно решено да спре демократичния дебат по най-важния въпрос на деня, вероятно разчитащ на гласовете на профсъюзния блок, за да надвие членовете“. \r\n„Не е това, за което сме се подписали. Сега трябва да се съберем на конференцията - ако тя премине, делегатите трябва да се мобилизират, за да гласуват срещу изявлението на НИК, за да могат да се чуят и демократично обсъжданията за Брекзит“. \r\nДепутатът от лейбъристите Лойд Ръсел-Мойл каза: „Ние седим на прага, защото позицията ни за Брекзит е неясна.“ \r\n„Да, чудесно е, че ние се насочваме към публично гласуване и в него съществува варианта за оставане. \r\n„Но на всяко място в страната, и \"за оставане“, и „за напускане“, ние губим гласове, защото нашите избиратели се обръщат към партиите, подкрепящи оставането. \r\n\"Тази конференция е единственият ни шанс преди избори да се измъкнем от играта - не можем да позволим това да ни бъде отнето в някаква процедурна хватка.\" \r\nБившият претендент за лидерство Оуен Смит каза: „Сериозно ли е НИК да казва, че лейбъристите трябва да отидат на общи избори, казвайки, че ще имаме още един референдум за Брекзит, но не казваме на електората по какъв начин ще гласуваме на този референдум? \r\n\"Това би било антитезата на\" честната политика \".\" \r\nМайкъл Чесум, национален организатор на кампанията „Друга Европа е възможна за кампанията“, заяви: „Представянето на изявлението на НИК по този начин би било  опит за спиране на демократичен дебат относно Брекзит на конференцията. \r\n„Идеята, че лейбъристите няма да заемат позиция сега и да я отложат за специална конференция веднага след изборите, е абсурдна“. \r\n„Имаме конференция точно тук и точно сега, която имаше огромна вълна от низови предложения, подадени към нея по Брекзит.“ \r\nПроектът на изявлението на НИК гласи: „След три години безумни преговори на Торите и парламентарна безизходица правителството на лейбъристите ще извърши Брекзит по един или друг начин в рамките на шест месеца от идването на власт, което ни позволява да се концентрираме върху всички въпроси, които са най-важни за хората. \" \r\nГоворителят на либерал-демократите за Брекзит Том Брейк заяви: „Напълно несправедливо е лейбъристите да не са ясни за техния план за правителството“. \r\n\"Чрез избора дали да подкрепят напускане и оставане след изборите, милиони привърженици за оставане сред лейбъристите биха могли да помогнат за избирането на правителство за напускане.\" \r\nПредседателят на Торите Джеймс Кливърли каза: „Политиката на Корбин за Брекзит може да се обобщи с три прости думи: още по-безсмислено забавяне. \r\n\"Джеръми Корбин не може да ръководи собствената си партия, камо ли страната\" \r\nВ навечерието на конференцията Корбин защити позицията си по Брекзит. \r\n\"Не седя на оградата\", каза той пред телевизионния канал ITV. \r\n„Смятам, че лидерството идва от слушането. Мисля, че лидерството идва от това, че искам от хората да разгледат реалността на ситуацията. \r\n\"Това не е заблудена позиция. Това е позиция, която разглежда проблема сериозно.\" \r\n \r\n  Юлиян Марков", "date": "2019.09.21", "title": "Evening Standard: Гневни депутати-лейбъристи притискат Корбин да подкрепи кампания за оставане в ЕС"}
