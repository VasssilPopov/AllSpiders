{"url": "http://www.focus-news.net/news/2018/07/09/2543506/sliven-vse-po-malko-knigi-se-izdavat-v-oblastta.html", "text": "С 41.9% намалява броят на издадените книги през 2017 г. в Сливенска област. Това сочат данни на  Териториално статистическо бюро – Сливен . Издадените книги са 25, с тираж 6 хил. и 8 брошури с тираж 2 хиляди броя. Средният тираж на една книга за областта е 238 броя, като през предходната година е бил 349. Броят на издадените заглавия на брошури също намалява с 50.0% през отчетната година, като средният тираж  на една брошура за областта е 300 броя. В областта относителният дял на броя на книгите е 0.3% спрямо общия брой за страната, а броят на брошурите – 0.6%. \r\nПрез 2017 г. е издаван 1 регионален вестник с годишен тираж 5.0 хиляди. Спрямо предходната година броят на вестниците намалява с един, а тиражът им – с 9 хил. (64.3%). Спрямо годишния тираж на регионалните вестници общо за страната относителният дял на област Сливен е 0.03%.", "date": "2018.07.09", "title": "Сливен: Все по-малко книги се издават в областта"}
{"url": "http://www.focus-news.net/news/2018/07/09/2543505/kyustendil-izbrani-sa-direktori-na-deset-uchebni-zavedeniya-na-teritoriyata-na-oblastta.html", "text": "Избрани са директори на десет учебни заведения на територията на област Кюстендил. Това съобщиха за  Радио „Фокус” – Кюстендил  от Регионално управление на образованието – Кюстендил. За директор на Професионална техническа гимназия „Джон Атанасов“ – Кюстендил е избрана Радина Атанасова. Професионалната гимназия по хранително-вкусови и химични технологии в Дупница ще се ръководи от Виолета Стефанова-Савова. Гергана Лазова е новият директор на Средно училище „Св. Климент Охридски“ в Дупница, а Основно училище „Св. Св. Кирил и Методий“ в Яхиново ще се ръководи от Георги Станчев. За директор на Основно училище „Христо Ботев“ в Самораново е избрана Даниела Белчева. Основно училище „Аверкий Попстоянов“ в Рила също има нов директор – Татяна Симеонова. Начално училище „Св. Климент Охридски“ – Кюстендил ще се ръководи от Евелина Димитрова, а Основно училище „Проф. Марин Дринов“ – Кюстендил от Татяна Танева-Даскалска. Директор на основното училище в село Трекляно и Младен Джамбазки, а на Средно училище „Христо Ботев“ – Сапарева баня – Емилия Гелева. За директорските постове в десетте учебни заведения беше обявен и проведен конкурс. \r\nВенцеслав ИЛЧЕВ", "date": "2018.07.09", "title": "Кюстендил: Избрани са директори на десет учебни заведения на територията на областта"}
{"url": "http://www.focus-news.net/news/2018/07/09/2543509/sport-boka-huniors-otkaza-macha-s-levski.html", "text": "Южноамериканският гранд Бока Хуниорс е отказал да пристигне в София на 19 август, за да играе с Левски по случай 75-ата годишнина от рождението на легендата Георги Аспарухов – Гунди. Двубоят беше обявен още в началото на май и оттогава се продават билети за него, някои от които са на стойност 999 лева. На „Герена“ са разбрали новината в събота и сега трескаво търсят друг противник от същия ранг.", "date": "2018.07.09", "title": "Спорт: Бока Хуниорс отказа мача с Левски"}
{"url": "http://www.focus-news.net/news/2018/07/09/2543504/prokuraturata-razsledva-smartta-na-ohranitel-otkrit-v-shahta-na-stroezh-v-sgradata-na-narodnoto-sabranie-obzor.html", "text": "Софийска градска прокуратура (СГП) образува досъдебно производство за смъртта на служител на 25-годишния Даниел Тасев (служител на охранителна фирма), открит в шахта на строеж в сградата на Народното събрание, пл. „Княз Александър Батенберг“ № 1. Първоначалната версия е за причиняване на смърт по непредпазливост поради незнание или немарливо изпълнение на занятие (чл. 123, ал. 1 от НК).  \r\nРазследването е възложено на следовател от СО-СГП, който е извършил оглед на местопроизшествието.  \r\nС постановление на наблюдаващия прокурор от СГП е назначена съдебно-медицинска експертиза за установяване причината на смъртта. Ще бъде проверено спазването на трудовото законодателство и изискванията за безопасност на труда, както и документацията на фирмата, в която е работил Даниел Тасев, ще се изискат записите от видео-наблюдението и др. Процесуално-следствените действия по случая продължават.  \r\nЗаради случая от БСП призоваха „Обединени патриоти“ да оттеглят зам.-министър Султанка Петрова от кабинета, тъй като нейният съпруг е на висок пост във фирмата, в която е работил починалият охранител.  \r\nВ писмо до лидерите на „Обединени патриоти“ от БСП посочват, че като достойни патриоти, те трябва да дадат пример, че конфликтът на интереси в политиката е недопустим. „Г-н Симеонов, Вие смело се противопоставихте на назначаването на \"калинки\" на ГЕРБ и \"партизански назначения\". Призоваваме Ви да продължите със същото отношение към съвместяването в едно семейство на пост заместник- министър и управление на фирма, която охранява Народното събрание. Когато властта и парите са така здраво обвързани, за хората остава засилващото се чувство за несправедливост. Призоваваме ви да сложим край на това“, написаха от БСП. От партията изразиха и съболезнования към семейството на близките на загиналия.  \r\nОт своя страна от Националната служба „Охрана“, под чиято специална охрана се намира обектът,  също изказаха своите съболезнования на близките на загиналия охранител. От НСО уточняват, че факти и обстоятелства, свързани със случая, могат да предоставят единствено разследващите органи. \r\nКазусът със Султанка Петрова ще бъде обсъден на Политически съвет между коалиционните партньори от „Обединени патриоти“,стана ясно от думите на вицепремиера и лидер на една от формациите - Валери Симеонов. „Докато не се запозная с детайли, перфектно с всички обстоятелства, как така мъжът е станал охранител, не мога да взема отношение. Докато не се запозная, недейте очаква от мен да бъда обвинител, никога няма да го направя, без основание“, заяви той. Симеонов препоръча въпросите да се задават към другия вицепремиер и лидер на ВМРО Красимир Каракачанов. „Пак ме бъркате с господин Каракачанов.Първо – нито съм му на ръста, второ – нито съм му на килограмите. Султанка е от ВМРО“, каза Симеонов. \r\nКазусът коментира и Красимир Каракачанов, по думите му е хубаво, като се говори, да се използват факти. „Първо: Тази охранителна фирма не е сключвала договор с Народното събрание. НС е сключило една година по-рано договор със строителна фирма, която изпълнява проекта за новата зала”, коментира той. „Самата фирма сключва договори със своите подизпълнители, включително с охранителната фирма. Договорът е сключен на 21 април 2017 г., когато г-жа Петрова не е била абсолютно никой. На 26 март минаха парламентарните избори и тя не беше избрана за депутат. На 4 май беше новото правителство, а тя е застъпила на длъжност заместник-министър на 12 или на 15 май. Къде видяхте конфликта на интереси?”, попита Каракачанов. \r\nСпоред него БСП, които поискаха оставката на Султанка Петрова, най-вероятно не са наясно с тези цифри и тези дати. Каракачанов каза също, че иска да види първо какво се е случило, преди да коментира повече по случая. „Ако примерно инцидентът, който се е случил с това младо момче е по вина на фирмата, би следвало може би тогава да говорим и за някакъв морал, но ако се е случило нещо друго, което не е зависило и не зависи от фирмата, за какво говорим, за каква отговорност тогава да говорим?”, заяви Каракачанов. Той добави, че е разговарял с началника на НСО генерал-майор Данчо Дяков. „НСО охранява периметъра на строежа. Строителната фирма си охранява собствената техника, която използва при строежа”, посочи той.", "date": "2018.07.09", "title": "Прокуратурата разследва смъртта на охранител, открит в шахта на строеж в сградата на Народното събрание (ОБЗОР)"}
{"url": "http://www.focus-news.net/news/2018/07/09/2543503/miroslav-yotov-damtn-povecheto-produkti-neotgovaryashti-na-iziskvaniyata-v-magazinnata-mrezha-vav-varna-idvat-ot-kitay.html", "text": "По-голямата част от анти-стрес играчките, надуваемите топки и пояси в магазинната мрежа във Варна, за които е установено при проверки, че не отговарят на изискванията, са с произход от Китай. Това коментира за  Радио „Фокус“ – Варна  директорът на Дирекция „Надзор на пазара“ в Държавната агенция за метрологичен и технически надзор Мирослав Йотов. Според експерта повечето от несъответстващите продукти, открити в рамките на кампанията „Безопасно лято“ идват от трети страни. „Родното производство не е толкова голямо, а и почти няма такива български продукти. На европейско ниво производителите с локация в ЕС също са малко“, добави той. Според Йотов, проверките от минали години в борси, магазини и складове за играчки са имали възпитателен ефект, тъй като се забелязва тенденция за намаляване на нарушенията. От началото на кампанията инспектори от Държавната агенция са проверили 30 търговци в Североизточна България, включително и Варна. Проверени са 40 продукти, като при 29 са били с констатирани несъответствия. 16 от тези продукти са били без СЕ маркировка, а 25 са били без наименование и адрес на производител или на отговорния икономически оператор, вносител или дистрибутор. За 28 продукта не е била приложена инструкция за употреба \r\nДиана СТОЕВА", "date": "2018.07.09", "title": "Мирослав Йотов, ДАМТН: Повечето продукти, неотговарящи на изискванията в магазинната мрежа във Варна, идват от Китай"}
{"url": "http://www.focus-news.net/news/2018/07/09/2543512/shumen-vazstanoveno-e-dvizhenieto-v-dvete-lenti-po-pat-ii-73-radko-dimitrievo-ivanski.html", "text": "Възстановено е движението в двете ленти по път II-73 Радко Димитриево - Ивански. Това съобщиха от пресцентъра на  Агенция \"Пътна инфраструктура\" .", "date": "2018.07.09", "title": "Шумен: Възстановено е движението в двете ленти по път II-73 Радко Димитриево - Ивански"}
{"url": "http://www.focus-news.net/news/2018/07/09/2543510/kyustendil-oshte-12-priemni-semeystva-sa-neobhodimi-za-teritoriyata-na-obshtinata.html", "text": "Още 12 приемни семейства са необходими за територията на община Кюстендил. Това съобщи за  Радио „Фокус” – Кюстендил  Радостина Ночева, администратор на проект „Приеми ме” за област Кюстендил. По думите й за настоящата година са идентифицирани потребностите от допълнителен брой приемни семейства. Необходими са по три приемни семейства за деца с увреждане и за предоставяне на заместваща приемна грижа на деца с увреждания, както и за деца от 0 до 3 години. По две приемни семейства трябват за отглеждане на деца от 3 до 10 години и за деца над 10-годишна възраст. Едно приемно семейство е нужно за отглеждане на деца с проблеми в поведението, както и едно доброволно семейство. В община Кюстендил към момента има 32 утвърдени професионални приемни семейства. Няма утвърдени доброволни приемни семейства. „Потребностите за община Кюстендил от набиране на нови приемни семейства и  планираните брой и вид приемни семейства са съобразени с потенциалните потребители  на услугата „приемна грижа” и общинската програма за закрила на детето”, каза Радостина Ночева. \r\nВенцеслав ИЛЧЕВ", "date": "2018.07.09", "title": "Кюстендил: Още 12 приемни семейства са необходими за територията на общината"}
{"url": "http://www.focus-news.net/news/2018/07/09/2543529/tass-aleksis-tsipras-opredeli-dogovora-za-promyana-na-imeto-na-makedoniya-kato-nay-dobriya-variant-za-gartsiya.html", "text": "Договорът между Гърция и Македония за промяна на името е най-добрият вариант, на който гръцкото правителство е могло да се надява в последните 25 години, заяви в понеделник министър-председателят на Гърция Алексис Ципрас, говорейки пред Асоциацията на индустриалците в Северна Гърция, предава ТАСС. \r\n„Благодарение на този договор, и без да се отклоняваме от нашите национални (външнополитически) линии, формирани в течение на повече от две десетилетия, ние се хванахме за историческия шанс да решим проблем, който усложняваше отношенията между двете държави на много нива. Тези, които са запознати с позициите на двете страни на масата на преговорите в последните 25 години, разбират, че настоящото споразумение върви в положителна посока. Това е най-добрият вариант, който е попадал в ръцете на гръцкото правителство за тези 25 години“, заяви Ципрас.  Йонислав Дочев", "date": "2018.07.09", "title": "ТАСС: Алексис Ципрас определи договора за промяна на името на Македония като най-добрия вариант за Гърция"}
{"url": "http://www.focus-news.net/news/2018/07/09/2543513/ochakva-se-prez-2019-g-broyat-na-naselenieto-na-stranata-da-bade-pod-7-000-000-dushi-obzor.html", "text": "Очаква се през 2019 г. броят на населението да бъде под 7 000 000 души, като към края на миналата година според данните на Националния статистически институт (НСИ) броят на населението в България е 7 050 000 души. Това каза Магдалена Костова,  директор на дирекция „Демографска и социална статистика“, която бе част от срещата с медиите по повод Преброяването на населението и жилищния фонд през 2021 г., чиято подготовка започна НСИ.  \r\nНа срещата с медиите председателят на Института Сергей Цветарски обясни, че преброяването на населението е най-мащабното статистическо изследване, което осигурява базисна информация за управлението на една държава. Той поясни, че преброяването през 2021 г. ще бъде 18-ото поред и трябва да бъде уредено с отделен закон, като по него ще се проведат две регионални срещи: в Пловдив на 13 юли 2018 г. и във Велико Търново на 23 юли 2018 г., а на 27 юли 2018 г. специално за София град и София област. От НСИ обясниха, че целта е около 7 септември 2018 г. да имат изготвен законопроект, който също ще бъде качен на сайта за обществени консултации и към края на октомври законопроектът да бъде внесен чрез ресорния вицепремиер на заседание на Министерски съвет, който да го утвърди, за да влезе в законодателната програма на НС в първото полугодие на 2019 г.  \r\nОт Института ще предложат три времеви варианта за преброяването, като идеята им е да се избегне осъществяването му по време на избори.   \r\nЕдиният времеви вариант обхваща месеците януари – февруари 2021, вторият е май 2021 и третият ноември – декември 2021 г. \r\nОсвен времевия хоризонт на преброяването, от НСИ смятат, че трябва да бъде обсъдено  дали да има въпроси относно вероизповеданието, етноса и майчиния език на хората. От Института са оптимисти, че 18-ото преброяване доста повече хора ще се преброят електронно. Последните три преброявания на населението (Справка на Агенция „Фокус“)  Преброяването на населението е единственият източник на точни данни за броя на хората в страната и в отделните населени места по пол, възраст, образование, грамотност, занятие, вероизповедание, етническа принадлежност.  Февруари 2011 г.  \r\nПрез февруари 2011 г. в България се проведе 17-то преброяване на населението и жилищния фонд. Към 2011 година населението на България е 7 364 570 души. Въпросите от преброителната карта уточняват възрастта, образованието, трудовата дейност, семейното положение и местоживеенето, жилищните условия, доходите или данъците.  Март 2001 г.  \r\nПреброяването на населението в България през 2001 година се състоя на 1 март. Към тази дата броят на населението на България е 7 932 984 души. Това е първото преброяването за 21 век и за първи път датата и периодът на провеждането не са традиционно в началото или края на декември, а в съответствие с препоръките на Евростат. По време на преброяването е осигурена възможност данните за България да бъдат съпоставими с данните от другите европейски страни и да бъдат част от данните за Европа и за света като цяло.  Декември 1992 г. \r\nКъм 4 декември 1992 г. населението на страната е 8 487 317 души. Преброяването се съпътства с изследване на процесите на реституция, приватизация и хода на аграрната реформа. Проведено е изследване на заетостта и безработицата. Преброяването е проведено в изпълнение на решение на Народното събрание от 1992 г. \r\nДеница КИТАНОВА", "date": "2018.07.09", "title": "Очаква се през 2019 г.  броят на населението на страната да бъде под 7 000 000 души (ОБЗОР)"}
{"url": "http://www.focus-news.net/news/2018/07/09/2543514/varna-predstoyat-proverki-svarzani-s-predlaganite-v-magazini-i-borsi-v-grada-turisticheski-butilki.html", "text": "Проверки, свързани с предлаганите в магазини и борси във Варна туристически бутилки, предстои да стартира Държавната агенция по метрологичен и технически надзор. Това съобщи за  Радио „Фокус“ – Варна  директорът на Дирекция „Надзор на пазара“ Мирослав Йотов. По думите му инспекциите за този вид стоки започват сега, защото това е сезонът на тяхното използване. Бутилките, които се предлагат на пазара трябва да са окомплектовани по съответния начин с придружаваща документация, обясни експертът. Той добави, че агенцията ще продължи проверките в рамките на кампанията „Безопасно лято“. „Продължаваме нашата превантивна дейност. Също така ние сме доста активни и можем да реагираме на всеки един подаден сигнал от граждани. Потребителите могат да се обръщат за помощ към нас на нашите телефони и да подават сигнали на нашия сайт“, каза още Мирослав Йотов. \r\nДиана СТОЕВА", "date": "2018.07.09", "title": "Варна: Предстоят проверки, свързани с предлаганите в магазини и борси в града туристически бутилки"}
{"url": "http://www.focus-news.net/news/2018/07/09/2543508/prodalzhava-izdirvaneto-na-izcheznaloto-6-godishno-momiche-ot-panagyurishte-kray-reka-luda-yana-obzor.html", "text": "Продължава издирването на изчезналото 6-годишно момиче от Панагюрище край река Луда Яна. След като вчера бе намерено тялото на 8-годишната му сестричка, удавила се в буйната река, днес цял ден екипите от полицаи, пожарникари и членове на местното ловно-рибарско дружество претърсваха района. Говорителят на полицията Мирослав Стоянов каза, че теренът, който трябва да се провери е доста труден и, че са сформирани 16 групи от полицаи, пожарникари и ловци. До 17 часа те успяха да проверят коритото на реката между Панагюрище и село Бъта, което е разстояние от около 6 км. Продължава търсенето и по посока към село Попинци, а до там има още близо 10 километра. „Теренът е труден, мокър, пресечен, обрасъл с растителност и дървета“, коментира Стоянов и уточни, че с падането на нощта, издирването е преустановено. Районната прокуратура в Панагюрище пое наблюдението над досъдебното производство за изясняване причините за смъртта на 8-годишното момиче. Данните от медицинската експертиза сочат, че по тялото на детето няма следи от насилие и причината за настъпване на смъртта е удавяне.  \r\nМеждувременно стана ясно, че този трагичен инцидент с деца не е единствения в региона. На 4 юли е подаден сигнал за изчезнало 5-годишно момче от брациговското село Исперихово. Говорителят на полицията Мирослав Стоянов обясни, че сигналът е подаден няколко часа след изчезването на детето. „Тялото му бе открито след продължило три дни издирване на 7 юли, в близост то Кричим на територията на област Пловдив в коритото на Стара река. Включиха се много доброволци – от сдруженията по кану-каяк, спелеолози от Пещера, а също от ромския квартал в село Исперихово“, коментира Стоянов.  \r\nВаня НИКОЛОВА", "date": "2018.07.09", "title": "Продължава издирването на изчезналото 6-годишно момиче от Панагюрище край река Луда Яна (ОБЗОР)"}
{"url": "http://www.focus-news.net/news/2018/07/09/2543515/sport-harvatiya-zagubi-desniya-si-bek-za-polufinala-s-angliya.html", "text": "Изключително лоша новина дойде за националния отбор на Хърватия преди предстоящия в сряда полуфинал на Световното по футбол в Русия срещу Англия. Десният защитник на отбора Шиме Върсалко няма да бъде на разположение на отбора заради контузия в коляното. Той бе сменен принудително в 97-ата минута на мача с Русия и няма да успее да се възстанови до ключовата среща.", "date": "2018.07.09", "title": "Спорт: Хърватия загуби десния си бек за полуфинала с Англия"}
{"url": "http://www.focus-news.net/news/2018/07/09/2543173/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "„Наистина вярвахме в сърцата ни, че това беше зората на новия ден, за който всички ние се молихме\", разказва Хари Хопкинс пред биографа си. „Бяхме абсолютно сигурни, че сме спечелили първата голяма победа на мира\". Хопкинс, един от най-важните съветници на президента Франклин Делано Рузвелт, не е бил единственият, определил Ялтенската конференция от февруари 1945 г. като голям успех. В книгата си за Ялта, ученият от „Харвард“ Серхий Плохи посочва, че всички в американските и британските делегации, от мрачния Джордж Кенан до предпазливия Уинстън Чърчил, са били доволни от резултата. Великобритания, САЩ и СССР сякаш са преодолели различията си, очертали са сферите си на влияние и се съгласили, че след германската капитулация освободените страни на Европа трябва да бъдат демокрации. \r\nНо възхищението трае кратко. В рамките на няколко американски и съветски войници са стреляли един срещу друг в Бавария. Фалшивото съветско обещание за „донесе“ демокрацията на освободената Източна Европа се изпарява почти веднага. „Победата на мира\" се превърна в началото на Студената война - дългогодишна борба, включваща надпревара във въоръжаването, огромно присъствие на американски войници в Европа и потискане на половината континент. Тази история трябва да бъде взета предвид от всички през следващите дни, в които Белият дом се подготвя за първата среща на върха на президента Доналд Тръмп и Владимир Путин, предупреждава Ан Апълбаум в статия за водещото американско издание  The Washington Post . \r\nРазбира се, има някои разлики, подчертава авторът. Това не е 1945 г. и никой не вярва, че може да се говори за „зората на един нов ден\". Това е странна среща между руския президент, клептократ, и американския президент - негов дългогодишен почитател. \r\nВъпреки това изразът „Нова Ялта\" витае във въздуха от момента, в който администрацията на 45-тия президент на САЩ стъпи във Вашингтон. Това е идея, която руснаците харесват много, защото предполагат, че отново са суперсила, отново равна на Америка, отново седнала на масата, за да раздели света. За Путин това е ключова част от вътрешната му стратегия: Като лидер без легитимността, предоставена от демокрацията, той непрестанно трябва да доказва на сънародниците си, че заслужава да управлява. За САЩ предимствата са много по-мрачни. Слуховете за това каква сделка може да бъде постигната на масата за преговори все пак се множат. \r\nНякои от тях включват Украйна. Тръмп и неговият съветник по националната сигурност напомнят, че признаването на руската окупация на Крим стои на дневен ред; Тръмп дори повтаря руската пропаганда за етническата принадлежност и политиката на Крим. Друг вариант бе изложен в изданието The Post от Дейвид Игнатиус преди няколко дни: Тръмп вероятно планира да предаде Сирия на Путин, да изостави американските съюзници в страната и да позволи на руския клиент, диктатора Башар Асад, да възстанови контрола в страната, причинявайки смъртта на огромен брой цивилни по обратния си път към властта.  \r\nИ в двата случая не е ясно какво ще получат САЩ в замяна на тези големи отстъпки. Според една от версиите Путинще обещае да изтегли руските войски от Източна Украйна – макар според официална Москва там да няма такива. Според други Путин ще обещае по някакъв начин да сдържа Иран, страна, с която в Сирия Москва е съюзник. Говоренето за последната сделка датира от най-ранните дни на администрацията, когато Джаред Къшнер, търсеше таен канал за комуникация с руското правителство. \r\nНо всички тези сделки, както и споразумението от Ялта, имат в основата си фатален недостатък: Те разчитат на обещания от руски лидер, който нито в Сирия, нито в Украйна или някъде другаде не е спазил думата си.  \r\nВ Украйна той продължава да финансира „бунтовниците\", които продължават да водят  война на изток. В Сирия многократно е отмъщавал за ангажиментите си да вдига обсадите, да допуска предоставянето на хуманитарна помощ и да сдържа конфликта, но все пак не е платил никаква цена. Дори и да иска, идеята, че той може някак да контролира Иран, е особен: руският външен министър Сергей Лавров вече заяви, че е „абсолютно нереалистично\" да се очаква от Иран да излезе от конфликта. Руската армия няма войници за тази цел. \r\nИ в Украйна, и в Сирия ситуацията е изключително странна: САЩ - теоретично, по-силната власт - изглежда преговарят да се откажат от много в замяна на малко. Единственото обяснение за решимостта на САЩ да сключат сделка е самият Тръмп. Вероятно той се е научил от преживяванията си в преговорите със Северна Корея: в Сингапур той даде одобрението си на диктатор, но не получи нищо освен неприложими обещания. Или може би все още смята, че в края на краищата дължи нещо на човека, който му е помогнал да спечели президентството? \r\n***  Напрежението в търговските отношения на САЩ с дългогодишните им съюзници няма да повлияе на дейността на НАТО. Това увери американският посланик при Алианса Кей Бейли Хътисън в навечерието на срещата на върха на страните от западния отбранителен съюз,  на която ще присъства и лидерът на Белия дом Доналд Тръмп, съобщава изданието  Politico .  \r\n„Единственото, което ще кажа, е, че всички несъгласия, на които станахме свидетели на форума на Г-7 и между съюзниците, с които до този момент водихме търговски преговори и наложихме тарифи, няма да засегне НАТО“, категорична бе Хътисън. „Нашите дипломати са професионалисти и те държат на въпросите на НАТО, където сме 100% съюзници\", допълни посланикът на САЩ при Алианса.  \r\nПътуването на президента Доналд Тръмп в Европа следващата седмица ще започне с Брюксел за срещата на високо равнище на НАТО, където Тръмп отново ще се изправи лице в лице със световните лидери, с които той се сблъска на срещата на Г-7 в Канада миналия месец. \r\nТръмп се оплаква от търговските отношения на САЩ с дългогодишните им съюзници, включително Канада и Европейския съюз, като твърди, че нацията му е третирана несправедливо. В стремежа си да възстанови отношенията при по-благоприятни условия за САЩ, Вашингтон наложи мита върху определени стоки от ЕС и Канада, което доведе до реципрочни мерки от тяхна страна. Отделно Тръмп настоява страните от Общността да отделят повече средства за отбрана, в съответствие с поетите от тях ангажименти.  \r\n„НАТО постига напредък и го прави наистина в отговор на настояването на президента Тръмп. Мисля, че това е съвсем ясно и че той е бил много директен за това, че европейците трябва да направят повече за собствената си сигурност. Работила съм, вероятно с трима президенти, всички от които са казвали същото. Сега мисля, че за първи път наистина виждаме, че европейците действително започват да вървят в правилната посока\", коментира Хътисън. \r\n*** Европейските лидери повече нямат илюзии по отношение на Доналд Тръмп, преди да го посрещнат на срещата на върха на НАТО следващата седмица и се страхуват, че политиката „Америка на първо място“ може да предизвика допълнително отчуждаване, пише  електронното издание на турския вестник Yeni Safak  в кратък коментар за предстоящата на 12 юли в Брюксел среща. \r\nСлед като се опитаха да намерят допирни точки и някаква стабилност с външната политика на САЩ по време на първата година от мандата му, приятелите на Америка в Европа вече са стигнали до извода, смята турският вестник, че държавният глава е непредвидим политически бунтовник. Но това не прави задачата им за реализиране на собствените им приоритети по лесна. \r\nМинистърът на външните работи на Германия Хайко Маас предупреди в скорошна реч, че „старите основи на стабилността се разпадат“, в зле прикрита препратка към оттеглянето на Вашингтон от ядреното споразумение с Иран, налагането на по-високи мита върху вноса на стомана и алуминий и заплахи за повишаване на ставките и върху европейските автомобили, пише „Йени Шафак“. \r\nАдминистрацията на Тръмп дава смесени сигнали и по отношение на стария враг на НАТО – Русия. От една страна САЩ увеличава военното си присъствие в Европа, а от друга критикува страните-членки на Алианса за това, че не отделят достатъчно средства за отбрана и нежеланието им да въвеждат нови санкции против Москва, забелязва турското издание. \r\nПрезидентът на САЩ – фактическият лидер на 70-годишната Северноатлантическа организация, подсказа какво ще бъде посланието му на тридневната среща, която започва в сряда: другите правителства трябва да увеличат военните си разходи драстично и да намалят вносните мита. \r\n„Ще кажа на НАТО: Време е да започнете да плащате сметките си. САЩ няма да се грижат за всичко“, както заяви Тръмп на митинг миналата седмица, когато добави също: „Те ни убиват в търговията“. \r\nАмериканските представители и политици често припомнят, че 70% от военния бюджет на Вашингтон отива към НАТО, което обаче европейците отричат. Един високопоставен евробюрократ твърди, че в действителност става дума за около 15%, пише изданието, като се позовава на неназован източник. \r\nЕвропейците не са съгласни също с твърдението на Тръмп за високите мита, защото, според тях, те и сега са достатъчно ниски. \r\nНеуспешна сбирка на върха на НАТО ще е по-лоша дори и от катастрофата на форума на Г-7 през юни, особено ако предстоящата среща между Тръмп и Путин в Хелзинки на 16 юли се окаже по-приятна, предупреждават дипломати от Алианса. \r\nВ последната си реч в централата на НАТО в Брюксел, помощник-държавният секретар на САЩ за Европа и Евразия Уес Мичъл е обяснил, че Тръмп просто е възприел нов подход към разрешаването на натрупаните през годините проблеми, като например за близкоизточния мирен процес – дори и това да означава да се заеме сам с нещата. \r\n„Със своите действия, ние се опитваме да предизвика многостранна реакция за разрешаване на някои от най-тежките предизвикателства, които стоят пред света в момента“, заяви Мичъл. \r\nТой, пише „Йени Шафак“, просто е повторил думи си, които по-рано е изказала съветникът по национална сигурност в Белия Дом Фиона Хил в частен разговор с високопоставени европейски дипломати, предадени от „Ройтерс“. Тя е обяснила, че отделните решенията на американския държавен глава по различните въпроси са част от цялостен подход. \r\n„Това беше шок. Тогава осъзнахме, че Тръмп изобщо не го интересува координираната политика на САЩ и ЕС от миналото“, е заявил един от дипломатите, участвали на срещата. „Без американското лидерство ние сме загубени“. \r\n***  Силите на „Хамас“ са започнали да изтеглят силите си за сигурност назад към границата между Ивицата Газа и Израел, което се случва за първи път от сблъсъците, които започнаха през месец март, предава израелското електронно издание  The Times of Israel . \r\nСилите, които са част от поделение на „Хамас“ имащо задачата да поддържа спокойствието на границата и да предотвратява нападения от „бунтовнически“ терористични групировки, бяха разположени в неделя на две основни места по границата. \r\nИзтеглянето на тези сили най-вероятно е причинено от напрежението между „Хамас“ и „Ислямски джихад“, и е направено с цел да се възстанови контрола на „Хамас“ над границата. \r\nВъпреки опита за успокояване на напрежението, информация на израелската радио и телевизия „Kan“ твърди, че „Хамас“ се намира в положение на завишена готовност през последния месец и е засилила обученията на военното си крило, в случай на въоръжен конфликт с Израел. \r\nСпоред „Kan“, обаче, министерството на отбраната на Израел вярва, че „Хамас“ ще прекрати бойните действия в името на подобряването на хуманитарната ситуация в Газа, където има липса на електричество, питейна вода и канализация. \r\n***", "date": "2018.07.09", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/07/09/2543516/dots-d-r-yavor-boyadzhiev-nadyavame-se-spetsialisti-ot-germaniya-da-ustanovyat-tochnata-etnicheska-prinadlezhnost-na-horata-ot-praistoricheskata-mogila-v-selo-yunatsite.html", "text": "Продължаваме да изучаваме стратиграфията на праисторическата могила в село Юнаците, каза за  Радио „Фокус“ – Пазарджик  доц. д-р Явор Бояджиев от НАИМ-БАН, по повод началото на археологическото лято за този обект. Той обясни, че през тази година работата на специалистите ще е в по-ранните селища, съществували през периода на халколита. „Откриваме отделни кости, най-вече черепи от тези ранни периоди, но не и цели запазени скелети. Имаме надежда, че ще дойдат специалисти от Германия, които правят ДНК анализи, за да се разкрие не просто какво са правили хората или какви са били най-общо, а да установим роднинските връзки между тях, да установим в какви отношения са били, имало ли е въобще такива отношения. Освен това може да се установи и каква е тяхната точна етническа принадлежност“, коментира Бояджиев.  \r\nВаня НИКОЛОВА", "date": "2018.07.09", "title": "Доц. д-р Явор Бояджиев: Надяваме се специалисти от Германия да установят точната етническа принадлежност на хората от праисторическата могила в село Юнаците"}
{"url": "http://www.focus-news.net/news/2018/07/09/2543174/predstoyashti-sabitiya-v-stranata-za-9-yuli-agentsiya-fokus.html", "text": "*** \r\nОт 10.30 часа на „Дондуков” 2 президентът Румен Радев ще удостои посланика на Република Кипър у нас Ставрос Августидис  с орден „Мадарски конник“ първа степен. Отличието се връчва за заслугите на дипломата за развитието на българо-кипърските отношения и сътрудничество. \r\nОт 11.30 часа държавният глава ще отличи с орден „Стара планина“ първа степен, световноизвестния израелски писател, историк и политик проф. Михаел Бар-Зоар. Роденият у нас учен ще бъде удостоен за приноса си за популяризирането на спасяването на българските евреи по време на Втората световна война и за развитието на двустранните отношения между България и Израел.  \r\n*** \r\nОт 11.00 часа в заседателната зала на Института за икономически изследвания при БАН (ул. „Аксаков“ 3) ще се проведе кръгла маса с участието на бивши министри и зам.-министри на търговията от почти всички правителства от началото на Прехода у нас до днес. Среща е посветена на световния търговски ред и предизвикателствата за българската външна търговия в контекста на новите условия на подетата търговска война. Участието си потвърдили Кирил Велев, Ренета Инджова, Кирил Цочев, доц. д-р Даниела Бобева и Валентин Василев.  \r\n*** \r\nОт 11.00 часа в пресклуба на БТА ще се проведе пресконференция на тема „Ролята на човешкия фактор в пътната безопасност“. \r\n*** \r\nОт 11.00 часа пред паметника на Иван Вазов (ул. „Г. С. Раковски“) Националният литературен музей организира честване по повод 168-годишнината от рождението на поета.  \r\n*** \r\nОт 11.00 часа в зала „Пресцентър“ на Националния статистически институт ще се проведе среща с медиите на екипа, който ще направи най-голямото статистическо изследване „Преброяване 2021“. На срещата ще бъде дадена информация за етапите на подготовка и реализиране на изследването.  \r\n*** \r\nОт 11.00 часа в сградата на ИАНМСП, Изпълнителна агенция за насърчаване на малките и средни предприятия ще проведе открита среща за обсъждане на съвместни инициативи с представителните организации на българския бизнес. \r\n*** \r\nОт 11.30 часа заместник-кметът на София Дончо Барбалов ще провери ремонта на сградата, в която се осигурява банка за майчина кърма ( ул. „Сава Михайлов\" 57). \r\n*** \r\nОт 14.30 часа в Българската търговско-промишлена палата ще се проведе кръгла маса на тема „Иновативни технологии, реализирани от преподаватели и изследователи от Техническия университет – София“.  \r\n*** \r\nОт 17.00 часа в Градската градина пред Народния театър „Иван Вазов“ министърът на отбраната Красимир Каракачанов  и началникът на отбраната генерал Андрей Боцев ще открият фотоизложба по повод 140 години от създаването на Българската армия. На събитието е поканена да присъства и Йорданка Фандъкова, кмет на София. \r\n*** \r\nОт 18.00 часа в галерия „София“ на Столична библиотека ще бъде открита изложбата „Разкажи ми, Париж“.  \r\n*** \r\nОт 19.00 часа в Sofia Airport Center (бул. „Христофор Колумб“ 64) ще се състои церемония по награждаването на победителите в класацията „Топ 100 на технологичните компании в България“.  \r\n*** \r\nОт 19.00 часа в галерия-музей „Класика“ (ул. Юрий Венелин № 32) ще бъде представена книгата „Заветът“.  \r\n*** \r\nОт 11.00 часа във фоайето на Младежки културен център ще бъде открита изложба от 33 наредени пъзела.   \r\n*** \r\nОт 9.30 часа в сградата на КНСБ във Варна (ул. „Христо Самсаров“ 3) ще се проведе пресконференция, на която ще бъде представена визията на Конфедерацията за промени в законодателната уредба, касаеща хората с увреждания. \r\n*** \r\nОт 10.00 часа до 12.00 часа в клуба на ПП ГЕРБ (ул. „Г. Бенковски” №1) народният представител Емилия Милкова ще проведе приемна за граждани. \r\n*** \r\nВ митрополията във Варна Кметът Йордан Йорданов и Митрополит Йоан ще обсъдят изграждането на нов православен храм в ж.к. „Добротица“ в Добрич.  \r\n*** \r\nОт 10.00 часа в заседателната зала на Община Враца ще бъдат отворени офертите за обществена поръчка за проектиране, авторски надзор и изпълнение на СМР.  \r\n*** \r\nОт 10.30 часа в сградата на кметството в с. Търнава народният представител от ГЕРБ Красен Кръстев ще проведе приемна за граждани.  \r\n*** \r\nОт 10.00 часа в НЧ „Звезда -  1905” ще се състои литературно четене, посветено на български поет и писател Иван Вазов.  \r\n*** \r\nОт 10.30 часа в НЧ „Градина – Върбица 1894” ще се състои литературно четене и ще бъде открит тематичен кът, посветен на 168 години от рождението на Иван Вазов.  \r\n*** \r\nОт 8.00 часа в Народно читалище „Йордан Йовков – 1870 г.“ ще има летен детски център за игри и забавления.  \r\n*** \r\nОт 9.00 до 13.00 часа в Младежки център ще се проведе събитието „Еко лято 2018“ – спортни занимателни игри, прожекции на филми, посещение на басейн.  \r\n*** \r\nОт 10.30 часа в Художествената галерия ще се проведе лятна работилница за въображение.  \r\n*** \r\nОт 10.00 часа в Окръжен съд – Кюстендил ще се проведе заседание по делото за конфискуване на имущество, собственост на Пламен Галев и Ангел Христов.   \r\n*** \r\nОт 10.30 часа до 12.3о часа в кметството на село Стубел (ул. “Първа“ №55) народният представител Ирена Димова ще проведе приемна за граждани. По-късно, от 14.00 до 16.00 часа, в офиса на ГЕРБ в Монтана (бул.“Трети март“ №39) Димова също ще проведе приемна за граждани.  \r\n*** \r\nОт 09.00 часа,  1 зала Окръжният съд ще гледа делото срещу подсъдимия Ивайло П.- Срещу него е повдигнато обвинение в това, че на 10.01.2017 г. в землището на с. Войводиново, област Пловдив, на автомагистрала „Тракия“, км 132, при управляване на товарен автомобил „Мерцедес Спринтер“ е нарушил правилата за движение като по непредпазливост е причинил смъртта на З. Н. \r\n***  \r\nОт 10.00 часа в Детския отдел на Градска библиотека ще бъдат отбелязани 150 години от рождението на Максим Горки с четене на приказки и разкази от бележития руски писател.  \r\n*** \r\nОт 14.00 часа в зала 105 на Община Сливен на експертна среща ще бъдат обсъдени мерки за подобряване състоянието на Стария бряст.  \r\n*** \r\nОт 9.00 часа до 11.00 часа в офиса на ГЕРБ в Стара Загора (бул. „Митрополит Методий Кусев” № 5) народният представител Радостин Танев ще проведе приемна за граждани.  \r\n*** \r\nОт 10.00 до 12.00 часа в къща-музей „Гео Милев“ ще се проведат литературни занимания за деца от 5 до 9 години.  \r\n*** \r\nОт 10.00 часа до 12.30 часа в Детския отдел на библиотека „Родина“ ще се проведе лятна детска академия.  \r\n*** \r\nОт 10.00 часа в Регионалния пресклуб на БТА  пресконференция ще даде председателят на ПП Социалдемократи.  \r\n*** \r\nОт 11.00 часа в Регионалния пресклуб на БТА организаторите на Фестивала на лавандулата ще дадат пресконференция.  \r\n*** \r\nОт 9.00 часа експертна комисия ще направи оглед на растителността в района на бившата бензиностанция на тополите на ул. „Цар Освободител“. \r\n*** \r\nОт 14.00 часа в заседателна зала на ДКТ „В.Друмев“ ще бъде дадена пресконференция.", "date": "2018.07.09", "title": "Предстоящи събития в страната за 9 юли (Агенция „Фокус“)"}
{"url": "http://www.focus-news.net/news/2018/07/09/2543507/ekspert-rusiya-rusiya-vs-sasht-uporitiya-sreshtu-pragmatichniya.html", "text": "Срещата между Владимир Путин и Доналд Тръмп на 16 юли не предвещава пробив в двустранните отношения. Вероятно е дори локалните компромиси да останат извън рамките на заключителното комюнике. Самата среща на върха изключително много напомня неотдавнашната среща между същия Тръмп и лидера на Северна Корея Ким Чен-ун, когато страните предсказуемо си размениха несъдържателни обещания за деескалация на конфликта, но затова пък оставиха след себе си внушителен геополитически резонанс за регионалните политически играчи. Същото е и този път: Тръмп и Путин все още не са си стиснали ръцете, а на Изток и Запад вече изчисляват своите ползи и загуби от срещата, пише в кратък редакционен материал на  електронното издание на руското списание „Експерт“ , представено без редакторска намеса. \r\nНай-напрегнати са европейците. Медиите в Стария Свят са пълни със статии и карикатури и червени линии, в които прозира мисълта, че капризното американско детенце се среща с политическия мастодонт от Кремъл, който леко ще завърти Тръмп, ще използва емоциите му и ще удържи тотална победа. А срещата на върха ще представлява капитулация на Запада пред Кремъл. Разбира се, в това има частица истина. Но, повече от ясно е, че Тръмп изобщо не е непредсказуем хлапак, американският президент със сигурност е последователен, умен и прагматичен. А страховете на Запада, че ще загуби позиции заради действията на Тръмп не са безпочвени. Но Европа може да обвинява за това само себе си. \r\nСтраните търсят компромис само тогава, когато разберат, че не могат да победят по друг начин. Прагматикът Тръмп отдавна е разбрал, че, казано на езика на сенатора Джон Кенеди, няма да се получи Русия „да бъде пречупена“. Санкциите не проработиха, заплахите също. А това значи, че с Кремъл трябва да се постигне договорка – именно с това се опитва да се занимае Тръмп. \r\nЕвропейските лидери не са толкова гъвкави: те се страхуват да променят рязко външнополитическия курс, защото поставят собствените си кариери и имена по-високо от националните интереси. Те и до момента смятат, че с Русия трябва да се примирят само тогава, когато Западът постигне консенсус за похода си спрямо Москва. Но американският президент показа ясно, че не се интересува от консенсуси, че позициите на съюзниците не са важни за него и той може да ги пожертва с готовност, когато сметне за нужно. Ако Тръмп се договори с Путин, заобикаляйки Европа, тогава в Брюксел ще изглеждат като завършени глупаци – нали не е тайна, че именно под натиска на САЩ Европа въведе и поддържа антируските санкции. \r\nДругите държави по света, напротив, всячески приветстват срещата и очакват с нетърпение тя да завърши успешно. Например, Израел, който е заинтересуван много повече от Тръмп в сделка между САЩ и Русия за ограничаване на влиянието на Иран в Сирия. „За Бенямин Нетаняху именно Иран е основният проблем в сирийския конфликт. Асад не е . Израелтяните живеят от десетилетия с този съсед и знаят как да се справят с него“, пише Bloomberg. А също така знаят как да се договарят – до началото на сирийската гражданска война Асад и Нетаняху водиха секретните преговори за решаването на въпроса с Голанските възвишения и последващо сключване на мирен договор. Колкото по-малко е присъствието на Иран в Сирия, толкова по-лесно Тел Авив ще възобнови преговорния процес. \r\nОще една от заинтересованите страни е Япония. Токио отдавна системно се опитва да изгради отношения с Русия, порсто защото отдавна се опасява от прекаленото засилване на Китай. Изострените отношения между Москва и Запада бяха от полза на Пекин, защото това обърна Русия на Изток – фактически към Китай. Японците се опитаха да диверсифицират това обръщане и именно затова започнаха процес на сближаване с Русия. И сега той зацикли заради редица прегради, една от които е лошите отношения между Москва и Вашингтон. Ако сега американците сами започнат процес на стабилизация на отношенията с Русия и спрат да пречат на японците да развиват партньорство с Москва (както след срещата на върха в Сингапур частично прекратиха да пречат на сближаването между Южна и Северна Корея), в Токио ще бъдат много щастливи от такъв обрат. \r\nПревод и редакция:", "date": "2018.07.09", "title": "„Експерт“ (Русия): Русия vs САЩ – Упорития срещу Прагматичния"}
{"url": "http://www.focus-news.net/news/2018/07/09/2543178/donald-tramp-iran-prekrati-provokatsiite-si-protiv-korabite-na-voennomorskite-sili-na-sasht-v-persiyskiya-zaliv.html", "text": "През настоящата година Иран не е извършил нито една провокация против кораби от Военноморските сили на САЩ в Персийския залив, заяви в неделя президентът на САЩ Доналд Тръмп, цитиран от  ТАСС . \r\n„Иранските провокации против американски военни кораби: \r\n2015: 22 \r\n2016: 36 \r\n2017: 14 \r\n2018: 0“, написа Тръмп в социалната мрежа „Туитър“. \r\nТой посочи, че цитира статистиката на ВМС на САЩ.  Йонислав Дочев", "date": "2018.07.09", "title": "Доналд Тръмп: Иран прекрати провокациите си против корабите на Военноморските сили на САЩ в Персийския залив"}
{"url": "http://www.focus-news.net/news/2018/07/09/2543517/fond-za-strategicheska-kultura-rusiya-krizata-v-makedoniya-prodalzhava-s-palna-sila.html", "text": "Главният редактор на аналитичния център „Геополитика.ру“, генерален директор на Фонда за мониторинг и прогнозиране на развитието на културно-териториалните пространства, ръководител на администрацията на Международното „Евразийско движение“ и автор на редица книги на геополитическа тематика Леонид Савин, свързван с прочутия Александър Дугин (наричан \"идеолога на Кремъл\") продължи серията си от материали на тема Македония с коментар за ситуацията в страната след повторната ратификация на Договра с Гърция за промяна на името на страната. Статията е публикуван от  .  \r\nВ четвъртък, на 5 юли, парламентът на Македония повторно разгледа въпроса за промяна на името на страната. Социалистите на Зоран Заев и албанците отново гласуваха „за“, а депутатите от основната опозиционна партия ВМРО-ДМНЕ бойкотираха гласуването. Сега решението ще бъде пратено отново за подпис на президента Георги Иванов, който, вероятно, отново ще наложи вето, както се случи със Закона за употреба на езиците, с който се дава на албанският статутът на втори държавен. \r\nПрозападните сили в Македония открито изразяват недоволството си от действията на президента. Разпространяват се слухове за проблеми със здравето му (включително душевното), чуват се намеци, че той трябва да напусне заемания пост. \r\nВ същия ден, 5 юли, пред сградата на парламента се състоя митинг, който беше поредния протест срещу смяната на името на страната и израз на подкрепа за държавния глава Иванов за последователната му позиция. В навечерието му полицията задържа много известни лидери на общественото мнение в Македония (например ръководителят на Християнско братство Зарко Гроздановски) и затова на митинга дойдоха и техните последователи. \r\nПреди повторното гласуване на депутатите, в посолството на САЩ в Скопие се състоя прием по случай Деня на независимостта на САЩ. Почетни гости бяха премиерът Зоран Заев и Али Ахмети, един от създателите на албанското сепаратистко движение в Югославия в края на 80-те и началото на 90-те. \r\nСлед едногодишен престой в затвора в Югославия за нелегална дейност, Ахмети заминава за Швейцария, където получава убежище, а през 1996 година става един от основателите на „Армията за освобождение на Косово“. В Македония той оглавява т.нар. „Армия за национално освобождение“. На неговата съвест лежат множество терористични актове и началото на шестмесечния въоръжен конфликт през 2001 година. След Охридския договор, който предвижда амнистия на всички страни в конфликта, албанските бойци създават партия „Демократически съюз за интеграция“ (ДСИ), начело на която застава Ахмети. След декември 2016 година и привикването му в Тирана, той и неговата партия влизат в коалиция със Заев. \r\nНезависимо от легализацията на част от бойците, албанският терор в Македония продължава, а политиката за тях е удобен инструмент. След идването на Заев на власт от затвора и следствените арести са пуснати на свобода около 1500 престъпници (основно албанци), включително осъдени за тежки престъпления. Албанските групировки действат най-активно в Куманово и Скопие. Едновременно с това, албанците взаимодействат със западните дипломатически мисии, създавайки си образ на „гражданско общество“. \r\nТук си струва да се отбележи, че посланик на САЩ в Македония Джес Бейли. През 2011 година той застава начело на американската дипломатическа мисия в Турция, а през 2013 година при него там започват масови протестни акции на площад Таксим в Истанбул, предизвикали ефект на доминото по цялата страна. Ролята на проповедника Фетулах Гюлен, който се намира в САЩ и американското посолство в тези протести се проследяват чак до опита за държавен преврат в Турция през юли 2016 година. Бейли се появява в Македония през 2014 година – и в страната веднага започват интриги срещу премиера Никола Груевски, прелели в протестни акции през 2015 година, а в крайна сметка и довели до оставката на министър-председателя. Джес Бейли е човек на Хилъри Клинтън. \r\nОт началото на 90-те години македонските албанци участват във въоръжените конфликти и на Балканите, и по други части на света. През последните години те редовно прескачаха до Сирия, където получиха боен опит и установиха връзки с други джихадистки групировки. \r\nНа срещата между Зоран Заев и генералния секретар на НАТО Йенс Столтенберг на 29 юни в Брюксел последният отбеляза, че без „финализиране на споразумението (с Гърция за отказ от името „Македония“) Македония не може да влезе в Алианса“. Освен това генералният секретар изрази надежда, че на предстоящата среща на върха на НАТО на 11-12 юли, Македония ще бъде поканена да започне присъединителни преговори. \r\nЗаев, лобиращ за влизане на Македония в НАТО, не се притеснява да дава всевъзможни обещания, включително и да лъже откровено. В този ред на мисли, на 6 юли канцеларията на президента Георги Иванов решително опроверга лъжата на Зоран Заев в интервю пред гръцката държавна телевизия ЕРТ, че уж държавният глава ще подкрепи договора с Гърция. „Премиерът Заев продължава да лъже и манипулира не само македонската, но и гръцката и международната общественост, изказвайки своите противоречиви и сбъркани възгледи... Президентът на Македония не е съгласен със споразумението (с Гърция), което вреди на македонската национална идентичност и интересите на Република Македония. Позицията на президента Иванов не се е променила и той не приемам никакъв натиск, шантаж и заплахи“. \r\nОт това заявление е видно, че простият вариант за демонтаж на македонската държава (например, нейното разделяне между Албания, Гърция и България) на Запада няма да мине. И до срещата на върха на НАТО въпросът за промяна на името на Македония няма да бъде решен. Съгласно анкетите, провеждането на референдум в Македония също няма да донесе резултатите, от които е заинтересован Запада. \r\nСега съвсем не е ясно, накъде ще тръгне този конфликт. \r\nПревод и редакция:", "date": "2018.07.09", "title": "„Фонд за стратегическа култура“ (Русия): Кризата в Македония продължава с пълна сила"}
{"url": "http://www.focus-news.net/news/2018/07/09/2543177/sport-aleksandra-nacheva-sas-srebaren-medal-na-evropeyskoto-parvenstvo-po-leka-atletika-v-gyor.html", "text": "Александра Начева спечели сребърен медал на Европейското първенство по лека атлетика за юноши и девойки в унгарския град Гьор, като бе на косъм и от титлата. В последния си, шести опит, голямата надежда на българската лека атлетика преодоля 13,88 метра в тройния скок, оставайки само на 12 см от личния си рекорд. Минути по-късно испанката Висенте лиши българката от златния медал. Тя записа резултат от 13,95 метра и за Начева остана среброто.", "date": "2018.07.09", "title": "Спорт: Александра Начева със сребърен медал на Европейското първенство по лека атлетика в Гьор"}
{"url": "http://www.focus-news.net/news/2018/07/09/2543180/kyustendil-poveche-ot-110-akta-sa-sastaveni-ot-nachaloto-na-godinata-za-narusheniya-v-gorskite-teritorii.html", "text": "Повече от 110 акта са съставени от началото на годината за нарушения в горските територии. Това каза пред  Радио „Фокус” – Кюстендил  инж. Здравчо Тодоров, директор на Регионална дирекция по горите – Кюстендил. Дирекцията обхваща областите Кюстендил и Перник. От началото на годината са извършени общо 2 184 проверки. В обектите по чл. 206 от закона – това са складовете, има 386 проверки. В обектите за добив на дървесина са 495 – близо 500 проверки. „Извършили сме проверки на 920 превозни средства, проверили сме 123 ловци и 9 риболовци. Освен всичко това са инспектирани и други физически лица – 162 души”, каза Здравчо Тодоров. По думите му само от инспекторите към дирекцията са съставени 62 акта за установени административни нарушения. „Разбира се, че в тази насока се извършват проверки и от страна на Югозападно държавно предприятие. На база на техните констатации, след извършените проверки, се представят при нас за произнасяне и съответните преписки. Ние сме административно наказващ орган. Мога да обобщя, че от началото на годината, проверките, констатираните нарушения, за които са съставени актове са общо 117”, каза Здравчо Тодоров. По думите му по Закона за горите има най – много нарушения. Те са 116 броя. Тези нарушения обаче могат да бъдат разделени на няколко вида. При добива на дървесина са установени 51 нарушения. 18 са установените нарушения при транспорт на дървесина на територията на предприятието и на Регионална дирекция по горите. 47 са установените нарушения, които също спадат към разпоредбите на Закона за горите. От началото на годината има и един акт, съставен по Закона за лова. \r\nВенцеслав ИЛЧЕВ", "date": "2018.07.09", "title": "Кюстендил: Повече от 110 акта са съставени от началото на годината за нарушения в горските територии"}
{"url": "http://www.focus-news.net/news/2018/07/09/2543181/nezavisimaya-gazeta-evropeyskite-kompanii-zaobikalyat-sanktsiite-sreshtu-krim-i-prodalzhavat-da-pravyat-biznes-tam.html", "text": "Забраните на Киев за търговия с Русия доведоха до парадоксални резултати. Част от украинските предприятия губят приходите си, тъй като техният износ към Русия бива изместен от европейския бизнес, пише руският вестник  „Независимая газета“ . \r\nДруги украински компании превеждат в Русия все повече валута, за да заплатят вноса на донецки въглища през територията на Русия. Много европейски компании се научиха да работят в Крим, заобикаляйки санкциите. \r\nВ началото на 2018 година украинските предприятия са съкратили собствения си добив на въглища с 12%. В същото време са увеличили износа си с почти 43%. Две трети от вносните въглища в Украйна идват от Русия – в това число и въглищата от Донбас, доставяни през територията на Русия. Украйна планира през 2018 година да увеличи вноса на топлинни въглища от Русия с почти 30% в сравнение с 2017 година. \r\nРъстът на вносни стоки от Русия – това е тенденция не само през 2018 година. През изминалата 2017 година доставките на руски стоки в Украйна са се увеличили с почти 40% и са достигнали 7.2 милиарда долара. \r\nВредите за Крим от подобни санкции са много условни, тъй като полуостровът замества украинските износни предприятия с доставки от Русия и дори от Европа, за чийто бизнес е по-изгодно да не спазва антикримските санкции.  Йонислав Дочев", "date": "2018.07.09", "title": "„Независимая газета“: Европейските компании заобикалят санкциите срещу Крим и продължават да правят бизнес там"}
{"url": "http://www.focus-news.net/news/2018/07/09/2543183/sport-rusiya-pobedi-frantsiya-s-30-geyma-i-specheli-ligata-na-natsiite.html", "text": "Русия победи домакина Франция с 3:0 гейма и спечели първото издание на Лигата на нациите, което е наследник на Световната лига. Руснаците се наложиха след 25:22, 25:20, 25:23 в двубой игран на стадион „Стад Пиер Мороа“ в Лил. Максим Михайлов бе най-резултатен за Русия с 19 точки, а Дмитрий Мусерски добави 12 точки. За Франция най-много точки отбеляза Ървин Нгапет – 16. \r\nВ друг двубой, САЩ завоюваха бронзовите медали в Лигата на нациите след победа над Бразилия с 3:0 гейма.", "date": "2018.07.09", "title": "Спорт: Русия победи Франция с 3:0 гейма и спечели Лигата на нациите"}
{"url": "http://www.focus-news.net/news/2018/07/09/2543182/afp-ofitsialniyat-broy-na-zaginalite-v-navodneniyata-v-yaponiya-dostigna-do-75-dushi.html", "text": "Броят на загинали в рекордните валежи и наводнения, които засегнаха части от Япония, се увеличи до 75 в понеделник, предава  AFP , като се позовава на официална статистика. \r\nРедица хора все още са в неизвестност. Спасителни екипи и военнослужещи се борят в калта и водите за спасяване на животи. Местните медии вече повишават броя на загинали до 90. \r\nМинистър-председателят на Япония Шиндзо Абе в събота предупреди, че спасяването на жертвите от наводненията е „състезание срещу времето“. \r\nНад 50 000 спасителни работници, полицаи и военен персонал са мобилизирани, за да посрещнат тежката ситуация, която остави цели села потопени под вода.  Йонислав Дочев", "date": "2018.07.09", "title": "AFP: Официалният брой на загиналите в наводненията в Япония достигна до 75 души"}
{"url": "http://www.focus-news.net/news/2018/07/09/2543176/reuters-brazilskiyat-sadiya-rozherio-favreto-prepovtori-reshenieto-si-za-osvobozhdavane-na-luis-inasio-lula-da-silva.html", "text": "Бразилският апелативен съдия Рожерио Фаврето издаде трета заповед в неделя за освобождаването на бившия бразилски президент Луис Инасио Лула да Силва от затвора, предава  Reuters . \r\nНе става ясно, обаче, дали местните власти могат да изпълнят ефективно решението за освобождаването на Лула да Силва, тъй като решението на Фаврето може да разпали конфликт на компетентност между местната и федералната власт. \r\nПо-рано в неделя, първо Рожерио Фаврето прие решение за освобождаване на бившия президент, след което бразилският федерален съдия Жоан Педро Жебран Нето издаде заповед за отмяна на освобождението на Лула да Силва, пояснявайки че „правораздавателните власти и федералната полиция на щата Парана са длъжни да се въздържат от вземането на каквито и да е решение, изменящи съдебно решение (за лишаването от свобода на Лула)“.  Йонислав Дочев", "date": "2018.07.09", "title": "Reuters: Бразилският съдия Рожерио Фаврето преповтори решението си за освобождаване на Луис Инасио Лула да Силва"}
{"url": "http://www.focus-news.net/news/2018/07/09/2543186/the-daily-express-leybaristkata-partiya-se-nahvarli-varhu-konservativnata-partiya-i-pravitelstvoto-sled-ostavkata-na-deyvid-deyvis.html", "text": "От Лейбъристката партия заявиха, че Консервативната партия се намира в „хаос“, след решението на Дейвид Дейвис да подаде оставка като министър за Брекзит, пише британският ежедневник  The Daily Express . \r\nПредседателят на лейбъристите Иън Лейвъри заяви: „Това е абсолютен хаос и Тереза Мей вече няма власт“. \r\n„Министър-председателят е на пост, но не и на власт. Тя не може да завърши Брекзит и нашата страна е в пълен застой, докато Консерваторите се отдават на своите боричкания за властта. Не можем да продължим по този начин. На Великобритания ѝ е нужно функциониращо правителство“, допълни той. \r\nЛейбъристкият депутат Мери Крег написа в социалната мрежа „Туитър“: „Дейвид Дейвис дори нямаше благоволението да подаде оставката си на Тереза Мей през деня. Битката за лидерството наближава.“ \r\nМинистърът на външните работи в сянка Емили Торнбери сподели списък с оставките в кабинета от ноември насам. \r\n„Имаше шест оставки в 249 дни. Това прави една оставка на всеки шест седмици“, написа тя в социалната мрежа „Туитър“. \r\nЛидерът на Лейбъристката партия Джереми Корбин също коментира ситуацията: „Подаването на оставка от Дейвид Дейвис в толкова ключово време показва, че Тереза Мей няма власт и е неспособна да завърши Брекзит. Докато правителството ѝ е в хаос, ако тя се задържи, ще бъде ясно че за нея е по-голям интерес оставането на власт за своя собствена изгода, отколкото службата на народа на нашата страна“.  Йонислав Дочев", "date": "2018.07.09", "title": "The Daily Express: Лейбъристката партия се нахвърли върху Консервативната партия и правителството, след оставката на Дейвид Дейвис"}
{"url": "http://www.focus-news.net/news/2018/07/09/2543175/sputnik-zhenata-koyato-beshe-izlozhena-na-nevroparalitichniya-gaz-novichok-v-eymsbari-e-pochinala.html", "text": "Жената, която беше изложена на невропаралитичния газ „Новичок“ в британския град Еймсбъри, е починала в местна болница, съобщиха от британската полиция в неделя, предава  Sputnik . \r\n„Детективите са започнали разследване за убийство, след като жена, която е била изложена на невропаралитичния газ „Новичок“ в Еймсбъри, е починала в болницата тази вечер, неделя, 8 юли. Тя беше разпозната като 44-годишната Доун Стърджес от Дърингтън. Семейството ѝ беше уведомено и получава подкрепа от специално обучени семейни служители“, се казва в съобщението на полицията. \r\nОт там допълниха, че 45-годишен мъж, който също се лекува след излагането на невропаралитичния газ, остава в критично състояние.  Йонислав Дочев", "date": "2018.07.09", "title": "Sputnik: Жената, която беше изложена на невропаралитичния газ „Новичок“ в Еймсбъри, е починала"}
{"url": "http://www.focus-news.net/news/2018/07/09/2543187/pazardzhik-dva-mineralni-plazha-funktsionirat-v-panagyurskoto-selo-banya.html", "text": "Два минерални плажа функционират на територията на панагюрското село Баня, предаде репортер на  Радио „Фокус“ – Пазарджик . Те се посещават целогодишно, като откритите басейни се ползват през лятото, а закритият през есенните и зимните месеци. И двата плажа са разположени в непосредствена близост един до друг съвсем близо до центъра на селото. Водата в тях е около 37градуса, което я прави подходяща и за деца и за възрастни хора. Тя е показна за заболявания на опорно-двигателната система и бъбреците. Цената на билета за възрастни е 5лв, за деца под 7 години – 3 лв. И двата водни обекта се стопанисват много добре и хигиената е системна. На разположение на посетителите са и заведения за бързо хранене. Старият минерален плаж е опесъчен, с чадъри и шезлонги, като има и високи дървета, които хвърлят сянка на част от терена. Частният плаж е изцяло с изкуствена настилка, шезлонги и чадъри. В селото има и минерална баня, която е изградена върху термални извори, чиято температура е от 28 до 43 градуса. Разделена е на три части – помещения с два топли басейна и един с по-хладка вода. Тя се посещава предимно от жителите на селото, а през почивните дни и от много туристи, които съчетават двата минерални плажа и планинския туризъм. \r\nАлбена ЖИЛЕКОВА", "date": "2018.07.09", "title": "Пазарджик: Два минерални плажа функционират в панагюрското село Баня"}
{"url": "http://www.focus-news.net/news/2018/07/09/2543190/varna-niski-sa-dobivite-ot-praskovi-i-kaysii-v-oblastta.html", "text": "Ниски са добивите от праскови и кайсии във Варненска област тази година. Това съобщиха за  Радио „Фокус” – Варна  от Областна дирекция „Земеделие” във Варна. Прибирането на реколтата продължава. От 189 декара плододаващи площи с кайсии в областта вече са реколтирани 92 декара. Получената продукция е 15 тона при среден  добив 163 килограма от декар. В отделни общини от областта добивите са под 100 килограма от декар, уточниха от дирекцията. Част от продукцията от праскови също няма да бъде прибрана заради измръзване. По-рано през годината в Областна дирекция „Земеделие” във Варна бяха подадени заявления за пропаднали площи вследствие на неблагоприятни климатични условия – основно в районите на общините Долни чифлик и Дългопол. Към момента са прибрани само 5 декара праскови в района на община Ветрино с добив 200 кг/дка. Продължава прибирането и на реколтата от малини. От 14 декара плододаващи площи са прибрани 5 декара присреден добив 120 кг от декар. В отделни общини вече е започнало прибирането и на реколтата от лавандула. \r\nМарияна ВАЛЕНТИНОВА", "date": "2018.07.09", "title": "Варна: Ниски са добивите от праскови и кайсии в областта"}
{"url": "http://www.focus-news.net/news/2018/07/09/2543511/boris-dzhonsan-mechtata-za-brekzit-umira.html", "text": "Бившият външен министър на Великобритания Борис Джонсън предупреди в понеделник, след като подаде оставка от поста, че Обединеното кралство „върви към това да се превърне в колония“ с плана да остане близко до Европейския съюз, предава  AFP . \r\nВ писмо от две страници до премиера Тереза Мей, един от водещите британски евроскептици казва, че първоначално е приел предложението на правителството, но сега „има буца в гърлото“. \r\n„Брекзит трябва да означава възможност и надежда. Трябва да е шанс да направим нещата по различен начин, да бъдем по-пъргави и динамични и да се възползваме максимално от предимствата на Обединеното кралство като отворена, гледаща навън глобална икономика“, написа Джонсън. \r\n„Мечтата умира, задушена от ненужни съмнения в себе си“, категоричен е бившият външен министър. \r\nСпоред неговите думи, Великобритания отива към „полу-Брекзит, при който голяма част от икономиката ще остане заключена в системата на Съюза, като при това Обединеното кралство няма да има контрол върху тази система“. \r\nИдеята да се предложи приемането на голям брой европейски закони е „налудничава позиция“, особено имайки предвид, че от десетилетия британските правителства са се съпротивлявали на това, а сега дори Лондон няма да има възможността да участва в изготвянето им, обяснява Джонсън. \r\n„В този смисъл ние действително ще получим статута на колония – и на всички ще им е трудно да видят икономическите и политическите предимства на това споразумение“, предвижда бившият външен министър. \r\nЕвроскептикът обяснява, че на заседанието на кабинета в петък е решил да се съгласи с плана на Мей, защото е видял, че „броят на тези, които са на моя страна бяха прекалено малко, за да надделеят“. \r\n„Сега правителството трябва да свърши своята работа. Проблемът беше в това, че репетирах изказването си през почивните дни и се получи буца в гърлото ми“, пише Джонсън. \r\nНакрая той добавя: „След като не мога да подкрепя тези предложения съзнателно, за съжаление стигнах до извода, че трябва да си ходя“.  \r\nПревод и редакция:", "date": "2018.07.09", "title": "Борис Джонсън: Мечтата за Брекзит умира"}
{"url": "http://www.focus-news.net/news/2018/07/09/2543192/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Забраните на Киев за търговия с Русия доведоха до парадоксални резултати. Част от украинските предприятия губят приходите си, тъй като техният износ към Русия бива изместен от европейския бизнес, пише руският вестник  „Независимая газета“ . \r\nДруги украински компании превеждат в Русия все повече валута, за да заплатят вноса на донецки въглища през територията на Русия. Много европейски компании се научиха да работят в Крим, заобикаляйки санкциите. \r\nВ началото на 2018 година украинските предприятия са съкратили собствения си добив на въглища с 12%. В същото време са увеличили износа си с почти 43%. Две трети от вносните въглища в Украйна идват от Русия – в това число и въглищата от Донбас, доставяни през територията на Русия. Украйна планира през 2018 година да увеличи вноса на топлинни въглища от Русия с почти 30% в сравнение с 2017 година. \r\nРъстът на вносни стоки от Русия – това е тенденция не само през 2018 година. През изминалата 2017 година доставките на руски стоки в Украйна са се увеличили с почти 40% и са достигнали 7.2 милиарда долара. \r\nВредите за Крим от подобни санкции са много условни, тъй като полуостровът замества украинските износни предприятия с доставки от Русия и дори от Европа, за чийто бизнес е по-изгодно да не спазва антикримските санкции. \r\n***  Президентите на Русия и САЩ, Владимир Путин и Доналд Тръмп, могат да обсъдят сътрудничество в сферата на кибербезопасността по време на срещата си в Хелзинки, съобщава за руския вестник  „Известия“  говорителят на Кремъл Дмитрий Песков. \r\n „Възможно е“, заяви Песков на въпрос дали борбата с киберопасностите ще стане една от темите на обсъждане на предстоящата среща на върха между Русия и САЩ. \r\nПо време на Международния конгрес по кибербезопасност, състоял се на 6 юли, Владимир Путин посочи необходимостта от взаимодействие между държавите в тази сфера. Отчитайки мащаба на киберопаностите, ефективният им отговор може да дадат само усилията на цялата международна общност, заяви Путин. \r\n„Русия винаги се е застъпвала за съвместно и справедливо решение на всички възникващи въпроси и още повече на споровете. В същото време мерките за безопасност и регулирането на това пространство не е задължително да пречи на технологичния прогрес и развитието на иновациите“, смята руският президент. \r\nСрещата на върха между Русия и САЩ ще се проведе на 16 юли в Хелзинки. Планира се Владимир Путин и Доналд Тръмп да имат разговори очи в очи, да проведат преговори в широки състави и да дадат съвместна пресконференция. \r\n***  Една от основните линии на напрежение в отношенията между Русия и европейските държави, с изключение на геополитиката и произлязлата от нея война на санкции – това е перспективата за строителството на газопровода „Северен поток 2“, пише руският вестник  „Новая газета“ . \r\nКакто в случая и с първия поток, политическите рискове не спират процеса на строителство и, съответно, усвояването на заделения за тази цел бюджет на „Газпром“. \r\nТази история беше един от важните елементи в доклада на анализатора на руската „Сбербанк“ Алекс Фек, който беше уволнен след публикуването му, а Герман Греф поднесе публични извинения на най-големите управители на „Газпром“, в това число Генадий Тимченко и братята Аркадий и Борис Ротенберг. \r\nИ тук пристигна новината, че стойността на изграждането на компресорна станция „Славянска“ (отправна точка за Северен поток 2), която се извършва от компанията на Ротенберги „Стройгазмонтаж“, изведнъж се е увеличала от 826 милиона рубли на 19,1 милиарда. Излиза, че напразно се е извинил? \r\nЦифрите, разбира се, са прозрачно и инатливо нещо, но е нужно коректното им интерпретиране. Увеличила ли се е сумата, която „Газпром“ е заплатила на компанията на Ротенберг за компресорната станция „Славянска“? Да, с 23 пъти. Но защо? \r\nАко внимателно разгледаме тръжната документация, става очевидно, че 826 милиона – това е цената на първата партида, чийто конкурс беше проведен по-рано. А 19,1 милиарда – това е пълната цена на целия обект. Всъщност не можем в самата същност да сравним част от цената и цялостният ѝ облик. А подобно на това е възможно и необходимо. „Славянска“ ще излезе на „Газпром“ по-евтино, отколкото съпоставимата с нея компресорна станция „Портова“, която беше построена за „Северна поток 1“ от компанията „Петон“. \r\n„Стойността на строителството на уникалната компресорна станция, която трябва да обезпечи транспортирането на 60 милиарда кубически метра газ на разстояние от близо 1200 километра по море, не може да струва 13 милиона долара“, подчертава в разговор за „Новая газета“ Алексей Гривачи, заместник-генерален директор на Фонда за националната енергийна безопасност на Русия. „Стандартните компресорни станции на всеки 100 км по трасето струват около 100 милиона долара всяка. „Славянска“ ще бъде няколко пъти по-голяма като мощности от обикновения компресор. Очевидно е, че първоначалният договор може да покрие само малка част от работата.“ \r\n***", "date": "2018.07.09", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/07/09/2543189/sputnik-doklad-na-ruskoto-finansovo-ministerstvo-sochi-che-predstoi-kriza-v-tsenite-na-petrola.html", "text": "Руското финансово министерство предупреждава от опасността за нов срив на цените на петрола, ако те останат над дългосрочните нива на баланс от 50-60 долара за барел, казват от министерството в документ, с който  Sputnik  се е сдобил. \r\n„През 2018 година цените на петрола достигнаха нови върхове от 2014 година насам. Основните фактори нз растежа на цената бяха икономическата криза и срива на добива на петрол във Венецуела, както и намерението на САЩ да „анулират добива на петрол в Иран“, след като се оттеглиха от ядреното споразумение. Въпреки това, стабилните цени на петролния пазар са под настоящите цифри и възлизат на около 50 долара за барел, а настоящият растеж трябва да бъде разглеждан като временен. Ако цените на петрола продължават да стоят над дългосрочните нива на равновесие, сривът в цените ще се повтори“, пише в документа. \r\nАвторите на документа смятат, че възникващата ситуация е подобна на периода на високи цени на петрола през 2011 – 2013 година, когато дългосрочното ниво на равновесие беше около 80-90 долара за барел, докато действителната цена достигна до около 110 долара. \r\n„Тогава, след период на високи цени между 2011-2013 година, ОПЕК стартира ценова война срещу добива на шистов газ от САЩ и маргиналните цени на петролния добив около света паднаха до сегашните нива на 50-60 долара за барел“, се казва още в документа. \r\nСпоред министерството, държави като САЩ, Канада, Бразилия, Ангола и други, имат достатъчно ресурси и възможности да увеличат добива си на петрол.  Йонислав Дочев", "date": "2018.07.09", "title": "Sputnik: Доклад на руското финансово министерство сочи, че предстои криза в цените на петрола"}
{"url": "http://www.focus-news.net/news/2018/07/09/2543193/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Министърът на Великобритания за Брекзит Дейвид Дейвис подаде оставка, заради сериозен спор с премиера Тереза Мей относно плановете ѝ за отношенията с Европейския съюз след Брекзит, пише британският вестник  The Independent . \r\nОставката на Дейвис нанася значителен удар на стабилността на кабинета на Тереза Мей, след като още един служител се отказа почти веднага. \r\nНапускането на Дейвид Дейвис и Стив Бейкър, който беше служител в министерството за Брекзит, може да предизвика и други висшестоящи фигури да напуснат. \r\nМей се надяваше да спечели привържениците на Брекзит на своя страна чрез предложенията, които бях приети от кабинета ѝ в петък, включително и Дейвид Дейвис – но от тогава консервативните депутати, които искат Брекзит, призоваха за промяна на лидерството в партията и държавата. \r\nНовината идва в навечерието на сериозно изпитание за министър-председателя, тъй като тя се изправя пред Камарата на общините в понеделник, за да обясни предложенията си, последвано от среща с консервативните си депутати. \r\n***  От Лейбъристката партия заявиха, че Консервативната партия се намира в „хаос“, след решението на Дейвид Дейвис да подаде оставка като министър за Брекзит, пише британският ежедневник  The Daily Express . \r\nПредседателят на лейбъристите Иън Лейвъри заяви: „Това е абсолютен хаос и Тереза Мей вече няма власт“. \r\n„Министър-председателят е на пост, но не и на власт. Тя не може да завърши Брекзит и нашата страна е в пълен застой, докато Консерваторите се отдават на своите боричкания за властта. Не можем да продължим по този начин. На Великобритания ѝ е нужно функциониращо правителство“, допълни той. \r\nЛейбъристкият депутат Мери Крег написа в социалната мрежа „Туитър“: „Дейвид Дейвис дори нямаше благоволението да подаде оставката си на Тереза Мей през деня. Битката за лидерството наближава.“ \r\nМинистърът на външните работи в сянка Емили Торнбери сподели списък с оставките в кабинета от ноември насам. \r\n„Имаше шест оставки в 249 дни. Това прави една оставка на всеки шест седмици“, написа тя в социалната мрежа „Туитър“. \r\nЛидерът на Лейбъристката партия Джереми Корбин също коментира ситуацията: „Подаването на оставка от Дейвид Дейвис в толкова ключово време показва, че Тереза Мей няма власт и е неспособна да завърши Брекзит. Докато правителството ѝ е в хаос, ако тя се задържи, ще бъде ясно че за нея е по-голям интерес оставането на власт за своя собствена изгода, отколкото службата на народа на нашата страна“. \r\n***  Полицията е започнала разследване за убийство, след като жената, която беше изложена на невропаралитичния газ „Новичок“ в Еймсбъри, почина в болницата в неделя, пише британският вестник  London Evening Standard . \r\n44-годишната Доун Стърджес изпадна в критично състояние заедно с мъжа си, 45-годишният Чарли Роули на около 13 км от мястото, на което беше отровен бившият руски агент Сергей Скрипал и дъщеря му Юлия със същото вещество. \r\nСтърджес, която е имала три деца, е починала в неделя и смъртта ѝ се третира като убийство, заявиха от полицията. \r\nНейният партньор Чарли Роули все още се намира в критично състояние в болница. \r\nИзследванията разкриха, че двойката е била изложена на невропаралитичния газ, след като е докоснала заразен предмет с ръцете си. \r\nВъзможността двете разследвания да бъдат свързани е „очевидна ключова линия за разследване на полицията“, допълниха от там. \r\nМинистър-председателят Тереза Мей заяви, че е „ужасена и шокирана“ от смъртта. \r\nВ изявление публикувано в неделя вечерта, комисар Нийл Басу, началник на контратерористичното управление на британската полиция, заяви: „Това са шокиращи и трагични новини. Доун остава семейството си, включително три деца, и нашите мисли и молитви са с тях в това изключително трудно време. 45-годишният мъж, който се разболя заедно с Доун, остава в критично състояние в болницата и нашите мисли са с него и семейството му. Тези ужасни новини ще послужат единствено за засилване на нашата решимост за идентифициране и довеждане до наказателна отговорност човека, или хората отговорни за това, което мога да опиша единствено като възмутителен, безразсъден и примитивен акт. Детективите ще продължат с работата си, за да съберат всички възможни доказателства, така че да можем да разберем как двама граждани са стигнали до това да бъдат изложени на толкова смъртоносна субстанция“. \r\n***", "date": "2018.07.09", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/07/09/2543195/pregled-na-mezhdunarodnite-novini-do-6-chasa-agentsiya-fokus.html", "text": "Пътнически влак дерайлира в северозападната част на Турция. \r\nИнцидентът се е случил в близост до Текирдаг (Родосто), разположен на северния бряг на Мраморно море, на около 135 километра западно от Истанбул. Влакът се е движел от населено място в провинция Одрин.  \r\nСвидетели съобщават за жертви, но към настоящият момент няма данни за точния им брой. На място са изпратени линейки. Причината за катастрофата все още не е известна. \r\n***  Десет души са загинали, а 73 други са пострадали при дерайлирането на влак в Северозападна Турция. \r\nВлакът, в който са пътували 360 души, е пътувал от Капъ-куле на границата с България към Истанбул, когато шест от вагоните на композицията дерайлират. Над 100 линейки са изпратени на мястото на инцидента - Текирдаг (Родосто), разположен на северния бряг на Мраморно море, на около 135 километра западно от Истанбул. \r\nКапъ-куле е турската страна от граничния контролно-пропускателен пункт Капитан Андреево-Капъ-куле. Aдминистративно е част от е вилает Одрин, околия Одрин в Турция. \r\n***  Настоящият президент на Турция Реджеп Тайип Ердоган ще се закълне в понеделник като президент на Турция, след изборната му победа през изминалия месец, която му позволи да задържи поста си, но с увеличени правомощия. \r\nНа церемонията по встъпване в длъжност ще присъстват редица чуждестранни лидери и представители, включително министър-председателят на Русия Дмитрий Медведев, президентът на Венецуела Николас Мадуро и емирът на Катар шейх Тамин бин Хамад Ал Тани. \r\nСъбитието в столицата Анкара, ще включва преминаването от парламентарна система към президентска, в съответствие с конституционните промени, одобрени на референдум през април 2017 година. \r\nСпоред новата система, 64-годишният Ердоган ще ръководи изпълнителната власт на страната и ще има право да назначава и премахва вицепрезиденти, която ще бъде нова позиция, както и министри, висшестоящи чиновници и висши съдии – без одобрението на парламента. \r\nПрезидентът ще има властта и да разпуска парламента, издава изпълнителни декрети и въвежда извънредно положение. Постът на министър-председател не съществува в новата система. \r\nПо-късно в понеделник, Ердоган ще обяви и своя кабинет. \r\nТой беше обявил, че няма да има членове или депутати от своята Партия на справедливостта и развитието (ПСР) в новия кабинет, намеквайки че той ще бъде изграден от бивши политици и бюрократи. Контрол на властта и баланс, икономика \r\nРеджеп Ердоган неколкократно наблегна на това, че силната роля на президента ще създаде стабилна обстановка, което ще позволи на страната да предприеме „стъпки за бъдещето в още по-силен маниер“. \r\nВъпреки това, опозиционните партии, Западните съюзници на Турция и други критици, твърдят че системата предоставя на президента голяма власт, без нужния контрол и баланс, определяйки я като „еднолично управление“. \r\nЕрдоган започва новия си мандат изправен пред редица икономически предизвикателства, включително повишаващите се лихвени проценти и инфлацията, както и остро девалвираната турска лира спрямо щатския долар. \r\nТанер Беркшой, професор по икономика и колумнист, заяви че намаляването на лихвените проценти ще бъде очевиден приоритет за новото правителство. \r\n„Към момента, истинските лихвени проценти не са достатъчни, за да задържат ниска инфлацията и тепърва ще видим какво ще направят по въпроса икономистите в кабинета“, заяви Беркшой пред Al Jazeera. \r\n„Въпреки това, лихвените проценти ще покажат спад при всички случаи, тъй като предполагаемия (икономически) риск за Турция ще падне постепенно след инаугурацията“, допълни той. \r\nСпоред него спадът на лихвените проценти „ще зависи и от това до каква степен новото правителство ще се меси в политиките на Централната банка“. \r\nПо време на предизборната си кампания, Ердоган открито заяви, че ще бъде по-активен в полето на икономиката и ще работи за намаляването на лихвените проценти. Извънредно положение \r\nДруго ключово обещание от Ердоган беше отмяната на извънредното положение, което беше в сила от юли 2016 година, след проваления опит за преврат. \r\nОт тогава правителството арестува или уволни над 100 000 души, включително и 18 500 държавни служители в неделя. По-смекчена реторика към Европейския съюз \r\nПреговорите за членство на Турция с Европейския съюз са в застой в последните няколко години, докато отношенията със САЩ също са обтегнати. \r\nГалип Далай, политически анализатор, заяви че не очаква големи промени във външната политика на Турция след встъпването в длъжност на Ердоган. \r\n„Очаквам по-умерена реторика между ЕС и Анкара в предстоящия период, в частност като резултат от отмяната на извънредното положение и икономическите проблеми в Турция“, заяви Далай пред Al Jazeera. \r\nТой допълни, че не предвижда „сериозно развитие“ върху различията в двете страни, „тъй като корените на тези проблеми между Анкара и ЕС съществуват много преди извънредното положение“. \r\nМеждувременно, Анкара работи в тясно сътрудничество с Техеран и Москва за приключване на сирийската война. В същото време, сътрудничеството на Турция с Русия се е разширило в множество области, от енергетиката до отбраната. \r\n„Очаквам САЩ и Анкара да си говорят повече за Сирия“, заяви Далай. \r\nТой добави, че сътрудничеството между Русия, Иран и Турция ще бъде „по-малко натоварено, имайки предвид че Вашингтон е главният отговарящ за целите на Турция в северна Сирия“. \r\n***  Считано от понеделник, 9 юли, Австрия въвежда временен контрол по границите, който ще остане в сила в рамките на пет дни. \r\nМярката се въвежда във връзка с двудневната среща на върха на министрите на вътрешните работи на страните от Европейския съюз, която ще се проведе в периода 12-13 юли в Инсбрук.  \r\nПрез юли и септември австрийските власти ще извършват проверки на няколко гранични пункта в Германия и Италия за срок от по пет дни. Това не е реакция на новия план на Берлин за бежанската политика, а дългосрочно планирана мярка, увери по-рано говорител на министерството на вътрешните работи във Виена, като допълни, че тя ще бъде наложена в координация с Брюксел. Граничният контрол ще продължи от 9 юли до 13 юли и от 17 септември до 21 септември. \r\n***  Над 10 хил. души се включиха в протестното шествие в Струмица, организирано от опозиционната ВМРО-ДПМНЕ. \r\n„Аз съм македонец, а ти?“ – това са само част от лозунгите, които бяха издигнати по време на шествието. Скандирайки „Македония, Македония!“ и пеейки „Едно име имаме“, участниците преминаха по улиците от градския парк до сградата на общината в Струмица.  \r\nПротестният марш премина спокойно, но при засилено полицейско присъствие. По-рано бе съобщено, че районът пред сградата на общината, където приключи шествието, е заграден със защитна ограда. Периметърът бе охраняван от полицейски служители, оборудвани със щитове и шлемове. \r\n***  След получаването на покана за членство в НАТО, Македония очаква да седне на масата за преговори и процесът за приемането на страната в Алианса да не продължи повече от шест месеца. Това заяви министърът на отбраната и вицепремиер на югозападната ни съседка Радмила Шекеринска. \r\nШекеринска подчерта, че Скопие не очаква допълнителни проблеми в хода на процеса за присъединяване на страната към западния отбранителен съюз.  \r\n„На тазгодишната среща на върха на НАТО през юли очакваме да коригираме несправедливостта и грешката от 2008 г. Това, което се изплъзна от ръцете на нашата държава преди 10 години, сега трябва да го вземем, да се възползваме и да предоставим нов шанс за Македония. Поканата за членство в НАТО отваря един процес, който е кратък, доста интензивен, но завършва с една от двете стратегически цели на тази държава - пълноправно членство в най-мощния съюз в света. Този процес - получаване на покана за НАТО, означава, че експертните екипи на НАТО много бързо ще дойдат в Македония, ще поговорим за някои преходни задължения, които ще трябва да свършим, не очакваме проблеми. В случаите с Черна гора, Албания и Хърватия, които по-рано се присъединиха към НАТО, този период обикновено продължи около шест месеца, три до шест месеца, и ние очакваме, че и в нашия случай няма да има груби въпроси, които допълнително трябва да се решават“, коментира Шекеринска. \r\n***  „Гърция и Македония променят учебниците по история“, „Промени в училищата след договора Заев-Ципрас“ – това са само част от заглавията, с които гръцките медии загатват за началото на изпълнението на положенията, заложени в Преспанския договор.  \r\nВ рамките на един месец от датата на влизане в сила на споразумението, двете страни са съгласни да преразгледат текстовете с исторически събития и ако има разногласия, новата интерпретация ще се основава на автентични исторически и археологически факти. Според гръцките медии одитът на историческите книги ще бъде извършен от съвместна комисия, която ще има задължение да проверява географските карти, историческите атласи и ръководствата за преподаване. Според гръцките медийни доклади, комисията, натоварена със задачата, ще се среща най-малко два пъти годишно.  \r\nСледвайки примера с Македония, Гърция се опитва да направи преглед на учебниците по история и на съседната Албания. Но изглежда Тирана отказва категорично отказва да формира смесена група експерти.  \r\nАтина настоява Тирана да внесе промени в учебниците по въпроса за чамите, предвижда се и заличаване на понятието „Чемерия“, с което албанците свързват част от гръцката територия. \r\n***  „Наистина вярвахме в сърцата ни, че това беше зората на новия ден, за който всички ние се молихме\", разказва Хари Хопкинс пред биографа си. „Бяхме абсолютно сигурни, че сме спечелили първата голяма победа на мира\". Хопкинс, един от най-важните съветници на президента Франклин Делано Рузвелт, не е бил единственият, определил Ялтенската конференция от февруари 1945 г. като голям успех. В книгата си за Ялта, ученият от „Харвард“ Серхий Плохи посочва, че всички в американските и британските делегации, от мрачния Джордж Кенан до предпазливия Уинстън Чърчил, са били доволни от резултата. Великобритания, САЩ и СССР сякаш са преодолели различията си, очертали са сферите си на влияние и се съгласили, че след германската капитулация освободените страни на Европа трябва да бъдат демокрации. \r\nНо възхищението трае кратко. В рамките на няколко американски и съветски войници са стреляли един срещу друг в Бавария. Фалшивото съветско обещание за „донесе“ демокрацията на освободената Източна Европа се изпарява почти веднага. „Победата на мира\" се превърна в началото на Студената война - дългогодишна борба, включваща надпревара във въоръжаването, огромно присъствие на американски войници в Европа и потискане на половината континент. Тази история трябва да бъде взета предвид от всички през следващите дни, в които Белият дом се подготвя за първата среща на върха на президента Доналд Тръмп и Владимир Путин, предупреждава Ан Апълбаум. \r\nРазбира се, има някои разлики, подчертава авторът. Това не е 1945 г. и никой не вярва, че може да се говори за „зората на един нов ден\". Това е странна среща между руския президент, клептократ, и американския президент - негов дългогодишен почитател. \r\nВъпреки това изразът „Нова Ялта\" витае във въздуха от момента, в който администрацията на 45-тия президент на САЩ стъпи във Вашингтон. Това е идея, която руснаците харесват много, защото предполагат, че отново са суперсила, отново равна на Америка, отново седнала на масата, за да раздели света. За Путин това е ключова част от вътрешната му стратегия: Като лидер без легитимността, предоставена от демокрацията, той непрестанно трябва да доказва на сънародниците си, че заслужава да управлява. За САЩ предимствата са много по-мрачни. Слуховете за това каква сделка може да бъде постигната на масата за преговори все пак се множат. \r\nНякои от тях включват Украйна. Тръмп и неговият съветник по националната сигурност напомнят, че признаването на руската окупация на Крим стои на дневен ред; Тръмп дори повтаря руската пропаганда за етническата принадлежност и политиката на Крим. Друг вариант бе изложен в изданието The Post от Дейвид Игнатиус преди няколко дни: Тръмп вероятно планира да предаде Сирия на Путин, да изостави американските съюзници в страната и да позволи на руския клиент, диктатора Башар Асад, да възстанови контрола в страната, причинявайки смъртта на огромен брой цивилни по обратния си път към властта.  \r\nИ в двата случая не е ясно какво ще получат САЩ в замяна на тези големи отстъпки. Според една от версиите Путин ще обещае да изтегли руските войски от Източна Украйна – макар според официална Москва там да няма такива. Според други Путин ще обещае по някакъв начин да сдържа Иран, страна, с която в Сирия Москва е съюзник. Говоренето за последната сделка датира от най-ранните дни на администрацията, когато Джаред Къшнер, търсеше таен канал за комуникация с руското правителство. \r\nНо всички тези сделки, както и споразумението от Ялта, имат в основата си фатален недостатък: Те разчитат на обещания от руски лидер, който нито в Сирия, нито в Украйна или някъде другаде не е спазил думата си.  \r\nВ Украйна той продължава да финансира „бунтовниците\", които продължават да водят  война на изток. В Сирия многократно е отмъщавал за ангажиментите си да вдига обсадите, да допуска предоставянето на хуманитарна помощ и да сдържа конфликта, но все пак не е платил никаква цена. Дори и да иска, идеята, че той може някак да контролира Иран, е особен: руският външен министър Сергей Лавров вече заяви, че е „абсолютно нереалистично\" да се очаква от Иран да излезе от конфликта. Руската армия няма войници за тази цел. \r\nИ в Украйна, и в Сирия ситуацията е изключително странна: САЩ - теоретично, по-силната власт - изглежда преговарят да се откажат от много в замяна на малко. Единственото обяснение за решимостта на САЩ да сключат сделка е самият Тръмп. Вероятно той се е научил от преживяванията си в преговорите със Северна Корея: в Сингапур той даде одобрението си на диктатор, но не получи нищо освен неприложими обещания. Или може би все още смята, че в края на краищата дължи нещо на човека, който му е помогнал да спечели президентството? \r\n***  На 9 и 10 юни Великобритания ще бъде домакин на петата по рода си конференция за Западните Балкани, организирана под егидата на премиера на Обединеното кралство Тереза Мей. \r\nКонференцията се организира в рамките на „Берлинския процес“, членки на който са шестте държави от Западните Балкани (Македония, Сърбия, Косово, Черна гора, Босна и Херцеговина, Албания) и пет страни от Европейския съюз (Германия, Австрия, Франция, Италия и Великобритания). Като наблюдател в процеса участва и Словения. \r\nОсвен икономическите въпроси, на тазгодишната конференция се очаква да бъде обсъдена и темата за сигурността.  \r\nВ рамките на програмата на външните министри се планират дискусии за реформи в контекста на процеса на интеграция на страните от Западните Балкани в ЕС, двустранните отношения, както и глобалните предизвикателства в областта на сигурността и миграцията. \r\n***  В понеделник, 9 юли, Брюксел ще бъде домакин на среща на върха ЕС-Украйна, главни теми на която ще бъдат конфликта в източната част на страната и корупцията. \r\nПрез май ЕС постигна съгласие за отпускането на финансов пакет за Украйна в размер на 1.2 млрд. Международният валутен фонд и ЕС настояват за по-дълбоки реформи в управлението и съдебната власт в замяна на парите, които Киев ще получи. Преди почти една година най-накрая бе подписано Споразумението за асоцииране на Украйна с ЕС. За много украинци то предложи надеждата за икономически възможности и върховенство на закона след десетилетия бавен растеж и корупция. \r\nЕС ще използва срещата на върха, за да потвърди подкрепата си за териториалната цялост на Украйна след като миналата седмица Брюксел удължи санкциите срещу Русия. Белият дом също подчерта, че няма промяна в американската позиция за принадлежността на Крим.  „Външният натиск може да помогне, по-специално, може би, за да се предотврати  ескалацията на конфликта. Но няма да е достатъчно само по себе си за разрешаване на конфликта\", предупреждават експерти. \r\n***  Крайната декларация на срещата на върха на НАТО в Брюксел през тази седмица се очаква да потвърди, че приемът на Македония в Алианса зависи от ратификацията на договора за името, подписан с Атина през изминалия месец, според информация от чернова. \r\nУсловията за приема ще бъдат отбелязани в член 59 и 60 на декларацията, според информацията. \r\nПравителствени източници твърдят, че Атина и партньорите ѝ са на едно мнение по този въпрос, а казусът беше обсъден и от американския вицепрезидент Майк Пенс по време на телефонни разговори с премиерите на Гърция и Македония, Алексис Ципрас и Зоран Заев. \r\nИмайки предвид условията за прием, се очаква Зоран Заев да задейства в следващите десет дена процедурите за организиране на референдума. \r\nВ интервю на 5 юли за гръцката държавна радио и телевизия „ERT“, Заев обяви че референдумът ще бъде проведен в една от неделите между 23 септември и 7 октомври. \r\nСпоред информации, правителството на Зоран Заев е взело решение, преди референдума, да работи по програма, която да информира гласоподавателите, че без ратификацията на договора за името с Гърция, Македония няма да може да се присъедини към НАТО. \r\nСъветниците на македонския премиер вярват, че договорът ще бъде одобрен на референдум от поне половината население на страната. \r\nВъпреки усилията на Заев да ратифицира договора, президентът на Македония Георги Иванов направи изявление в петък, заявявайки че „никакъв размер на натиск и изнудване“  няма да го принудят да промени мнението си и да подкрепи договора. \r\n***  Жената, която беше изложена на невропаралитичния газ „Новичок“ в британския град Еймсбъри, е починала в местна болница, съобщиха от британската полиция в неделя. \r\n„Детективите са започнали разследване за убийство, след като жена, която е била изложена на невропаралитичния газ „Новичок“ в Еймсбъри, е починала в болницата тази вечер, неделя, 8 юли. Тя беше разпозната като 44-годишната Доун Стърджес от Дърингтън. Семейството ѝ беше уведомено и получава подкрепа от специално обучени семейни служители“, се казва в съобщението на полицията. \r\nОт там допълниха, че 45-годишен мъж, който също се лекува след излагането на невропаралитичния газ, остава в критично състояние. \r\n***  Броят на загинали в рекордните валежи и наводнения, които засегнаха части от Япония, се увеличи до 75 в понеделник. \r\nРедица хора все още са в неизвестност. Спасителни екипи и военнослужещи се борят в калта и водите за спасяване на животи. Местните медии вече повишават броя на загинали до 90. \r\nМинистър-председателят на Япония Шиндзо Абе в събота предупреди, че спасяването на жертвите от наводненията е „състезание срещу времето“. \r\nНад 50 000 спасителни работници, полицаи и военен персонал са мобилизирани, за да посрещнат тежката ситуация, която остави цели села потопени под вода. \r\n***  Министърът на Великобритания за Брекзит Дейвид Дейвис подаде оставка, заради сериозен спор с премиера Тереза Мей относно плановете ѝ за отношенията с Европейския съюз след Брекзит. \r\nОставката на Дейвис нанася значителен удар на стабилността на кабинета на Тереза Мей, след като още един служител се отказа почти веднага. \r\nНапускането на Дейвид Дейвис и Стив Бейкър, който беше служител в министерството за Брекзит, може да предизвика и други висшестоящи фигури да напуснат. \r\nМей се надяваше да спечели привържениците на Брекзит на своя страна чрез предложенията, които бях приети от кабинета ѝ в петък, включително и Дейвид Дейвис – но от тогава консервативните депутати, които искат Брекзит, призоваха за промяна на лидерството в партията и държавата. \r\nНовината идва в навечерието на сериозно изпитание за министър-председателя, тъй като тя се изправя пред Камарата на общините в понеделник, за да обясни предложенията си, последвано от среща с консервативните си депутати. \r\n***  Британският премиер Тереза Мей в понеделник прие оставката на своя министър за Брекзит Дейвид Дейвис в писмо. \r\n„Бих искала да ти благодаря за всичко, което направи през последните две години като министър, за да оформиш нашето напускане на ЕС“, заяви Мей. \r\nМинистърът на Великобритания за Брекзит Дейвид Дейвис подаде оставка от поста си, след като не е бил съгласен с Тереза Мей относно вижданията за отношенията с Европейския съюз след Брекзит. \r\n***  От Лейбъристката партия заявиха, че Консервативната партия се намира в „хаос“, след решението на Дейвид Дейвис да подаде оставка като министър за Брекзит. \r\nПредседателят на лейбъристите Иън Лейвъри заяви: „Това е абсолютен хаос и Тереза Мей вече няма власт“. \r\n„Министър-председателят е на пост, но не и на власт. Тя не може да завърши Брекзит и нашата страна е в пълен застой, докато Консерваторите се отдават на своите боричкания за властта. Не можем да продължим по този начин. На Великобритания ѝ е нужно функциониращо правителство“, допълни той. \r\nЛейбъристкият депутат Мери Крег написа в социалната мрежа „Туитър“: „Дейвид Дейвис дори нямаше благоволението да подаде оставката си на Тереза Мей през деня. Битката за лидерството наближава.“ \r\nМинистърът на външните работи в сянка Емили Торнбери сподели списък с оставките в кабинета от ноември насам. \r\n„Имаше шест оставки в 249 дни. Това прави една оставка на всеки шест седмици“, написа тя в социалната мрежа „Туитър“. \r\nЛидерът на Лейбъристката партия Джереми Корбин също коментира ситуацията: „Подаването на оставка от Дейвид Дейвис в толкова ключово време показва, че Тереза Мей няма власт и е неспособна да завърши Брекзит. Докато правителството ѝ е в хаос, ако тя се задържи, ще бъде ясно че за нея е по-голям интерес оставането на власт за своя собствена изгода, отколкото службата на народа на нашата страна“. \r\n***  Руското финансово министерство предупреждава от опасността за нов срив на цените на петрола, ако те останат над дългосрочните нива на баланс от 50-60 долара за барел, казват от министерството в документ. \r\n„През 2018 година цените на петрола достигнаха нови върхове от 2014 година насам. Основните фактори нз растежа на цената бяха икономическата криза и срива на добива на петрол във Венецуела, както и намерението на САЩ да „анулират добива на петрол в Иран“, след като се оттеглиха от ядреното споразумение. Въпреки това, стабилните цени на петролния пазар са под настоящите цифри и възлизат на около 50 долара за барел, а настоящият растеж трябва да бъде разглеждан като временен. Ако цените на петрола продължават да стоят над дългосрочните нива на равновесие, сривът в цените ще се повтори“, пише в документа. \r\nАвторите на документа смятат, че възникващата ситуация е подобна на периода на високи цени на петрола през 2011 – 2013 година, когато дългосрочното ниво на равновесие беше около 80-90 долара за барел, докато действителната цена достигна до около 110 долара. \r\n„Тогава, след период на високи цени между 2011-2013 година, ОПЕК стартира ценова война срещу добива на шистов газ от САЩ и маргиналните цени на петролния добив около света паднаха до сегашните нива на 50-60 долара за барел“, се казва още в документа. \r\nСпоред министерството, държави като САЩ, Канада, Бразилия, Ангола и други, имат достатъчно ресурси и възможности да увеличат добива си на петрол. \r\n***  Държавният секретар на САЩ Майк Помпео призова Северна Корея в неделя да повтори пътя на Виетнам в изграждането на нови отношения със САЩ, както Ханой го направи повече от четири десетилетия след Виетнамската война. \r\nПомпео, който е на посещение във виетнамската столица, след като прекара два дена в Пхенян в преговори насочени към денуклеаризацията на Северна Корея, заяви че 23 години нормални взаимоотношения между САЩ и Виетнам трябва да са доказателство за севернокорейския лидер Ким Чен-ун, че САЩ може да създава нови връзки със стари съперници. \r\n„Знаем, че е реална възможност, защото виждаме как Виетнам премина през този забележителен път“, заяви Помпео. \r\nТой отговори и на обвинението на Северна Корея, че САЩ са отправили „невъзможни“ искания за прекратяване на ядрената си програма и че разговорите им са били „жалки“. \r\n„Ако тези искания са били невъзможни, значи светът е невъзможен“, заяви Помпео, отбелязвайки че Съветът за сигурност на ООН е изискал на няколко пъти от Севера да се отърве от ядрените си оръжия и да прекрати балистичната си ракетна програма. \r\nСпоред него фактът, че САЩ си „сътрудничат – а не воюват“ с Виетнам „е доказателство, че когато една държава реши да създаде по-светло бъдеще за себе си, заедно със САЩ, ние спазваме своите американски обещания“. \r\n***", "date": "2018.07.09", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/07/09/2543185/afp-tereza-mey-blagodari-na-deyvid-deyvis-za-rabotata-mu-sled-podadenata-ostavka.html", "text": "Британският премиер Тереза Мей в понеделник прие оставката на своя министър за Брекзит Дейвид Дейвис в писмо, предава  AFP . \r\n„Бих искала да ти благодаря за всичко, което направи през последните две години като министър, за да оформиш нашето напускане на ЕС“, заяви Мей. \r\nМинистърът на Великобритания за Брекзит Дейвид Дейвис подаде оставка от поста си, след като не е бил съгласен с Тереза Мей относно вижданията за отношенията с Европейския съюз след Брекзит.  Йонислав Дочев", "date": "2018.07.09", "title": "AFP: Тереза Мей благодари на Дейвид Дейвис за работата му, след подадената оставка"}
{"url": "http://www.focus-news.net/news/2018/07/09/2543179/izvestiya-vladimir-putin-i-donald-tramp-mogat-da-obsadyat-satrudnichestvo-v-kibersigurnostta.html", "text": "Президентите на Русия и САЩ, Владимир Путин и Доналд Тръмп, могат да обсъдят сътрудничество в сферата на кибербезопасността по време на срещата си в Хелзинки, съобщава за руския вестник  „Известия“  говорителят на Кремъл Дмитрий Песков. \r\n „Възможно е“, заяви Песков на въпрос дали борбата с киберопасностите ще стане една от темите на обсъждане на предстоящата среща на върха между Русия и САЩ. \r\nПо време на Международния конгрес по кибербезопасност, състоял се на 6 юли, Владимир Путин посочи необходимостта от взаимодействие между държавите в тази сфера. Отчитайки мащаба на киберопаностите, ефективният им отговор може да дадат само усилията на цялата международна общност, заяви Путин. \r\n„Русия винаги се е застъпвала за съвместно и справедливо решение на всички възникващи въпроси и още повече на споровете. В същото време мерките за безопасност и регулирането на това пространство не е задължително да пречи на технологичния прогрес и развитието на иновациите“, смята руският президент. \r\nСрещата на върха между Русия и САЩ ще се проведе на 16 юли в Хелзинки. Планира се Владимир Путин и Доналд Тръмп да имат разговори очи в очи, да проведат преговори в широки състави и да дадат съвместна пресконференция.  Йонислав Дочев", "date": "2018.07.09", "title": "„Известия“: Владимир Путин и Доналд Тръмп могат да обсъдят сътрудничество в киберсигурността"}
{"url": "http://www.focus-news.net/news/2018/07/09/2543188/london-evening-standard-zapochnato-e-razsledvane-za-ubiystvo-sled-kato-zhenata-koyato-beshe-izlozhena-na-nevroparalitichniya-gaz-novichok-pochina-v-bolnitsata.html", "text": "Полицията е започнала разследване за убийство, след като жената, която беше изложена на невропаралитичния газ „Новичок“ в Еймсбъри, почина в болницата в неделя, пише британският вестник  London Evening Standard . \r\n44-годишната Доун Стърджес изпадна в критично състояние заедно с мъжа си, 45-годишният Чарли Роули на около 13 км от мястото, на което беше отровен бившият руски агент Сергей Скрипал и дъщеря му Юлия със същото вещество. \r\nСтърджес, която е имала три деца, е починала в неделя и смъртта ѝ се третира като убийство, заявиха от полицията. \r\nНейният партньор Чарли Роули все още се намира в критично състояние в болница. \r\nИзследванията разкриха, че двойката е била изложена на невропаралитичния газ, след като е докоснала заразен предмет с ръцете си. \r\nВъзможността двете разследвания да бъдат свързани е „очевидна ключова линия за разследване на полицията“, допълниха от там. \r\nМинистър-председателят Тереза Мей заяви, че е „ужасена и шокирана“ от смъртта. \r\nВ изявление публикувано в неделя вечерта, комисар Нийл Басу, началник на контратерористичното управление на британската полиция, заяви: „Това са шокиращи и трагични новини. Доун остава семейството си, включително три деца, и нашите мисли и молитви са с тях в това изключително трудно време. 45-годишният мъж, който се разболя заедно с Доун, остава в критично състояние в болницата и нашите мисли са с него и семейството му. Тези ужасни новини ще послужат единствено за засилване на нашата решимост за идентифициране и довеждане до наказателна отговорност човека, или хората отговорни за това, което мога да опиша единствено като възмутителен, безразсъден и примитивен акт. Детективите ще продължат с работата си, за да съберат всички възможни доказателства, така че да можем да разберем как двама граждани са стигнали до това да бъдат изложени на толкова смъртоносна субстанция“.  Йонислав Дочев", "date": "2018.07.09", "title": "London Evening Standard: Започнато е разследване за убийство, след като жената, която беше изложена на невропаралитичния газ „Новичок“, почина в болницата"}
{"url": "http://www.focus-news.net/news/2018/07/09/2543198/aktualna-patna-obstanovka.html", "text": "През следващото денонощие над по-голямата част от страната облачността ще е значителна, предимно купеста и купесто-дъждовна. В много райони ще има краткотрайни валежи и гръмотевични бури, през деня са възможни и градушки. На повече места и по-интензивни ще са явленията в Северна България и Родопите. Ще се появи слаб до умерен северозападен вятър и с него ще прониква по-хладен въздух. Максималните температури в повечето места ще са между 22° и 27°, в крайните югозападни и югоизточни райони, където ще има повече слънчеви часове – до около 30°. Това съобщиха от пресцентъра на Агенция \"Пътна инфраструктура\" (АПИ). \r\nОГРАНИЧЕНИЯ ЗА ТОВАРНИ АВТОМОБИЛИ: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)за периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София - Пловдив; \r\nв неделя от 16 ч. до 20 ч. в посока Бургас - София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ - ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград - АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-5 Русе-Велико Търново; \r\n•\tпът I-9 Варна-Бургас; \r\n•\tпът II-99 Бургас-Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. СЪСТОЯНИЕ НА АВТОМАГИСТРАЛИТЕ: \r\nАМ „Тракия“: \r\nОбласт София:  \r\n- Движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман е ограничено поради ремонтни дейности. \r\nОбходни маршрути: \r\n- по направление София – Костенец през пътен възел „Ихтиман“ при км 34+000. \r\n- по направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 20.12.2018 г. \r\nДвижението по АМ \"Тракия\" от км 0+000 до км 0+315 посока София се осъществява в една лента поради ремонтни дейности по съоръжение при км 0+000 в изпреварващата лента. Движението се извършва в активната лента и е регулирано с пътни знаци. Срок 16.07.2018 г. \r\nДвижението по АМ \"Тракия\" от км 0+000 до км 0+315 посока Бургас се осъществява в една лента поради ремонтни дейности по съоръжение при км 0+000 в изпреварващата лента. Движението се извършва в активната лента и е регулирано с пътни знаци. Срок 16.07.2018 г. \r\nДвижението по АМ \"Тракия\" от км 25+500 до км 26+500 в посока Бургас се осъществява в една лента поради ремонтни дейности по пътното платно в активната лента. Движението се извършва в изпреварващата лента. Срок до 09.07.2018 г.; \r\nДвижението от км 25+500 до км 26+500 в посока Бургас се осъществява в една лента поради ремонтни дейности по пътното платно в активната лента. Движението се извършва в изпреварващата лента. Срок 09.07.2018 г. \r\nАМ „Хемус“:  \r\nОбласт София:  \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. \r\nДвижението по от км 36+770 до км 38+150 в посока Варна е ограничено поради аварийно – възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nАМ „Струма“: няма. \r\nАМ „Марица“: няма. \r\nАМ „Черно море“:  \r\nДвижението в участъка Варна – Бургас от км 2+329 до км 3+238 се осъществява при пълно затваряне на платното посока Бургас и двупосочно движение в платното посока Варна поради ремонт на виадукт „Звездица”. Срок до 15.10.2018 г.  \r\nАМ „Люлин“:  \r\nОбласт София:  \r\nДвижението в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Скоростта на движение се ограничава до 70 км/ч. Срок 16.07.2018 г. \r\nДвижението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София – кв. Суходол – Мало Бучино – Големо Бучино – Перник/. Срок от 10:00 до 18:00 часа до 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник.  \r\nАлтернативни маршрути:  \r\n- за автомобили до 12 тона по път I-1 от пътен възел Драгичево – Владая – София и обратно.  \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 16.07.2018 г. \r\nОбласт Перник:  \r\nДвижението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол. Път III-1801 е забранен за МПС над 12 тона./ Срок от 10:00 до 18:00 часа до 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно;  \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: \r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; \r\nОбласт София:  \r\nЗабранено е движението на всички МПС в участъка Жерково – Елешница от км 224+600 до км 229+700 поради намален габарит на пътното платно. Срок до 31.08.2018 г.  \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.07.2018 г.; \r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г. \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението н участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), п.в. І-3, п.в. „Ботевград“ на АМ „Хемус“ и обратно. Срок до 30.09.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:  \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка - Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 31.07.2018 г. \r\nОбласт Хасково: \r\nДвижението в участъка Хасково – Димитровград от км 283+050 до км 288+505 се осъществява с повишено внимание поради ремонтни дейности на пътната инфраструктура. В участъка е затворено за движение платното в посока Димитровград. Движението се осъществява двупосочно в платното в посока Хасково в по една лента за посока. Срок до 16.07.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506 – път І-5 посока Хасково  път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ – е ограничено за МПС над 3,5 т. Срок до 21.12.2018 г. \r\nДвижение с повишено внимание в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт София:  \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 13.07.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кр. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.18 г. \r\nДвижението в участъка от с. Тополчане  до с. Калояново  от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.07.18 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т.; Обходен маршрут: Кичево – Оброчище. Срок до 28.02.2019 г.; \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас от км 222+849 до км 225+522 километраж по проект /обход Поморие/ или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е  намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път III-208 в село Добромир от км 52+000 до км 52+800 се извършва с повишено внимание поради полагане на напречна маркировка. Организацията на движение е сигнализирана с пътни знаци. Срок до 09.07.2018 г. \r\nПът III-208: Движението по път III-208 в село Дъскотна от км 67+100 до км 69+800 се извършва с повишено внимание поради полагане на напречна маркировка.Организацията на движение е сигнализирана с пътни знаци.Срок до 09.07.2018 г. \r\nПът III-705: Движението по път III-705 Сунгурларе – Вълчин от км 12+300 до км 24+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. \r\nПът III-795: Движението по път III-795 в участъка Крумово градище – Карнобат от км 49+000 до км 53+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-906: Движението по път III-906 Гюльовци – кв. „Черно море“ от км 34+100 до км 61+300 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 10.07.2018 г. \r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.07.2018 г.; \r\nПът III-5392: Движението по път III-5392 от км 5+800 до км 17+900 в участъка Камено – Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г.; \r\nПът III-6008: Движението по път III-6008 000 в участъка надлез завод Лукойл – Камено от км 0+000 до км 16+ се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. \r\nПът III-6009: Движението по път III-6009 в участъка Изворище – Ахелой от км 9+100 до км 28+500 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 10.07.2018 г. \r\nПът III-7306: Движението по път III-7306 Сунгурларе – Пъдарево от км 15+000 до км 19+100 се осъществява в една лента на определени участъци поради цялостно асфалтиране на участъка. Организацията на движение е сигнализирана с пътни знаци. Срок до 31.07.2018 г. \r\nПът III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. \r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. \r\nПът III-9061: Движението по път III-9061 Оризаре – Слънчев бряг от км 0+000 до км 7+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 10.07.2018  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 20.07.2018 г. \r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности.  \r\nОбходен маршрут: по път II-53 от Г. Оряховица до пътен възел с път I-4 до с.Шереметя, по път VTR 1014 до с. Арбанаси и обратно. Срок до 20.08.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г. \r\nОбходен маршрут: Чешма – Сливовица – Горско Ново село – Джулюница – Кесарево. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС:  \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост.  \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.07.2018 г.  \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено за всички МПС поради авариен ремонт на мост над р. Тополовец.  \r\nОбходен маршрут: от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 31.07.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя.  \r\nОбходен маршрут: По уличната мрежа на гр. Козлодуй \r\nОграничението е сигнализирано с пътни знаци, съгласно проекта за временна организация. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът II-11: Движението по път II-11 в участъка с. Остров – с. Горни Вадин от км 124+158 до км 154+100 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 12.07.2018 г.; \r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 10.07.2018 г. \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 12.07.2018 г.; \r\nПът III-101: Движението по път III-101 в района на град Враца от км 0+000 до км 3+500 се осъществява с повишено внимание поради почистване на банкети и окопи. Работният участък е сигнализиран с пътни знаци. Срок до 12.07.2018 г.; \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът III-1301: Движението по път III-1301 Криводол – Галатин от км 1+000 до км 2+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 10.07.2018 г. \r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. \r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693.  \r\n- Движението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево.  \r\n- Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности.  \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.07.2018 г \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.08.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 31.07.2028 г. \r\nПът II-71: Движението по път II-71 Силистра – Добрич от км 36+760 до км 38+000 в района на с. Коларци се осъществява с повишено внимание поради пропадане на част от пътното тяло. Срок до 15.07.2018 г. \r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nОПУ-Кюстендил: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 09.07.2018 г.; \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.; \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.08.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: няма. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът III-358: Движението по път III-358 кръстовище за м. Нановица - кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г.; \r\nПът III-601: Движението по път III-601 в участъка Горановци – ГКПП Олтоманци от км 13+000 до 27+000 се осъществява с повишено внимание поради изсичане на храсти. Сигнализирано с пътни знаци. Срок до 09.07.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-112: Движението по път III-112 Дъбова махала – Брусарци от км 10+500 до км 16+227 е ограничено за всички МПС поради извършване на строително –монтажни работи. \r\nОбходен маршрут: за движение от Брусарци до Дъбова махала е по III-112 Славотин – Смирненски – Крива бара до Кръстовище с РП III-114 Дондуково – Динково – Тополовец и обратно. Срок до 02.08.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци.  \r\nОбходен маршрут: по път ІІ-81 Боровци – Благово – Монтана, по път І-1 /Е-79/ Монтана – Сумер, по път ІІІ-1621 и път ІІІ-8104 Сумер – Пърличево и обратно.Срок до 31.08.2018 г. \r\nРемонтни дейности: \r\nПът ІІ-11: Движението по път ІІ-11 Сливата – Орсоя от км 26+000  до км 29+000 се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 15.07.2018 г.; \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.07.2018 г.  \r\nПът II-81: Движението по път ІІ-81 Бързия – Благово от км 70+500 до км 89+832 се осъществява двупосочно в една лента поради косене на трева, кастрене на храсти и дървета, почистване на банкети и окопи. Движението е сигнализирано с пътни знаци. Срок до 12.07.2018 г.; \r\nПът II-81: Движението по път ІІ-81 Благово – Монтана от км 90+900 до км 97+761 се осъществява двупосочно в една лента поради косене на трева, кастрене на храст и дървета, почистване на банкети и окопи. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 19.07.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. \r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 15.07.2018 г. \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.; \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г.; \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 03.08.2018г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-23: Движение по път II-23 Завет – Исперих – Дулово в участъка между с. Малък Поровец и граница с Област Силистра от км 74+792 до км 94+200 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 13.07.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 31.10.2018 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.07.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента, поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г.; \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.07.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. \r\nПът ІIІ-197: Движението по път ІІІ-197 Сатовча – Доспат – Грохотно от км 42+000 до км 80+000 се осъществява с повишено внимание в свободната лента, съобразно създадената организация на движение поради частични ремонти в асфалтовата настилка. Срок до 11.07.2018 г.  \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.07.2018 г.; \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.07.2018 г.; \r\nПът ІІI-8681: Движението по път ІІI-8681 Рудозем – Бяла река от км 2+870 до км 2+905 се осъществява в една лента поради пропадане на пътното платно. Участъкът е сигнализиран с пътни знаци. Срок 31.07.2018 г.  \r\nОПУ-София: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 31.03.2019 г.  \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка от пътен възел с АМ „Тракия“ до Казичене от км 34+500 до км 35+500 в платното посока АМ „Хемус“ е ограничено поради ремонтни дейности по асфалтовата настилка. Движението се осъществява двупосочно в платното посока АМ „Тракия“. Срок 03.08.2018 г.; \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 09.07.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00ч до 20:00 ч. Срок до 29.08.2018 г. \r\nОбходен маршрут: пътен възел на път I-5 с път II-57 и пътен възел на път III-554 с път II-57; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.07.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности:  \r\nПът III – 806: Движението по път III-806 между Хасково и пътен възел Хасково от км 0 +000 до км 0+877 се осъществява с повишено внимание поради частични ремонтни дейности на асфалтовата настилка. В участъкът е затворено за движение платното в посока Димитровград. Движението се осъществява двупосочно в платното в посока Хасково, като е обособена по една лента за посока. Срок до 16.07.2018 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-536: Движението по път III-536 в участъка Ямбол – Роза от км 5+600 до км 6+800 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 13.07.2018 г.; \r\nПът III-5305: Движението по път III-5305 в участъка Обходен път Изток на гр. Ямбол от км 1+760 до км 4+280 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 13.07.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.07.09", "title": "Актуална пътна обстановка"}
{"url": "http://www.focus-news.net/news/2018/07/09/2543196/stars-and-stripes-natiskat-na-donald-tramp-varhu-nato-raboti-smyata-amerikanskiyat-poslanik-v-aliansa.html", "text": "Натискът на президента на САЩ Доналд Тръмп върху съюзниците в НАТО за повишаване на разходи си за отбрана работи, заяви посланикът на САЩ в Алианса Кей Бейли Хъчинсън, предава американското издание  Stars and Stripes . \r\n„НАТО наистина постига прогрес и те го правят благодарение на настоятелността на президента Тръмп“, заяви Хъчинсън. „Много е ясно и той беше много директен за това, че европейците трябва да направят повече за собствената си сигурност“. \r\nХъчинсън, бивш републикански сенатор от Тексас, пое ролята си в НАТО през август. Тя говори преди потенциално напрегнатата среща на върха на държавите от НАТО, която ще бъде проведена в Брюксел от сряда. \r\n„Ще стане изключително трудно да оправдаем пред американските граждани защо някои държави продължават да се провалят в това да отговорят на нашите колективни ангажименти към сигурността“, написа Тръмп в писмо адресирано към норвежкия премиер Ерна Солберг, цитирано от „Bloomberg News“.  Йонислав Дочев", "date": "2018.07.09", "title": "Stars and Stripes: Натискът на Доналд Тръмп върху НАТО работи, смята американският посланик в Алианса"}
{"url": "http://www.focus-news.net/news/2018/07/09/2543197/emsc-zemetresenie-s-magnitud-35-po-skalata-na-rihter-e-registrirano-v-zapadna-turtsiya.html", "text": "Земетресение с магнитуд 3.5 по скалата на Рихтер е регистрирано близо до брега на Западна Турция, показва справка на интернет страницата на   Европейския средиземноморски сеизмологичен център (EMSC) . \r\nЗеметресението е регистрирано в 06:29 часа на дълбочина от 5 км. Епицентърът е на 9 км от Сеферихисар и на 44 км от Измир. \r\nНяма данни за жертви и материални щети.  Йонислав Дочев", "date": "2018.07.09", "title": "EMSC: Земетресение с магнитуд 3.5 по скалата на Рихтер е регистрирано в Западна Турция"}
{"url": "http://www.focus-news.net/news/2018/07/09/2543184/the-independent-deyvid-deyvis-podade-ostavka-kato-ministar-za-brekzit-zaradi-dalboki-razlichiya-s-tereza-mey-otnosno-mitnicheskiya-sayuz-s-es.html", "text": "Министърът на Великобритания за Брекзит Дейвид Дейвис подаде оставка, заради сериозен спор с премиера Тереза Мей относно плановете ѝ за отношенията с Европейския съюз след Брекзит, пише британският вестник  The Independent . \r\nОставката на Дейвис нанася значителен удар на стабилността на кабинета на Тереза Мей, след като още един служител се отказа почти веднага. \r\nНапускането на Дейвид Дейвис и Стив Бейкър, който беше служител в министерството за Брекзит, може да предизвика и други висшестоящи фигури да напуснат. \r\nМей се надяваше да спечели привържениците на Брекзит на своя страна чрез предложенията, които бях приети от кабинета ѝ в петък, включително и Дейвид Дейвис – но от тогава консервативните депутати, които искат Брекзит, призоваха за промяна на лидерството в партията и държавата. \r\nНовината идва в навечерието на сериозно изпитание за министър-председателя, тъй като тя се изправя пред Камарата на общините в понеделник, за да обясни предложенията си, последвано от среща с консервативните си депутати.  Йонислав Дочев", "date": "2018.07.09", "title": "The Independent: Дейвид Дейвис подаде оставка като министър за Брекзит заради дълбоки различия с Тереза Мей относно митническия съюз с ЕС"}
{"url": "http://www.focus-news.net/news/2018/07/09/2543199/gd-granichna-politsiya-intenziven-e-trafikat-za-tovarni-avtomobili-na-vhod-pri-gkpp-kalotina-i-na-izhod-pri-gkpp-kapitan-andreevo-i-dunav-most-ruse.html", "text": "Интензивен е трафикът за товарни автомобили на вход при ГКПП \"Калотина\" и на изход при ГКПП \"Капитан Андреево\" и \"Дунав мост - Русе\". Това съобщиха от пресцентъра на  Главна дирекция \"Гранична полиция\".  Информацията за трафика е към 6.00 ч. На останалите гранични пунктове трафикът е нормален.", "date": "2018.07.09", "title": "ГД \"Гранична полиция\": Интензивен е трафикът за товарни автомобили на вход при ГКПП \"Калотина\" и на изход при ГКПП \"Капитан Андреево\" и \"Дунав мост - Русе\""}
{"url": "http://www.focus-news.net/news/2018/07/09/2543191/novaya-gazeta-miliardite-na-bratyata-rotenberg-i-genadiy-timchenko.html", "text": "Една от основните линии на напрежение в отношенията между Русия и европейските държави, с изключение на геополитиката и произлязлата от нея война на санкции – това е перспективата за строителството на газопровода „Северен поток 2“, пише руският вестник  „Новая газета“ . \r\nКакто в случая и с първия поток, политическите рискове не спират процеса на строителство и, съответно, усвояването на заделения за тази цел бюджет на „Газпром“. \r\nТази история беше един от важните елементи в доклада на анализатора на руската „Сбербанк“ Алекс Фек, който беше уволнен след публикуването му, а Герман Греф поднесе публични извинения на най-големите управители на „Газпром“, в това число Генадий Тимченко и братята Аркадий и Борис Ротенберг. \r\nИ тук пристигна новината, че стойността на изграждането на компресорна станция „Славянска“ (отправна точка за Северен поток 2), която се извършва от компанията на Ротенберги „Стройгазмонтаж“, изведнъж се е увеличала от 826 милиона рубли на 19,1 милиарда. Излиза, че напразно се е извинил? \r\nЦифрите, разбира се, са прозрачно и инатливо нещо, но е нужно коректното им интерпретиране. Увеличила ли се е сумата, която „Газпром“ е заплатила на компанията на Ротенберг за компресорната станция „Славянска“? Да, с 23 пъти. Но защо? \r\nАко внимателно разгледаме тръжната документация, става очевидно, че 826 милиона – това е цената на първата партида, чийто конкурс беше проведен по-рано. А 19,1 милиарда – това е пълната цена на целия обект. Всъщност не можем в самата същност да сравним част от цената и цялостният ѝ облик. А подобно на това е възможно и необходимо. „Славянска“ ще излезе на „Газпром“ по-евтино, отколкото съпоставимата с нея компресорна станция „Портова“, която беше построена за „Северна поток 1“ от компанията „Петон“. \r\n„Стойността на строителството на уникалната компресорна станция, която трябва да обезпечи транспортирането на 60 милиарда кубически метра газ на разстояние от близо 1200 километра по море, не може да струва 13 милиона долара“, подчертава в разговор за „Новая газета“ Алексей Гривачи, заместник-генерален директор на Фонда за националната енергийна безопасност на Русия. „Стандартните компресорни станции на всеки 100 км по трасето струват около 100 милиона долара всяка. „Славянска“ ще бъде няколко пъти по-голяма като мощности от обикновения компресор. Очевидно е, че първоначалният договор може да покрие само малка част от работата.“  Йонислав Дочев", "date": "2018.07.09", "title": "„Новая газета“: Милиардите на братята Ротенберг и Генадий Тимченко"}
{"url": "http://www.focus-news.net/news/2018/07/09/2543200/lovech-vremenno-e-ogranicheno-dvizhenieto-po-pat-i-4-koritna-sevlievo-v-uchastaka-mikre-paten-vazel-ablanitsa-poradi-navodnyavane-na-patnoto-platno-v-rayona-na-razklon-golets.html", "text": "Временно движението по път I-4 Коритна - Севлиево в участъка Микре  - пътен възел \"Абланица\" е ограничено поради наводняване на пътното платно в района на разклон Голец. Това съобщиха от пресцентъра на  Агенция \"Пътна инфраструктура\" (АПИ).  \r\nОбходен маршрут в двете посоки:  път III-401 Микре – Соколово – Изворче – Ловеч по ул. \"Съйко Съев\" и бул. \"България\" – път II-35 Ловеч-пътен възел \"Абланица\". Движението е регулирано с пътни знаци.", "date": "2018.07.09", "title": "Ловеч: Временно е ограничено движението по път I-4 Коритна - Севлиево в участъка Микре  - пътен възел \"Абланица\"  поради наводняване на пътното платно в района на разклон Голец."}
{"url": "http://www.focus-news.net/news/2018/07/09/2543202/predstoyashti-sabitiya-v-stranata-za-9-yuli-agentsiya-fokus.html", "text": "*** \r\nОт 10.30 часа на „Дондуков” 2 президентът Румен Радев ще удостои посланика на Република Кипър у нас Ставрос Августидис  с орден „Мадарски конник“ първа степен. Отличието се връчва за заслугите на дипломата за развитието на българо-кипърските отношения и сътрудничество. \r\nОт 11.30 часа държавният глава ще отличи с орден „Стара планина“ първа степен, световноизвестния израелски писател, историк и политик проф. Михаел Бар-Зоар. Роденият у нас учен ще бъде удостоен за приноса си за популяризирането на спасяването на българските евреи по време на Втората световна война и за развитието на двустранните отношения между България и Израел.  \r\n*** \r\nОт 11.00 часа в заседателната зала на Института за икономически изследвания при БАН (ул. „Аксаков“ 3) ще се проведе кръгла маса с участието на бивши министри и зам.-министри на търговията от почти всички правителства от началото на Прехода у нас до днес. Среща е посветена на световния търговски ред и предизвикателствата за българската външна търговия в контекста на новите условия на подетата търговска война. Участието си потвърдили Кирил Велев, Ренета Инджова, Кирил Цочев, доц. д-р Даниела Бобева и Валентин Василев.  \r\n*** \r\nОт 11.00 часа в пресклуба на БТА ще се проведе пресконференция на тема „Ролята на човешкия фактор в пътната безопасност“. \r\n*** \r\nОт 11.00 часа пред паметника на Иван Вазов (ул. „Г. С. Раковски“) Националният литературен музей организира честване по повод 168-годишнината от рождението на поета.  \r\n*** \r\nОт 11.00 часа в зала „Пресцентър“ на Националния статистически институт ще се проведе среща с медиите на екипа, който ще направи най-голямото статистическо изследване „Преброяване 2021“. На срещата ще бъде дадена информация за етапите на подготовка и реализиране на изследването.  \r\n*** \r\nОт 11.00 часа в сградата на ИАНМСП, Изпълнителна агенция за насърчаване на малките и средни предприятия ще проведе открита среща за обсъждане на съвместни инициативи с представителните организации на българския бизнес. \r\n*** \r\nОт 11.30 часа заместник-кметът на София Дончо Барбалов ще провери ремонта на сградата, в която се осигурява банка за майчина кърма ( ул. „Сава Михайлов\" 57). \r\n*** \r\nОт 14.30 часа в Българската търговско-промишлена палата ще се проведе кръгла маса на тема „Иновативни технологии, реализирани от преподаватели и изследователи от Техническия университет – София“.  \r\n*** \r\nОт 17.00 часа в Градската градина пред Народния театър „Иван Вазов“ министърът на отбраната Красимир Каракачанов  и началникът на отбраната генерал Андрей Боцев ще открият фотоизложба по повод 140 години от създаването на Българската армия. На събитието е поканена да присъства и Йорданка Фандъкова, кмет на София. \r\n*** \r\nОт 18.00 часа в галерия „София“ на Столична библиотека ще бъде открита изложбата „Разкажи ми, Париж“.  \r\n*** \r\nОт 19.00 часа в Sofia Airport Center (бул. „Христофор Колумб“ 64) ще се състои церемония по награждаването на победителите в класацията „Топ 100 на технологичните компании в България“.  \r\n*** \r\nОт 19.00 часа в галерия-музей „Класика“ (ул. Юрий Венелин № 32) ще бъде представена книгата „Заветът“.  \r\n*** \r\nОт 11.00 часа във фоайето на Младежки културен център ще бъде открита изложба от 33 наредени пъзела.   \r\n*** \r\nОт 9.30 часа в сградата на КНСБ във Варна (ул. „Христо Самсаров“ 3) ще се проведе пресконференция, на която ще бъде представена визията на Конфедерацията за промени в законодателната уредба, касаеща хората с увреждания. \r\n*** \r\nОт 10.00 часа до 12.00 часа в клуба на ПП ГЕРБ (ул. „Г. Бенковски” №1) народният представител Емилия Милкова ще проведе приемна за граждани. \r\n*** \r\nВ митрополията във Варна Кметът Йордан Йорданов и Митрополит Йоан ще обсъдят изграждането на нов православен храм в ж.к. „Добротица“ в Добрич.  \r\n*** \r\nОт 10.00 часа в заседателната зала на Община Враца ще бъдат отворени офертите за обществена поръчка за проектиране, авторски надзор и изпълнение на СМР.  \r\n*** \r\nОт 10.30 часа в сградата на кметството в с. Търнава народният представител от ГЕРБ Красен Кръстев ще проведе приемна за граждани.  \r\n*** \r\nОт 10.00 часа в НЧ „Звезда -  1905” ще се състои литературно четене, посветено на български поет и писател Иван Вазов.  \r\n*** \r\nОт 10.30 часа в НЧ „Градина – Върбица 1894” ще се състои литературно четене и ще бъде открит тематичен кът, посветен на 168 години от рождението на Иван Вазов.  \r\n*** \r\nОт 8.00 часа в Народно читалище „Йордан Йовков – 1870 г.“ ще има летен детски център за игри и забавления.  \r\n*** \r\nОт 9.00 до 13.00 часа в Младежки център ще се проведе събитието „Еко лято 2018“ – спортни занимателни игри, прожекции на филми, посещение на басейн.  \r\n*** \r\nОт 10.30 часа в Художествената галерия ще се проведе лятна работилница за въображение.  \r\n*** \r\nОт 10.00 часа в Окръжен съд – Кюстендил ще се проведе заседание по делото за конфискуване на имущество, собственост на Пламен Галев и Ангел Христов.   \r\n*** \r\nОт 10.30 часа до 12.3о часа в кметството на село Стубел (ул. “Първа“ №55) народният представител Ирена Димова ще проведе приемна за граждани. По-късно, от 14.00 до 16.00 часа, в офиса на ГЕРБ в Монтана (бул.“Трети март“ №39) Димова също ще проведе приемна за граждани.  \r\n*** \r\nОт 09.00 часа,  1 зала Окръжният съд ще гледа делото срещу подсъдимия Ивайло П.- Срещу него е повдигнато обвинение в това, че на 10.01.2017 г. в землището на с. Войводиново, област Пловдив, на автомагистрала „Тракия“, км 132, при управляване на товарен автомобил „Мерцедес Спринтер“ е нарушил правилата за движение като по непредпазливост е причинил смъртта на З. Н. \r\n***  \r\nОт 10.00 часа в Детския отдел на Градска библиотека ще бъдат отбелязани 150 години от рождението на Максим Горки с четене на приказки и разкази от бележития руски писател.  \r\n*** \r\nОт 14.00 часа в зала 105 на Община Сливен на експертна среща ще бъдат обсъдени мерки за подобряване състоянието на Стария бряст.  \r\n*** \r\nОт 9.00 часа до 11.00 часа в офиса на ГЕРБ в Стара Загора (бул. „Митрополит Методий Кусев” № 5) народният представител Радостин Танев ще проведе приемна за граждани.  \r\n*** \r\nОт 10.00 до 12.00 часа в къща-музей „Гео Милев“ ще се проведат литературни занимания за деца от 5 до 9 години.  \r\n*** \r\nОт 10.00 часа до 12.30 часа в Детския отдел на библиотека „Родина“ ще се проведе лятна детска академия.  \r\n*** \r\nОт 10.00 часа в Регионалния пресклуб на БТА  пресконференция ще даде председателят на ПП Социалдемократи.  \r\n*** \r\nОт 11.00 часа в Регионалния пресклуб на БТА организаторите на Фестивала на лавандулата ще дадат пресконференция.  \r\n*** \r\nОт 9.00 часа експертна комисия ще направи оглед на растителността в района на бившата бензиностанция на тополите на ул. „Цар Освободител“. \r\n*** \r\nОт 14.00 часа в заседателна зала на ДКТ „В.Друмев“ ще бъде дадена пресконференция.", "date": "2018.07.09", "title": "Предстоящи събития в страната за 9 юли (Агенция „Фокус“)"}
{"url": "http://www.focus-news.net/news/2018/07/09/2543205/aktsenti-v-sutreshniya-blok-dobro-utro-balgariya-po-radio-fokus.html", "text": "За метеорологична обстановка у нас ще разговаряме в сутрешния блок „Добро утро, България“ по Радио „Фокус“ с дежурния синоптик от Националния институт по метеорология и хидрология (НИМХ) Красимир Стоев.  \r\nПожарни и полицейски екипи са в готовност за реакция във връзка с прогнозите за проливни валежи в страната. Подробности очакваме от комисар Тошко Бързилов, началник на Националния оперативен център на ГД „Пожарна безопасност и защита на населението“ (ПБЗН). \r\nИма ли опасност за гражданите на Ихтиман заради язовира „Джаков мост“? Ще разговаряме с кмета на Ихтиман Калоян Илиев. \r\nНа най-висшия си форум Съюзът на демократичните сили избра Румен Христов за председател на партията. За пътят на СДС, какви нови цели ще си постави партията. Отговорите на тези и още въпроси ще потърсим в сутрешния блок „Добро утро, България“ на Радио „Фокус“ от новия председател на СДС Румен Христов. \r\nВ Добрич се изгражда нов православен храм в жилищния комплекс „Добротица“. Подробности около проекта ще ни разкаже кметът на Община град Добрич Йордан Йорданов. От него очакваме и информация в аванс за изложбата „Пътищата на лятото“, която ще гостува в града. \r\nЗапочват археологически проучвания на емпорион Пистирос, който се намира близо до град Ветрен, община Септември. Повече ще научим от репортажа на Ваня Николова от Радио „Фокус“ – Пазарджик. \r\nЗапочнете деня информирани! Тези и още теми в „Добро утро, България“ от 6.00 до 10.00 часа с водещ Йоланда Пелова.", "date": "2018.07.09", "title": "Акценти в сутрешния блок „Добро утро, България“ по Радио \"Фокус\""}
{"url": "http://www.focus-news.net/news/2018/07/09/2543206/darzhavniyat-glava-rumen-radev-shte-bade-v-ankara-za-tseremoniyata-po-vstapvane-v-dlazhnost-na-redzhep-tayip-erdogan-kato-prezident-na-republika-turtsiya.html", "text": "Българският държавен глава Румен Радев ще присъства на официалното встъпване в длъжност на Реджеп Тайип Ердоган като президент на Република Турция след преизбирането му на предсрочните избори в Турция на 24 юни 2018 г. Това съобщиха от  прессекретариата на държавния глава .   \r\nЦеремонията ще започне в 18.00 часа в Президентския дворец в Анкара.", "date": "2018.07.09", "title": "Държавният глава Румен Радев ще бъде в Анкара за церемонията по встъпване в длъжност на Реджеп Тайип Ердоган като президент на Република Турция"}
{"url": "http://www.focus-news.net/news/2018/07/09/2543201/politico-ekipat-na-donald-tramp-za-sreshtata-na-varha-v-helzinki.html", "text": "Директорът по комуникациите в Белия Дом Бил Шайн ще бъде част от американската делегация, която ще отпътува към Хелзинки през следващата седмица, за да се срещне с президента на Русия Владимир Путин, пише американското електронно издание  Politico . \r\nСлужителите, които ще летят на „Еър Форс Едно“ с президента по пътя му към срещата на върха, включват негови съветници и близки хора, според копие на списъка, придобит от Politico. \r\nВ списъка специфично са посочени тези, които трябва да се присъединят към Тръмп за срещата на върха на 16 юли, но се очаква те да пътуват с него и за другите му обиколки в Европа. \r\nНа борда ще се качат заместник-началникът на персонала Зак Фуентес, съветникът по национална сигурност Джон Болтън и неговият началник на персонала Фред Флийц, политическият съветник Стивън Милър, директорът на социалните медии Дан Скавино, прессекретарят Сара Сандърс, както и първата дама Мелания Тръмп и нейният персонал Линдзи Рейнолдс и Стефани Гришам. \r\nЗетят на Тръмп Джаред Къшнър и дъщеря му Иванка Тръмп, които са участвали сериозно в чуждестранните визити на президента в миналото, няма да пътуват с него до Хелзинки.  Йонислав Дочев", "date": "2018.07.09", "title": "Politico: Екипът на Доналд Тръмп за срещата на върха в Хелзинки"}
{"url": "http://www.focus-news.net/news/2018/07/09/2543194/mayk-pompeo-severna-koreya-mozhe-da-ima-otnosheniya-sas-sasht-po-podobie-na-vietnam.html", "text": "Държавният секретар на САЩ Майк Помпео призова Северна Корея в неделя да повтори пътя на Виетнам в изграждането на нови отношения със САЩ, както Ханой го направи повече от четири десетилетия след Виетнамската война, предава  Voice of America . \r\nПомпео, който е на посещение във виетнамската столица, след като прекара два дена в Пхенян в преговори насочени към денуклеаризацията на Северна Корея, заяви че 23 години нормални взаимоотношения между САЩ и Виетнам трябва да са доказателство за севернокорейския лидер Ким Чен-ун, че САЩ може да създава нови връзки със стари съперници. \r\n„Знаем, че е реална възможност, защото виждаме как Виетнам премина през този забележителен път“, заяви Помпео. \r\nТой отговори и на обвинението на Северна Корея, че САЩ са отправили „невъзможни“ искания за прекратяване на ядрената си програма и че разговорите им са били „жалки“. \r\n„Ако тези искания са били невъзможни, значи светът е невъзможен“, заяви Помпео, отбелязвайки че Съветът за сигурност на ООН е изискал на няколко пъти от Севера да се отърве от ядрените си оръжия и да прекрати балистичната си ракетна програма. \r\nСпоред него фактът, че САЩ си „сътрудничат – а не воюват“ с Виетнам „е доказателство, че когато една държава реши да създаде по-светло бъдеще за себе си, заедно със САЩ, ние спазваме своите американски обещания“.  Йонислав Дочев", "date": "2018.07.09", "title": "Майк Помпео: Северна Корея може да има отношения със САЩ по подобие на Виетнам"}
{"url": "http://www.focus-news.net/news/2018/07/09/2543204/nimh-vremeto-shte-bade-oblachno-na-mnogo-mesta-v-zapadna-i-tsentralna-balgariya-shte-padnat-znachitelni-valezhi.html", "text": "Днес над по-голямата част от страната ще се задържи предимно облачно, временни разкъсвания на облачността ще има преди обяд в югозападните райони и на места в Горнотракийската низина. С прекъсвания валежите ще продължат, като на места, главно в Западна и Централна България ще са значителни. Ще има и гръмотевици. Ще духа слаб вятър от северната четвърт. Остава хладно с максимални температури между 21° и 26°. \r\nТова съобщи за  Агенция \"Фокус\"  дежурния синоптик Красимир Стоев от  Националния институт по метеорология и хидрология (НИМХ) към Българската академия на науките (БАН).    Атмосферното налягане е и ще се задържи по-ниско от средното за месеца. Над Черноморието облачността ще е по-често значителна и на места ще има превалявания. Ще духа слаб до умерен вятър от север-североизток. Максималната температура на въздуха ще е 24-26°, колкото е и температурата на морската вода. Вълнението на морето ще е 2 бала. \r\nНад планините ще е облачно и дъждовно. Върховете често ще са в мъгла. В следобедните часове и вечерта ще се развият и гръмотевични бури. Вятърът ще е до умерен от северозапад, в източните масиви – от югоизток. Хладно, с максимална температура на височина 1200 метра – около 17°, на 2000 метра – около 10°.", "date": "2018.07.09", "title": "НИМХ: Времето ще бъде облачно на много места, в Западна и Централна България ще паднат значителни валежи"}
{"url": "http://www.focus-news.net/news/2018/07/09/2543203/afp-broyat-na-zaginalite-v-navodneniyata-v-yaponiya-dostigna-100-dushi.html", "text": "Броят на загиналите в наводненията и поройните дъждове в Япония достигна 100 души, заяви правителственият говорител Йошихиде Суга в понеделник, предава  AFP . \r\nТой обобщи, че 87 души са били потвърдени мъртви от тежките наводнения, докато други 13 са били намерени без никакви жизнени признаци, допълвайки че още хора липсват. \r\nОт няколко дена Япония е ударена от обилни валежи, които причиниха тежки наводнения и принудиха евакуацията на над 1.6 милиона души.  Йонислав Дочев", "date": "2018.07.09", "title": "AFP: Броят на загиналите в наводненията в Япония достигна 100 души"}
{"url": "http://www.focus-news.net/news/2018/07/09/2543207/vitsepremierat-ekaterina-zaharieva-shte-uchastva-v-sreshta-na-berlinskiya-protses-po-zapadnite-balkani-v-london.html", "text": "Вицепремиерът и министър на външните работи Екатерина Захариева заминава за Лондон, където ще вземе участие в ежегодната среща по Западните Балкани на външните министри от страните в Берлинския процес. Това съобщиха от пресцентъра на  Министерството на външните работи .  \r\nПървите дипломати на Великобритания, Австрия, България, Германия, Италия, Словения, Франция и Хърватия ще изслушат шестимата си колеги от Западните Балкани. Всички заедно ще се срещнат с представители на гражданското общество и младежки групи в региона. За срещата е поканена и Полша, която ще бъде домакин на форума през 2019 г., както и представители на ЕС и международните финансови институции.  \r\nСрещата на външните министри ще бъде последвана от форум на държавните и правителствени ръководители на следващия ден.  \r\nПетата годишна среща на Берлинския процес ще се фокусира върху въпросите за преодоляване на младежката безработица, засилване на регионалната свързаност, насърчаване на бизнеса и засилване на сътрудничеството в регионалната сигурност, включително чрез борба с общи заплахи като корупцията, организираната престъпност, трафика на хора и тероризма.  \r\nИнициативата Берлински процес бе подета от канцлера Ангела Меркел през 2014 г. По време на последната среща в Триест, в която бе включена и България, бяха одобрени инвестиции на стойност над половин милиард евро, от които 194 млн. евро ще бъдат осигурени от ЕС, а останалата част – от заеми от Европейската инвестиционна банка, Европейската банка за възстановяване и развитие, както и чрез национално съфинансиране от страните от Западните Балкани.  \r\nСред одобрените през 2017 г. проекти бяха газовият интерконектор между Сърбия и България, железопътна връзка между страната ни и Република Македония като част от транспортен коридор №8, както и железопътната връзка между България и Сърбия в рамките на европейския коридор №10.  \r\nБългария се превърна в участник в Берлинския процес благодарение на стратегическия ангажимент на правителството към Западните Балкани и организираната от Българското председателство на Съвета на ЕС среща на върха, завършила със Софийските декларация и Дневен ред за Западните Балкани.", "date": "2018.07.09", "title": "Вицепремиерът Екатерина Захариева ще участва в среща на Берлинския процес по Западните Балкани в Лондон"}
{"url": "http://www.focus-news.net/news/2018/07/09/2543208/predstoyashti-mezhdunarodni-sabitiya-za-9-yuli-agentsiya-fokus.html", "text": "Ще се състои церемонията по встъпването в длъжност на президента на Турция Реджеп Тайип Ердоган.  \r\n***  Великобритания е домакин на среща на външните министри на страните от Западните Балкани.  \r\n***  В Брюксел ще се състои среща на върха ЕС-Украйна за обсъждане на икономическите връзки и отношенията с Русия.  \r\n***  Новият испанския премиер Педро Санчес ще се срещне с лидера на Каталуния за първи път.  \r\n***  Парламентът на Румъния ще обсъди стартирането на процедура по импийчмънт на президента Йоханис Клаус.  \r\n***", "date": "2018.07.09", "title": "Предстоящи международни събития за 9 юли (Агенция „Фокус“)"}
{"url": "http://www.focus-news.net/news/2018/07/09/2543209/ministar-krasimir-karakachanov-shte-otkrie-fotoizlozhba-po-povod-140-godini-ot-sazdavaneto-na-balgarskata-armiya.html", "text": "От 17.00 часа министърът на отбраната Красимир Каракачанов и началникът на отбраната генерал Андрей Боцев ще открият фотоизложба по повод 140 години от създаването на Българската армия. Това съобщиха от пресцентъра на  Министерството на отбраната . Юбилейната фотоизложба под надслов „В кадър – Българската армия днес\" се организира от Министерството на отбраната, съвместно  със Столична община. Тя ще бъде разположена  в Градската градина пред Народния театър „ Иван Вазов“ до 23 юли 2018 г. На 32 пана ще бъде включен снимков материал с исторически характер, който се предоставя от Военноисторическия музей, както и фотоси, отразяващи боеспособността на видовете въоръжени сили на Българската армия. Снимките представят демонстративни бойни действия в реална ситуация, участия в различни полеви учения, национални празници и ритуали. Автор на снимките от съвременния период е  фотографът на Министерството на отбраната Вяра Йовева. На събитието е поканена да присъства и Йорданка Фандъкова, кмет на София.", "date": "2018.07.09", "title": "Министър Красимир Каракачанов ще открие фотоизложба по повод 140 години от създаването на Българската армия"}
{"url": "http://www.focus-news.net/news/2018/07/09/2543210/dobrich-ne-raboti-svetofarnata-uredba-na-krastovishteto-na-ul-san-stefano-i-bul-treti-mart.html", "text": "Не работи светофарната уредба на кръстовището на ул. „Сан Стефано“ и бул. „Трети Март“. До 10 юли включително там се извършва конструктивна промяна и ремонт на светофарната уредба. Кръстовището е регулирано с пътни знаци, предаде кореспондентът на  Радио „Фокус” – Варна . Частични ремонтни дейности на асфалтовата настилка се извършват по три пътни отсечки в областта. Движението по път II-71 Силистра – Добрич се осъществява с повишено внимание поради ремонтни дейности на асфалтовата настилка. Срокът за изпълнение на дейностите по тази пътна отсечка е до 22 август. В друг участък по същия път II-71 Силистра – Добрич в района на с. Коларци движението на автомобили се осъществява с повишено внимание поради пропадане на част от пътното тяло. Продължават ремонтните дейности и по Околовръстния път на Добрич. Срокът за приключване е 30 септември. До 31 юли продължават частичните ремонтни дейности на асфалтовата настилка по част от пътя Добрич-Варна. Навсякъде движението е регулирано с пътни знаци. Няма въведени временни ограничения на движението на автомобили в областта с изключение на отсечката Кранево – Варна при км 83+100, където е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г.Продължават строителни работи на обект ,,Интегриран проект за подобряване на водния сектор на град Добрич“ по ЛОТ 3 и ЛОТ 2, които се изпълняват в различни зони в града. Ежедневно на сайта на Община град Добрич се публикува актуална информация за местата на строителни дейности. Въведена е временната организация на движение по много улици в града заради дейности по обновяване на водния сектор. Община град Добрич призовава шофьорите да спазват временната организация на движение по ул. „Панайот Хитов“ и уличките в близост до входа на Многопрофилната болница за активно лечение (МБАЛ) -  Добрич, въведена във  връзка с реализиране на дейности - част от Интегрирания проект за подобряване на водния сектор в града. Водачите са призовани да не паркират на забранени участъци, за да се осигури нормалното обезпечаване на работата на Центъра за спешна помощ. В Добрич времето е облачно, възможни са превалявания от дъжд, тихо е, температурата на въздуха е около 17 градуса към 7,30 часа.  \r\nЖулиета НИКОЛОВА", "date": "2018.07.09", "title": "Добрич: Не работи светофарната уредба на кръстовището на ул. „Сан Стефано“ и бул. „Трети Март“"}
{"url": "http://www.focus-news.net/news/2018/07/09/2543211/prezidentat-rumen-radev-shte-udostoi-s-darzhavni-otlichiya-poslanika-na-kipar-u-nas-stavros-avgustidis-i-svetovnoizvestniya-istorik-prof-mihael-bar-zoar.html", "text": "От 10.30 часа на „Дондуков” 2 президентът Румен Радев ще удостои посланика на Република Кипър у нас Ставрос Августидис с орден „Мадарски конник“ първа степен. Това съобщиха от  прессекретариата на държавния глава . Отличието се връчва за заслугите на дипломата за развитието на българо-кипърските отношения и сътрудничество.  \r\nПо-късно същия ден, от 11.30 часа държавният глава ще отличи с орден „Стара планина“ първа степен, световноизвестния израелски писател, историк и политик проф. Михаел Бар-Зоар. Роденият у нас учен ще бъде удостоен за приноса си за популяризирането на спасяването на българските евреи по време на Втората световна война и за развитието на двустранните отношения между България и Израел.", "date": "2018.07.09", "title": "Президентът Румен Радев ще удостои с държавни отличия посланика на Кипър у нас Ставрос Августидис и световноизвестния историк проф. Михаел Бар-Зоар"}
{"url": "http://www.focus-news.net/news/2018/07/09/2543213/plovdiv-narodnite-predstaviteli-ot-gerb-organizirat-priemni-za-grazhdani.html", "text": "Народните представители от  ГЕРБ от Пловдив- ще проведат приемни с граждани от избирателния си район, съобщиха от пресцентъра на  ПП ГЕРБ  както следва: \r\nМенда Стоянова – председател на Комисията по бюджет и финанси в 44-тото Народно събрание – от 16.00 в централния офис на  ГЕРБ – Пловдив, на бул. „Марица” 91. \r\nДимитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на  ГЕРБ на улица „Прага” 2.  \r\nинж. Атанас Ташков – член на Комисията по транспорт, информационни технологии и съобщения и на Комисията по регионална политика, благоустройство и местно самоуправление в 44-то Народно събрание - от 16.00 часа в партийния офис на ул. „Стефан Стамболов\" № 21. \r\nСпас Гърневски -  заместник-председател на Комисията за борба с корупцията, конфликт на интереси и парламентарна етика - от 16.00 в офиса на  ГЕРБ на ул. \"Коста Паница\" № 5.", "date": "2018.07.09", "title": "Пловдив: Народните представители от ГЕРБ организират приемни за граждани"}
{"url": "http://www.focus-news.net/news/2018/07/09/2543214/dobrich-kmetat-yordan-yordanov-i-mitropolit-yoan-shte-obsadyat-izgrazhdaneto-na-nov-pravoslaven-hram-v-zhk-dobrotitsa.html", "text": "Изграждането на нов православен храм в жилищен комплекс „Добротица“ в Добрич ще бъде обсъдено на среща между кмета Йордан Йорданов и Варненския и Великопреславски митрополит Йоан в митрополията във Варна. Това съобщиха от пресцентъра на  Общината . Идеята за нов храм в един от кварталите на Добрич е на инициативен комитет. Тя датира повече от година и е подкрепена от кмета на града. Архитектурният проект в идейна фаза е дело на Арх. Петър Николов от Община Добрич и се предоставя безвъзмездно в името на каузата. В Общия устройствен план е отредено място за новия храм, който ще се намира в центъра на комплекс „Добротица“. Проектът предвижда храмът да бъде кръстокуполен със застроена площ от 220 кв. м и да е разположен в парцел за озеленяване на църква съгласно действащия подробно – устройствен план на жилищен комплекс „Добротица“. Сградата на храма ще бъде симетрична с камбанария и купол. Проектът е изработен в съответствие с изискванията на православния канон и в традициите на българската православна църква. Предстои идейният проект да бъде одобрен от Митрополит Йоан. Храмът ще бъде изграден с волята и желанието на дарители.", "date": "2018.07.09", "title": "Добрич: Кметът Йордан Йорданов и Митрополит Йоан ще обсъдят изграждането на нов православен храм в жк. „Добротица“"}
{"url": "http://www.focus-news.net/news/2018/07/09/2543216/api-vazstanoveno-e-dvizhenieto-po-pat-i-4-koritna-sevlievo-v-uchastaka-mikre-paten-vazel-ablanitsa.html", "text": "Възстановено е движението по път I-4 Коритна - Севлиево в участъка Микре - пътен възел \"Абланица\". Това съобщиха от пресцентъра на  Агенция \"Пътна инфраструктура\"  (АПИ).", "date": "2018.07.09", "title": "АПИ: Възстановено е движението по път I-4 Коритна - Севлиево в участъка Микре - пътен възел \"Абланица\""}
{"url": "http://www.focus-news.net/news/2018/07/09/2543217/lovech-vremenno-e-ogranicheno-dvizhenieto-po-pat-iii-3504-lovechugarchin-v-uchastaka-radyuveneorlyane-poradi-navodnyavane-na-patnoto-platno-v-rayona-na-razklona-za-s-katunets.html", "text": "Временно е ограничено движението по път III-3504 Ловеч–Угърчин в участъка Радювене–Орляне поради наводняване на пътното платно в района на разклона за с. Катунец. Това съобщиха от пресцентъра на  Агенция \"Пътна инфраструктура\"  (АПИ). Няма обходен маршрут. Ограничено е и  движението по път III-3005 Катунец–разклон Радювене също поради наводнено пътното платно при кръстовището с път III-3504 Угърчин–Ловеч. Няма обходен маршрут.", "date": "2018.07.09", "title": "Ловеч: Временно е ограничено движението по път III-3504 Ловеч–Угърчин в участъка Радювене–Орляне поради наводняване на пътното платно в района на разклона за с. Катунец"}
{"url": "http://www.focus-news.net/news/2018/07/09/2543220/denyat-9-yuli-v-balgarskata-istoriya.html", "text": "1860 г. - вестник “Српски дневник” съобщава, че българите в Охрид ликуват  поради скъсването с Цариградската патриаршия. ”Няма български родолюбец, комуто сърцето да не е затрептяло от радост, като е видял, че българите са се пробудили от дългия и дълбок сън и че искат своя йерархия. \r\n1861 г. - от 9 до 18 юли Георги Раковски е в Одеса, за да проучи положението на българските преселници. 2012 г. \r\nПрезидентът на Република България връчва Орден Стара планина първа степен на Георги Костадинов „за изключително големите му заслуги към Република България в областта на физическото възпитание и спорта“. 2012 г. \r\nПрезидентът на Република България връчва Орден Стара планина първа степен на Тове Скарстейн, извънреден и пълномощен посланик на Кралство Норвегия в Република България - първа степен - за изключително големите ѝ заслуги за развитието и укрепването на българо-норвежките отношения и по повод окончателното ѝ отпътуване от страната“. 2012 г. \r\nПрезидентът на Република България връчва орден „Св. св. Кирил и Методий“ на проф. Иван Лалов - първа степен - „за големите му заслуги в областта на образованието и науката“. 2012 г. \r\nПрезидентът на Република България връчва орден „Св. св. Кирил и Методий“ огърлие на Димитър Коруджиев „за особено значимите му заслуги в областта на културата. 1999 г. \r\nБългарският парламент (с 1 глас “против” и 1 “въздържал се”) предоставя въздушни коридори за преминаване на руски омиротворители за Косово. 1995 г. \r\nУчредява се Български социалистически младежки съюз (БСМС) от сливането на Социалистическия младежки съюз (СМС) и Федерацията на българската социалистическа младеж (ФБСМ). За председател е избран Димитър Георгиев. 1973 г. \r\nОт 9 до 22 юли 1973 г. в зала “България” в София се провежда втори конгрес на Съюза на българските художници. 1971 г. \r\nСъставя се правителство начело със Станко Тодоров. За първи заместник-председатели на Министерския съвет са избрани Тано Цолов и Петър Танчев, а за заместник-председатели – Пенчо Кубадински, Живко Живков, Иван Попов, Сава Дълбоков и Мако Даков. \r\nСтанко Тодоров е роден на 10 декември 1920 г. в село Кленовик (днес Колош), Радомирско. Той е политически и държавен деец. Кандидат-член е и е член на Политбюро на Централния комитет на Българската комунистическа партия (1961 г. – 1988 г.). Заема отговорни държавни постове: министър на земеделието (1952 г.– 1957 г.), председател на Държавната планова комисия (1959 г. – 1962 г.), заместник председател (от 1959 г.) и председател на Министерския съвет (1971 г. – 1981 г.), Председател е на Народното събрание (1981 г. – 1990 г.). Умира на 17 декември 1996 г. 1964 г. \r\nВ Атина се подписват поредица от спогодби между България и Гърция, които уреждат финансови и имуществени въпроси между двете съседни страни, останали нерешени от края на Втората световна война. Най-важна е финансовата спогодба, с която България урежда начина на изплащане на дължимите по Парижкия мирен договор от 1947 г. репарации за Гърция. Важна е и спогодбата за сътрудничество при използването на водите на реките, протичащи през територията на двете страни. Спогодбите предвиждат още увеличаване на стокообмена между тях, предоставяне на взаимни привилегии при преминаване на транзитни превози през техните територии, опростяване на митническите формалности и др. Договарящите се страни се съгласяват да възстановят преките шосейни и въздушни съобщения, а така също и преките телефонни и телеграфни връзки. Предвиждат се и мерки за подобряване на сътрудничеството в областта на мореплаването, туризма, културните и научните институти. 1949 г. \r\nПровежда се шести (“траурен”) пленум на Централния комитет на Съюза на народната младеж, на който съюзът се преименува в Димитровски съюз на народната младеж (ДСНМ). 1947 г. \r\nВ София, като гости на правителството, пристигат видните френски писатели Елза Триоле и Луи Арагон. Френската писателка Елза Триоле е завършила архитектура в Москва. От средата на `20-те години на ХХ в. живее във Франция. През 1928 се омъжва за Луи Арагон. Първите й литературни изяви са на руски език (“В Таити”, 1925); а първото й произведение на френски език е романът “Добър вечер, Тереза!” (1938). По време на Втората световна война участва във френската съпротива. Романът й “Въоръжените призраци” (1947) е предупреждение за опасността от възраждане на фашизма. Темата за преодоляването на самотата и отчуждението е заложена в романите й “Никой не ме обича” (1946) и “Инспекторът на развалините” (1948). В полуфантастичния роман “Червеният кон” (1953) е поставен проблемът за предотвратяването на атомната война. В “Рози на кредит” (1959), “Лунапарк” (1959) и “Душа” (1963), включени в цикъла “Найлоновият век”, представя естествения стремеж и борбата за човешко щастие. Романите “Паметник” (1957), “Никога велико” (1965), “Послушайте, погледайте” (1968) засягат проблемите за преобразяващата роля на изкуството в съвременния свят. През 1970 г. публикува лирическия роман “Славеят замлъква на смрачаване”. Превежда на френски език произведенията на Н. В. Гогол, Чехов, Маяковски, съставя антология на руската класическа и съвременна поезия. 1934 г. \r\nВ София умира Иван Хаджиниколов (1861 - 1934), един от създателите на ВМОРО. Роден е в Кукуш на 24 декември 1861 г. След идването си в България, се занимава с книжарска и книгоиздателска дейност. 1923 г. \r\nОт 9 до 10 юли 1923 г. се провежда първо заседание на новоучредения Висш стопански съвет към Министерството на финансите. Частният капитал протестира против ограниченията върху валутната търговия от 30 юни и през декември предизвиква рязко спадане на курса на лева. Кабинетът въвежда предварителни разрешителни от Българска народна банка и затваря Софийската фондова борса. От 2 май 1924 г. системата е узаконена. 1918 г. \r\nЩабът на Моравска военноинспекционна област се дислоцира в София. \r\nМоравската военноинспекционна област е военноадминистративно управление на Поморавието и Тимошко по време на Първата световна война (1914 - 1918). Сформира се 6 декември 1915 г. със седалище Ниш. Разформирована е на 31 декември с. г. 1911 г.  \r\nВ периода 9 юни – 9 юли V Велико Народно събрание, под председателството на Стоян Данев, изменя Конституцията. С промените се утвърждава царската титла, засилват се правомощията на монарха във външната политика, въвежда се забрана за създаване на изключителни съдилища, намалява се мандатът на Народното събрание на четири години, министерствата стават десет. 1905 г. \r\nСключва се българо-сръбски митнически съюз – договор, според който територията на двете държави става обща търговска област. Подписан е на 9 юли и е ратифициран на 19 декември от тринадесетото Обикновено Народно събрание. Според него стокообменът между двете страни се извършва свободно без митнически и други вземания. Сключен е за 12 години, след което може да бъде подновен, като се допуска и присъединяването на други държави към него. Под натиска на Австро-Унгария този съюз не се осъществява. 1861 г. \r\nОт 9 до 18 юли Георги Раковски е в Одеса, за да проучи положението на българските преселници. \r\nГеорги Стойков Раковски е пръв идеолог на националното революционно движение, писател, публицист, етнограф. Роден е в Котел през февруари 1821 г. в будно търговско-занаятчийско семейство. Учи в родния си град, в Карлово и в гръцкото училище в Куручешме край Цариград. Там се свързва с дейци на движението за църковна свобода. През 1841 г. в Браила подготвя масово въоръжено нахлуване в България. На 10 февруари 1842 г. бунтът е разкрит от румънската полиция, другарите му са арестувани, а той успява да се укрие. След като научава за арестите, той се предава на руския консул в Браила, който от своя страна го предава на румънските власти. На 14 юли е осъден на смърт, но понеже е гръцки поданик, трябва да бъде изпратен през Цариград в Атина, за да бъде изпълнена присъдата. Гръцкият посланик в Цариград Ал. Маврокордатос вместо за Атина тайно го изпраща във Франция – Марсилия. През 1860 г. се установява в Белград. Там съставя “План за освобождението на България” и “Статут за едно Привременно българско началство в Белград”. В плана застъпва идеята за всеобщо въстание на всички българи. Според плана в България трябва да бъдат създадени тайни комитети. Поради това той организира и ръководи в Белград Първата българска легия (1862 г.). Работи за създаване на съюз на балканските християнски народи за борба срещу турското робство (1863 г.), основава сред българските емигранти революционна организация “Върховно народно българско тайно гражданско началство” (1866 г.), разработва “Привременен закон за народните горски чети за 1867-о лето”. Умира през 1867 г. от туберкулоза край Букурещ. 1860 г.  \r\nВестник “Српски дневник” съобщава, че българите в Охрид ликуват, поради скъсването с Цариградската патриаршия. ”Няма български родолюбец, комуто сърцето да не е затрептяло от радост, като е видял, че българите са се пробудили от дългия и дълбок сън и че искат своя йерархия. В Охрид, старата столица на българските патриарси, българите са били възхитени, като чули за постъпката (Великденските събития) на цариградските си сънародници...\", пише вестникът. 1831 г.  \r\nПетър Берон (1800 - 1871) защитава успешно докторска дисертация по медицина в Мюнхенския университет и получава титлата доктор. Дисертацията е написана на латински език. \r\nД-р Петър Берон (Петър Хаджиберович) е виден възрожденски просветен деец, роден в Котел през 1800 г. Учи в родния си град, в килийното училище при поп Стойко Владиславов (по-късно Софроний Врачански), а след това и в гръцкото училище в Букурещ. От 1821 г. до 1825 г. учителства в Брашов, а от 1825 г. до 1831 г. следва медицина в Мюнхен (Германия). След това от 1832 г. до 1841 г. работи като лекар в Крайова. От 1843 г. до края на живота си д-р Петър Берон се занимава предимно с научна дейност. Тя се простира в различни области: медицина, естествознание и философия. Най-големи са неговите заслуги в областта на българското просветно дело. Като учител в Брашов през 1824 г. съставя първия български учебник – “Буквар с различни поучения”, наречен още и “Рибен буквар”, под което заглавие придобива широка известност. В него са засегнати въпроси от различни области на знанието и това му придава характер на малка енциклопедия. Рибният буквар е написан на жив, говорим български език и това го прави леснодостъпен за децата. С него д-р Петър Берон се изявява като първия български педагог, който решително се обявява за светско образование. С “Рибен буквар” той поставя началото на нов етап в българското просветно дело. Подпомага образователното дело в българските земи, като дава средства за откриване на светски училища в различните краища на страната. Умира на 21 март 1871 г. в имението си близо до Крайова. През 1964 г. сърцето му (балсамирано още при смъртта му) е пренесено в Котел. \r\nВ Стралджа е роден футболистът Йордан Лечков, един от “Златното поколение” на българския футбол. На 10 години започва да тренира футбол, във Футболен клуб \"Сливен\" под ръководството на треньора Боян Кирчев. Дебютът му в професионалния футбол е на 18 години. Влиза в първия състав на ФК \"Сливен\", с който постига най-големия успех в историята на клуба - носител на Купата на България (1990). През 1991 г. преминава в ЦСКА и става шампион на България през 1992 г. Същата година облича фланелката на германския отбор от град Хамбург \"Хамбургер Шпортферайн\" и става първият българин, който се е наложил в Бундеслигата. В \"Хамбургер Шпортферайн\" Лечков остава 4 години. През този период е и най-големият му успех, който постига заедно с националния отбор по футбол на България. През 1994 г. на Световното първенство по футбол в Съединените щати стават четвърти в света. Заради високите успехи заедно с целия национален отбор е награден с орден \"Стара планина\". Почетен гражданин е на Сливен. След приключването на престоя му в \"Хамбургер Шпортферайн\", през 1996 г. Лечков преминава във френския футболен отбор \"Олимпик Марсилия\", където остава една година. Оттам облича фланелката на \"Бешикташ\", Турция, където остава до февруари 1998 г. С това слага край на футболната си кариера. Започва собствен бизнес в Сливен. Йордан Лечков е избран за кмет на Община Сливен на местните избори през 2003 г. и 2007 г. През 2005 г. е избран за вицепрезидент на Българския футболен съюз. \r\nРоден е Иван Минчов Вазов (стар стил 27 юни) – български писател, поет, драматург, публицист, почетен член на Българската академия на науките (1921 г.), почетен д-р на филологическите науки. Роден е в Сопот. Брат е на Георги Вазов и Владимир Вазов. Учи при Партений Белчев и Ботьо Петков, а след това в Пловдивската гимназия, ръководена от Й. Груев. През 1870 г. е изпратен в Румъния да практикува търговия при чичо си, от където бяга в Браила. Попада в средите на българските хъшове. В България известно време учителства (1872 г. – 1873 г.). През 1875 г. става член на революционния комитет в родния си град. След избухването на Априлското въстание (1876 г.) емигрира през Цариград в Румъния. От този период е първата му стихосбирка “Пряпорец и гусла” (1871 г.), последвана от “Тъгите на България” (1877 г.). През Руско-турската война (1877 г. – 1878 г.) пише третата си стихосбирка “Избавление”. Работи в Берковския окръжен съд (1880 г.) и същата година се премества в Пловдив, където развива активна обществено-политическа. и публицистична дейност. Заедно с Константин Величков списва в продължение на 5 години вестник “Народний глас”. Той е главен редактор на списание “Наука”. През 1885 г. е съставител на литературното списание “Зора”. Отново с Константин Величков участва в съставителството на двутомната “Българска христоматия” (1884 г.). От това време са поетичният цикъл “Епопея на забравените”, повестта “Чичовци” и др. През есента на 1886 г. напуска България и се установява в Одеса. През 1894 г. излиза романът “Под игото”, последван от драмата “Хъшове” (1894 г.) и романа “Нова земя” (1896 г.). От 1889 г. живее в София. Издава списание “Денница” (1890 г. – 1892 г.). От 1897 г. до 1899 г. е министър на народната просвета в кабинета на К. Стоилов. По време на войните създава патриотични песни, с които възпява героизма на българския войник. Автор е на многобройни пътеписи, есета, статии, исторически повести. Обявен е за народен поет. Награден е с ордена “Св. равноапостоли Кирил и Методий” (1920 г.) и с много други български ордени. Произведенията му са преведени на около 50 езика. Умира в София на 22 септември 1921 г. \r\nУмира Кирил Варненски и Великопреславски - висш български православен духовник, Варненски и Великопреславски митрополит митрополит. \r\nВ края на 1980 г. е назначен за протосингел на Сливенската св. Митрополия и възведен в сан архимандрит. През 1981 г. се дипломира в Софийската духовна академия и е изпратен на специализация в Московската духовна академия. Защитава дисертация на тема \"Участието на руската църква в национално-освободителното движение на българския народ през XIX в.\", заради което получава научната степен \"кандидат на богословските науки\", което днес се равнява на \"доктор на богословието\". До 1 септември 1986 г. е представител на Българската православна църква при Московската и Всерусийска патриаршия, след което е назначен за игумен на Троянската св. Обител. От декември 1987 г. е назначен за главен секретар на Светия синод и на 26 юни 1988 г. е хиротонисан за Стобийски епископ. За Варненски и Великопреславски митрополит е избран на 26 февруари 1989 г. От 1992 г. е член на Намаления състав на Св. Синод, а в периода 1994-2001 г. е Представител на Върховния църковен съвет. Автор на единствения в България „Настолен православен календар“(2003, 2004, 2005, 2006, 2007, 2008, 2009). По негова инициатива за първи път донася лично Свещения благодатен ерусалимски огън в България през 2005г. във Варна. \r\nУмира Валентин Георгиев Александров - български адвокат, следовател и политик, министър на отбраната в правителството на Любен Беров между 1992 и 1994 г. \r\nРаботи като адвокат и следовател, през 1975-1977 година е на специализация в Дипломатическата академия при външното министерство на Австрия. След това е аспирант в Института за политически изследвания, като през 1982 година защитава кандидатска дисертация. През този период има публикации в пресата, главно във връзка с военната и политическа интеграция в Европа.[1] От 1976 до 1987 година Валентин Александров е агент на Второ главно управление на Държавна сигурност под псевдонимите „Дипломат“ и „Александров“, като през 1990 година е поискано материалите за него да бъдат унищожени. \r\nПрез 1990-1991 година Александров е съветник в Комисията по национална сигурност в парламента, съветник и държавен секретар в Министерството на отбраната. От 1991 година до края на живота си е служител на Института за правни науки. До 1992 година членува в Демократическата партия, която по това време е част от Съюза на демократичните сили. През 1992 година става министър на отбраната в кабинета на Любен Беров.Заради приносите му в провеждането на реформите в Българската армия и работата по интегрирането ѝ в структурите на НАТО е удостоен с редица български и чуждестранни награди. \r\nУмира художникът проф. Марин Върбанов 1932 - 1989). Върбанов е водеща фигура в художествения текстил в световен мащаб. Роден е в Оряхово на 20 септември 1932 г. Завършва Академия за приложни изкуства в Пекин. Дългогодишен преподавател е в Художествената академия в София. Творбите му (килими, гоблени, пана и т. н.) са излагани в Москва, Париж, Пекин, Вашингтон, Шанхай и др. В Китай е известен като “учителя Ван Ман”. \r\nУмира Иван Петров Пейчев – български поет, драматург. Роден е в Шумен на 16 декември 1916 г. Живее в София, Шумен и Калофер. От 1964 г. се установява постоянно в София. Драматург е на Сатиричен театър (1968 г.). Член е на Съюз на българските писатели. С поезия дебютира през 1939 г. във вестник “Шуменска поща”. Голяма част от произведенията му са посветени на морето и любовта. Създава едни от най-добрите творби от така наречената “лирична вълна” в българската драматургия. През 1967 г. получава звание “заслужил деятел на културата”, през 1974 г. Получава Димитровска награда за пиесата “Всяка есенна вечер”. Автор е на съчиненията “Стихотворения” (1948 г.), “В минути пред атака” (1955 г.), “Начало на деня” (1955 г.), “Всяка есенна вечер” (1960 г.), “Далечно плаване” (1962 г.), “Ковачи на мълнии” (1963 г.), “Лаконично небе” (1967 г.), “Есен на брега” (1968 г.), “Знамената са гневни” (1973 г.), “Лирика” (1976 г.), “Орбити” (1976 г.), “Стихотворения” (1977 г.), “Сенки на крила” (1977 г.), “Всяка есенна вечер”, пиеса (1983 г.), “Далечно плаване” (1986 г.), “Уморени думи” (1993 г.), “Далечна близост” (1996 г.), “Стихове” (1996 г.). \r\nУмира войводата Васил Чекаларов (1874 - 1913). Чекаларов е основен войвода на Вътрешната македоно-одринска революционна организация в Костурско. Роден е през 1874 г. в костурското село Смърдеш, тогава в Османската империя (дн. Кристалопиги, Гърция). Работи няколко години в България, сменяйки различни занаяти - обущарство, каменоделство, зидарство. Става член на ВМОРО и през 1901 г. и 1902 г. на два пъти заминава за Гърция и създава канали за закупуване на оръжие от Лариса и Атина. Ръководител на Костурското горско началство заедно с Лазар Поптрайков през юли 1902 г. На Смилевския конгрес на Битолския революционен окръг на ВМОРО от април-май 1903 г. е представител на Костурско. \r\nПо време на Илинденско-преображенското въстание през август 1903 г. е ръководител на организацията в Костурско. След въстанието с Пандо Кляшев минава в Гърция и през Фиуме стига до България. Участва в зимните заседания на ръководството на ВМОРО в София. Делегат е на Кюстендилския конгрес на ВМОРО през 1908 г. \r\nПо време на Балканската война (1912 - 1913) е начело на чета, действаща в тила на турската армия. През Междусъюзническата война организира голяма чета, която да проникне в Костурско, дълбоко в тила на гръцките части. Убит е в сражение с гръцки войски край село Бел камен (дн. Дросопиги). Главата му е отрязана и разнасяна по улиците на Лерин.", "date": "2018.07.09", "title": "Денят 9 юли в българската история"}
{"url": "http://www.focus-news.net/news/2018/07/09/2543221/stara-zagora-prodalzhavat-redovnite-priemni-dni-za-grazhdani-na-narodnite-predstaviteli-ot-gerb.html", "text": "Продължават редовните приемни дни за граждани, които провеждат народните представители от ГЕРБ – Стара Загора. Това съобщиха от пресцентъра на  партията .  \r\nГрафикът за месец юли е следният: Стара Загора \r\n- 9 юли (понеделник), от 9:00 до 11:00 ч. – Радостин Танев;   \r\n- 16 юли (понеделник), от 9:00 до 11:00 ч. - Емил Христов.  \r\nЗаписвания за приемните дни и повече информация може да получите на тел. 042/ 635 197, 0885 023 919 - технически сътрудник Ивелина Андреева, или на място в офиса на партията: бул. „Митрополит Методий Кусев” № 5.  \r\nНародният представител Маноил Манев се среща с граждани всеки понеделник от месеца, в приемен офис на адрес: гр. Стара Загора, ул. „Кольо Ганчев“ 62, ет.3. Повече информация и предварително записване на тел. 0888940562. Казанлък \r\n- 16 юли (понеделник), от 10:00 до 12:00 ч. – съвместна приемна на народните представители Борис Кърчев и Радостин Танев. \r\nЗаписвания и информация на тел. 0885 023 905 - технически сътрудник Мара Пеева или на място в офиса на партията: ул. „Климент Охридски” № 1. \r\nРедовни приемни дни в общините от областта има и областният координатор на ГЕРБ Пламен Йорданов. В Стара Загора той ще се среща с граждани всеки първи понеделник от месеца, от 14:00 ч., в офиса на партията: бул. „Митрополит Методий Кусев” № 5. За записвания и повече информация - 042/ 635 197, 0885 023 919 - технически сътрудник Ивелина Андреева.", "date": "2018.07.09", "title": "Стара Загора: Продължават редовните приемни дни за граждани на народните представители от ГЕРБ"}
{"url": "http://www.focus-news.net/news/2018/07/09/2543215/afp-broyat-na-zaginalite-vav-vlakovata-katastrofa-v-turtsiya-dostigna-do-24-dushi.html", "text": "24 души са загинали след дерайлирането на влак в северозападната част на Турция в неделя, обяви вицепремиерът на страната Реджеп Акдаг в понеделник, предава  AFP . \r\nДържавната агенция „Anadolu“ цитира Акдаг, който е заявил че операциите около дерайлиралия влак са били завършени в понеделник сутринта. \r\nПоследната информация за загинали сочеше 10 души, а обновената информация е значително покачване на броя на жертвите. \r\nВ неделя вечерта влакът пътуващ в западната турска провинция Текирдаг дерайлира. Причините за катастрофата все още не са изяснени.  Йонислав Дочев", "date": "2018.07.09", "title": "AFP: Броят на загиналите във влаковата катастрофа в Турция достигна до 24 души"}
{"url": "http://www.focus-news.net/news/2018/07/09/2543219/ministar-lilyana-pavlova-globalniyat-tsentar-za-partnyorstvo-na-darzhavite-ot-tsie-i-kitay-v-balgariya-e-predizvikatelstvo-i-priznanie.html", "text": "Глобалният център за партньорство на държавите от ЦИЕ и Китай в България е предизвикателство и признание. Това каза Лиляна Павлова, министър за българското председателство на Съвета на Европейския съюз, в разговор с Илиана Беновска в предаването „Беновска пита” по „Радио К2” и „Канал 3”, съобщиха от  екипа на предаването .  Министър Павлова заяви позиции по следните теми: Решението на премиера Бойко Борисов да предложи Лиляна Павлова да поеме организацията по създаването и управлението на бъдещия Глобален център за партньорство на държавите от ЦИЕ и Китай. \r\nВодещата Илиана Беновска поздрави своя гост и попита: „Какво означава тази новина, още утре ли започвате да управлявате този глобален фонд?“. Лиляна Павлова отговори, че през следващите 6 месеца все още ще има ангажименти по европредседателството, тъй като ние сме част от триото Естония – България – Австрия. Паралелно с това през следващата половин година заедно с китайската страна трябва да структурираме този център и да се намери добрата правна основа как той да функционира. Тя обясни, че това е глобален център и идеята е неговата централа да бъде в България. Много е важно той да бъде създаден като партньорски център между държавите от Източна Европа, да бъде мост, който ще създаде контактите и връзките, както и посредничеството и консултирането за бизнес и иновации.  \r\nЛиляна Павлова обясни, че предизвикателството е много голямо. Първоначалната стъпка е да го структурираме за 16-те държави от Източна Европа. Следващата стъпка обаче е да убедим нашите европейски партньори и останалите държави от Европа да приемат този модел. „Защото знаете, че има държави в Европа, които имат притеснения изобщо от формата 16+1, имат съмнения, че това е един конкурентен формат, който разделя. За мен лично е много важно посланието, което Ли Къцян отправи. Всъщност той използва София за трибуна, от която излъчи много силни послания и към Европа, но и към Америка. Към Европа излъчи посланието – аз не искам да разделям Европа, аз искам да работя с Европа, искам да установя трайни икономически и търговски отношения с Европа и искам да се обедини Китай с Европа в, макар че сме се зарекли да не казваме търговската война, но и в търговските отношения вече не само поотделно между Европа и Китай, предизвикателствата, който срещаме в отношенията с Америка, но и да обединим усилия. Защото ако обединят усилия Европа и Китай в изясняване на търговските отношения с Америка, ще бъдем много по-голяма сила!”, категорична бе Лиляна Павлова. Тя добави, че е много важно посланието на китайския премиер, че ще намали митата за внос на стоки от Европа, а това е огромен потенциал. Това наистина е голяма възможност за страната ни когато говорим за промишленост, развитие на предприятията, на малкия и среден бизнес и на земеделието и туризма.  \r\n„А доколко този Глобален център за партньорство на държавите от ЦИЕ и Китай практически ще бъде ръководен от България? Ще имате ли съуправляващ директор до себе си от Китай и от някоя от другите държави от Централна и Източна Европа?”, попита водещата Илиана Беновска. Лиляна Павлова отговори, че Ли Къцян е заявил, че китайската страна ще спонсорира структурата, но иска в България да бъде създаден центърът, който да функционира за цяла Централна и Източна Европа първоначално, а защо не впоследствие и за цяла Европа. \r\n„Как си го представяте Вие, ще има ли филиали в останалите централно и източноевропейски държави? Имаме ли достатъчно капацитет, защото доколкото схващам ролята на този център е да филтрира проекти и да помага на предприемачите, които ги предлагат, да ги изготви по съответните изисквания?”, продължи с въпросите си водещата Илиана Беновска. Гостът й отговори, че все още нещата са в твърде суров вид. Може обаче да се мисли за няколко варианта. Един от тях е в България да бъде създадена централата, а държавите да имат свои представители в този офис в България. Това трябва да се изясни както с китайската страна, така и с европейските институции. Министър Павлова обясни, че би следвало да има и китайски представител. За момента това ще бъде посланикът, а по-късно китайската страна ще прецени кой ще я представлява. „Заминавайки си днес от София, премиерът на Китай Ли Къцян замина за Германия за среща с канцлера Меркел. Посещението е важно именно защото той отправи послание от София отново към Европа, така че в последните 6 месеца София се превърна в мястото, което създава мостове в отношенията, както беше и с Турция, с Русия, с Близкия изток, ето сега говорим вече и с Китай. Това беше важна отправна точка, но се надявам, че тази среща ще даде възможност да убедим и държавите, които са скептични, защото ние не започваме с пълна подкрепа на всички страни от ЕС. Затова и предизвикателството никак няма да е лесно, тъй като имаме държави от старите членки, които имат сериозен скептицизъм към този формат по отношение на разделяне, по отношение на правила и процедури. Затова ние много ясно казваме – спазването на европейските правила, спазването на европейското законодателство ще бъде основен принцип в работата на този център. Това е и една от причините поради която премиерът Борисов държеше, познавайки именно тези европейски правила, имайки този опит и експертиза и от предишното ми качество на министър, отговарящ и за европейските въпроси и инфраструктура, и европейските въпроси сега, да отстоим и да сме гарант пред Европа и европейските институции, че ние ще отстояваме и европейските ценности и стриктното спазване на европейското законодателство, нещо, което повече отвсякога ни е необходимо. Затова за премиера Борисов беше важно да има гарант и пред европейските партньори, че България ще отстоява европейския интерес и в мое лице!”, обясни министър Лиляна Павлова.  \r\n„Простете за сравнението, но на Вас ще Ви бъде вменена и силно дипломатическа роля ми се струва, като създател на този бъдещ Глобален център за партньорство на държавите от ЦИЕ и Китай, защото китайците като че ли са по-склонни, Ли Къцян за разлика от Владимир Путин като че ли малко по-бързо се решава да спазва европейското законодателство. Както виждате при Путин процесите вървят по-бавно и ние не можахме по този повод да осъществим проекта „Южен поток”. Не трябва ли да убедите Европа да бъде малко по-отстъпчива?”, попита водещата Илиана Беновска. Лиляна Павлова отговори, че именно затова е казала, че ние не тръгваме с пълна кошница, а с много условности. Трябва да убедим първо европейските ни партньори, че ще сме гарант за спазването на европейските правила и Китай също е готов да спазва тези правила. Това е и големият въпрос, как Китай оттук нататък ще преструктурира своя бизнес и своите отношения, защото при тях държавата и бизнесът функционират по различен начин. „Звучи доста увлекателно, с добро чувство ли тръгвате?”, продължи водещата Илиана Беновска. Министърът за българското европредседателство отговори, че тръгва с добро чувство, защото обича предизвикателствата. „Задачата е уравнение с много неизвестни, така че тепърва ще трябва да намираме едно по едно тези неизвестни!”, добави тя.  Оценката й за европредседателството. \r\n„Поради какво китайците ни гласуваха такова доверие? Ще ми се да не ми отговорите със скромност, а искрено – какви качества доразвихте и придобихте по време на европредседателството, които сега ще инвестирате в развитието на този Глобален център?”, попита водещата Илиана Беновска. Лиляна Павлова отговори, че според нея чрез европредседателството преди всичко сме позиционирали България по един различен начин. Променили сме имиджа на страната ни, което е било много важно. България се е позиционирала не само на европейската, но и на глобалната сцена като държава, на която може да се разчита, че е стабилна, устойчива и може да гради мостове. В нито един момент не сме действали на инат и не сме позволили да надделее емоцията, не сме се поддавали на конюнктурно-моменти ситуации. През цялото време сме залагали на разума и на прагматичното. „Доказахме, че сме доверени, достойни, прагматични и градящи мостове, а не горящи мостове!”, категорична бе Лиляна Павлова. \r\n„Вижте какъв парадокс се получава, по време на европредседателството Борисов докара всички лидери на Европа в България, продължи да стабилизира процеса на обединяване на Западните Балкани и изясняване на проблемите вътре, Борисов продължи и да бъде една деликатна трансмисия между Европа и Турция, сега и Китай ни избира за територия на превод, на контакт и сближаване между Европа и Китай!”, отбеляза водещата Илиана Беновска. Лиляна Павлова отговори, че през последните 6 месеца сме доказали, че не сме егоистично настроени. Според нея Западните Балкани са били ключът, който е отключил доверието към нас в по-глобален аспект. „Не гледахме тясно националните си интереси, а през Западните Балкани, знаете, Китай работи в партньорство със Западните Балкани, ние сме държава член на ЕС, потенциално добър партньор за тях, в същото време сме стожера на европейската перспектива за Балканите. А Балканите като регион, включвам и нас, но и държавите, които още не са член на европейското семейство, са важен потенциален партньор на Китай. Така че мисля, че това даде много сериозно отражение в решението, избора на Китай да избере именно България – лидер, двигател на развитието на Балканите от една страна, държава добре позиционирана между партньорите на европейската сцена, така че в двойно качество мисля, че изградихме това доверие!”, заяви Лиляна Павлова. \r\n„Една минута за финал, но искам да ми отговорите по същество и концентрирано – как ще отхвърлите обвиненията на президента Радев, че „председателството е било фанфарно, с прегръдки и целувки по „Моста на влюбените”, за вътрешнополитически пиар и с кратък срок на годност”?”, попита водещата Илиана Беновска. Гостът й отговори, че доказателство, че тези оценки на държавния глава не са верни, е и срещата, която се е провела с китайската страна, а изказването на държавния глава е по-скоро конюнктурно-позиционно, отколкото обективно. „България се оказа стратегически център за Европа и геополитически добре позиционирани, да бъдем държава, която гради и търговски, и икономически, но и геополитически връзки със широк спектър!”, завърши Лиляна Павлова разговора си с Илиана Беновска в ефира на „Радио К2” и „Канал 3” на 8 юли 2018 година.", "date": "2018.07.09", "title": "Министър Лиляна Павлова: Глобалният център за партньорство на държавите от ЦИЕ и Китай в България е предизвикателство и признание"}
{"url": "http://www.focus-news.net/news/2018/07/09/2543223/plovdiv-ostava-opasnostta-ot-obrazuvaneto-na-svlachishta-po-patishtata-asenovgrad-smolyan-i-krichim-devin.html", "text": "Остава опасността от образуването на свлачища по пътищата Асеновград-Смолян и Кричим-Девин. Това каза за  Радио „Фокус“ – Пловдив  дежурен от Областно пътно управление. От там призовават водачите на автомобили да шофират със съобразена скорост и повишено внимание през тези участъци. От изхода на Пловдив до Асеновград движението се извършва двупосочно в едното платно в посока Асеновград поради ремонтни дейности. Срокът на това ограничение е до 15.09.2018 г. Остава забранено движението за моторни превозни средства с височина на 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Движението по пътя Югово – Лъки се осъществява в една лента поради пропадане на част от пътното платно. Регулира се с пътни знаци. Срокът на ограничението е до 03.08.2018г. \r\nТрафикът на територията на град Пловдив е интензивен към този час на деня. Задръствания се образуват по булевардите „Цар Борис III Обединител“, „Христо Ботев“, „Шести септември“, „Найчо Цанов“ и „Пещерско шосе“. Движение се отчита и по входно-изходните артерии на града. \r\nВесела КРЪСТЕВА", "date": "2018.07.09", "title": "Пловдив: Остава опасността от образуването на свлачища по пътищата Асеновград-Смолян и Кричим-Девин"}
{"url": "http://www.focus-news.net/news/2018/07/09/2543224/zamestnik-kmetat-na-sofiya-doncho-barbalov-shte-proveri-remonta-na-sgradata-v-koyato-se-osiguryava-banka-za-maychina-karma.html", "text": "От 11.30 часа заместник-кметът на София Дончо Барбалов ще провери ремонта на сградата, в която се осигурява банка за майчина кърма. Това съобщиха от пресцентъра на  Столична община . Сградата се намира на ул. \"Сава Михайлов\" 57.", "date": "2018.07.09", "title": "Заместник-кметът на София Дончо Барбалов ще провери ремонта на сградата, в която се осигурява банка за майчина кърма"}
{"url": "http://www.focus-news.net/news/2018/07/09/2543225/pregled-na-osnovnite-temi-v-dobrudzhanskiya-pechat.html", "text": "За нов православен храм в Добрич съобщава на първа страница вестник  „Нова добруджанска трибуна“ . Изграждането на нов православен храм в жилищен комплекс „Добротица“ в Добрич ще бъде обсъдено днес на среща между кмета Йордан Йорданов и Варненския и Великопреславски митрополит Йоан в митрополията във Варна. Идеята за нов храм в един от кварталите на Добрич е на инициативен комитет. Тя датира повече от година и е подкрепена от кмета на града. „Приключват ремонтите Добрич – Албена и Добрич – Варна, ще продължат през есента“, съобщава изданието. По думите на министъра на регионалното развитие Николай Нанков през летните месеци се ограничават максимално ремонтите по пътищата. Празник на плодородието ще се проведе на 15 септември в Шабла, съобщава всекидневникът. Празникът е организиран за шеста поредна година и се радва на приемственост. Всяка година се организира в първия неработен ден на Кръстовден. Могат да се включат местни и гостуващи производители. До 31 август се заявява желание за участие, председател на журито ще бъде Ути Бъчваров. Темата за градежа на нова църква в град Добрич е на първа страница на другия регионален вестник  „Добруджанска трибуна“ . Проектът е изработен в съответствие с изискванията на православния канон и в традициите на българската православна църква. Предстои идейният проект да бъде одобрен от Митрополит Йоан. Храмът ще бъде изграден с волята и желанието на дарители. Записи на стихове от Дора Габе в изпълнение на деца ще получат детските градини в Добрич, съобщава изданието. Занимания в пет поредни дни тази седмица са били посветени на личността и творчеството на голямата българска поетеса. В тях са взели участие децата от Програма „Еко лято“ в Общинския младежки център. Едно от заниманията е било четене или рецитиране на откъси от творби на Дора Габе. Новости в еврофинансирането за бизнеса ще представи Областният информационен център в Община Добричка. Срещата ще се състои днес от 10,30 часа в залата в сградата на общината. Събитието е част от информационната кампания, която се провежда в областта.", "date": "2018.07.09", "title": "Преглед на основните теми в добруджанския печат"}
{"url": "http://www.focus-news.net/news/2018/07/09/2543222/tass-shindzo-abe-mozhe-i-da-otlozhi-patuvaniyata-si-do-evropa-i-afrika-zaradi-situatsiyata-s-navodneniyata-v-yaponiya.html", "text": "Министър-председателят на Япония Шиндзо Абе може да отложи пътуванията си до държави в Европа и Африка, които са планирани за тази седмица, заради сложната ситуация с проливните дъждове и наводнения в страната, съобщава държавната обществена телевизия „NHK“, цитирана от  ТАСС . \r\nПо нейни сведения, в настоящия момент премиерът разглежда възможността за отлагане на планираните посещения в Белгия, Франция, Саудитска Арабия и Египет. Обиколката на Шиндзо Абе трябва да се състои между 11 и 18 юли по план. \r\nПо последни данни жертвите в Япония са достигнали 105 души, а 80 други са безследно изчезнали.  Йонислав Дочев", "date": "2018.07.09", "title": "ТАСС: Шиндзо Абе може и да отложи пътуванията си до Европа и Африка, заради ситуацията с наводненията в Япония"}
{"url": "http://www.focus-news.net/news/2018/07/09/2543228/sliven-merki-za-podobryavane-sastoyanieto-na-stariya-bryast-shte-badat-obsadeni-na-ekspertna-sreshta-v-grada.html", "text": "Мерки за подобряване състоянието на Стария бряст ще бъдат обсъдени на експертна среща в Сливен, съобщиха от  Общината . В момента хилядолетният бряст – символ на Сливен и Дърво на Европа има няколко изсъхнали клона и огромна хралупа в основанието. През последните две години специално наета за целта фирма и експерти от Лесотехническия институт ваксинираха дървото, циментираха хралупите, отрязаха застрашаваните от счупване клони и превързаха короната със специални въжета тип „кобра“. Въпреки положените грижи Стария бряст съхне. Срещата ще се проведе от 14.00 часа в зала 105 на Община Сливен. На нея ще присъстват и представители на фирмата, която обследва и консултира дървото.", "date": "2018.07.09", "title": "Сливен: Мерки за подобряване състоянието на Стария бряст ще бъдат обсъдени на експертна среща в града"}
{"url": "http://www.focus-news.net/news/2018/07/09/2543218/v-nsi-shte-se-provede-sreshta-za-prebroyavaneto-na-naselenieto-i-zhilishtniya-fond-prez-2021-godina.html", "text": "В НСИ ще се проведе среща за Преброяването на населението и жилищния фонд през 2021 година. Това съобщиха от  пресцентъра на института.  \r\nНа срещата медиите ще бъдат информирани за етапите на подготовка и реализиране на Преброяване 2021.  \r\nСъбитието ще се проведе от 11.00 ч. в зала „Пресцентър“ на НСИ.  \r\nВ срещата ще участват:  \r\n·              Сергей Цветарски - председател на НСИ  \r\n·              Диана Янчева - заместник-председател на НСИ  \r\n·             Магдалена Костова - директор на дирекция „Демографска и социална статистика“  \r\nТова е първата от поредица информационни срещи, консултации и фокус-групи с различни групи потребители и заинтересовани страни, които ще проведем в следващите няколко месеца.", "date": "2018.07.09", "title": "В НСИ ще се проведе среща за Преброяването на населението и жилищния фонд през 2021 година"}
{"url": "http://www.focus-news.net/news/2018/07/09/2543226/burgas-zapochva-tretoto-izdanie-na-bezplatnata-lyatna-it-akademiya-za-uchenitsi-i-studenti.html", "text": "Започва третото издание на безплатната Лятна IT академия за ученици и студенти, организирана от Община Бургас. Това съобщиха от пресцентъра на  общината . И тази година кандидатите ще се явят на предварителен тест, след който ще бъдат сформирани 6 групи ученици и 2 групи студенти, разпределени по следния начин: Основи на програмирането (C++) - 5-6 клас - начинаещи - 2 групи; Основи на програмирането (C++) - 7-8 клас - напреднали; Уеб дизайн - 5-6 клас - начинаещи;  Уеб дизайн - 7-8 клас - напреднали; Създаване на уеб приложения - 9-10 клас; Програмиране на Java - студенти в БСУ; Програмиране на Java  и създаване на мобилни приложения - студенти  в Университет \"Асен Златаров\" (Колеж по туризъм). Във всяка група ще се обучават 15 ученици или студенти. Заниманията на учениците ще се провеждат в ППМГ \"Академик Никола Обрешков\" - Бургас - по график, от известни преподаватели по компютърни технологии.", "date": "2018.07.09", "title": "Бургас: Започва третото издание на безплатната Лятна IT академия за ученици и студенти"}
{"url": "http://www.focus-news.net/news/2018/07/09/2543212/sputnik-rusiya-nyama-planove-da-izliza-ot-ozho.html", "text": "Русия няма планове да напуска Организацията за забрана на химическите оръжия (ОЗХО), въпреки удължението на мандата на организацията, заяви руският представител в ОЗХО Александър Шулгин, цитиран от  Sputnik . \r\n„Нека не надникваме толкова отвъд хоризонта. Сега ще анализираме резултатите от Конференцията на държавните партии (от ОЗХО). Нека видим как ще се развият събитията и какви предложения ще бъдат направени в тази връзка“, заяви Шулгин на въпрос за възможността за излизане на Русия от организацията. \r\nТой отбеляза, че решението на Русия ще бъде „проверено, балансирано и със задължителното пресмятане на руските национални интереси“. \r\n„Мога да кажа, че Русия ще направи всичко възможно, за да позволи на една някога успешна организация да се завърне към пълноценната си работа на базата на консенсус и с взаимно уважение на участващите към интересите на другите“, допълни руският пратеник.  Йонислав Дочев", "date": "2018.07.09", "title": "Sputnik: Русия няма планове да излиза от ОЗХО"}
{"url": "http://www.focus-news.net/news/2018/07/09/2543232/kathimerini-prolivnite-dazhdove-predizvikaha-seriozni-problemi-v-atika.html", "text": "Проливните дъждове от неделя вечер предизвикаха сериозни проблеми в Атика, съобщава електронното издание на гръцкия вестник  Kathimerini . \r\nСилните превалявания принудиха полицията да затвори за движение наводнените пътища. Сред тях бе и участък от националната магистрала Атина-Коринт. \r\nСъобщено бе и за получени сигнали от граждани, търсещи помощ за отводняване на домовете им. Освен наводнените имоти, пожарната служба е била призована на помощ на шофьорите, закъсали с автомобилите си на наводнени улици.  \r\nОчаква се валежите, придружени с гръмотевични бури, да продължат и в понеделник. Лошото време ще обхване постепенно регионите от Източна Македония, Тракия и Северно Егейско море до континентална Гърция. Тереза Герова", "date": "2018.07.09", "title": "Kathimerini: Проливните дъждове предизвикаха сериозни проблеми в Атика"}
{"url": "http://www.focus-news.net/news/2018/07/09/2543231/nimh-v-21-oblasti-ot-stranata-e-obyaven-zhalt-kod-za-obilni-valezhi-i-gramotevichna-aktivnost.html", "text": "В 21 области от страната е обявен жълт код за обилни валежи и гръмотевична активност. Това сочи справка на сайта на  Националния институт по метеорология и хидрология (НИМХ)  при БАН. Областите, за които важи предупреждението, са: Видин, Монтана, Враца, Плевен, Ловеч, София-град, София-област, Габрово, Велико Търново, Русе, Търговище, Разград, Силистра, Шумен, Сливен, Пазарджик, Пловдив, Стара Загора, Хасково, Кърджали и Смолян. \r\nОчакват се краткотрайни валежи и гръмотевични бури, възможни са и градушки. Количествата валежи ще са между 5 и 15 л/кв. м., но на отделни места ще достигнат до 20-25 л/кв. м.", "date": "2018.07.09", "title": "НИМХ: В 21 области от страната е обявен жълт код за обилни валежи и гръмотевична активност"}
{"url": "http://www.focus-news.net/news/2018/07/09/2543233/sofiya-vavezhda-se-vremenna-organizatsiya-na-dvizhenieto-vav-vrazka-s-remont-na-vodoprovod-po-ul-parva-balgarska-armiya.html", "text": "Въвежда се временна организация на движението във връзка с ремонт на водопровод по ул. „Първа българска армия\". Това съобщиха от пресцентъра на  Столична община . Във връзка с ремонта на водопровод по ул. „Първа българска армия\", от ул. „Гено Киров\" до ул. „Нешо Бончев\", по ул. „Първа българска армия\", от ул. „Нешо Бончев\" до мост на р. Суходолска, по ул. „Проф. Иван Георгов\" от ул. „Първа бълг. армия\" до ул. „Локомотив\", по ул. „Локомотив\" от ул. „Проф. Иван Георгов\" до бул. „Илиянци\", по бул. „Илиянци\" от ул. „Първа българска армия\" до ул. „Сергей Румянцев\" се въвежда промяна в организацията на движение. \r\nЗабранява се влизането на пътни превозни средства, както следва: \r\n- До 27 юли 2018 г. по северната половина от пътното платно на ул. „Първа българска армия” в участък от 100 м, считано от ул. „Константин Преславски“ в посока ул. „Проф. Иван Георгов“. Движението на пътни превозни средства ще се извършва двупосочно в по една лента в посока по южната половина от пътното платно на ул. „Първа българска армия” в същия участък; \r\n- от 28 юли 2018 г. до 24 август 2018 г. по северната половина от пътното платно на ул. „Първа българска армия” в участък от 125 м между ул. „Константин Преславски“ и ул. „Проф. Иван Георгов“. Движението на пътни превозни средства ще се извършва двупосочно в по една лента в посока по южната половина от пътното платно на ул. „Първа българска армия” в същия участък. \r\n- от 4.30 часа на 9 юли 2018 г. до 24.00 часа на 27 юли 2018 г. се измества временно  автобусна спирка по маршрута на автобусни линии № 100, с код 1506 „ Моста на Суходолска река” със 100 метра напред в посока ул. „Нешо Бончев”; \r\n- от 4.30 часа на 28 юли 2018 г. до 24.00 часа на 24 август 2018 г. се измества временно  автобусна спирка по маршрута на автобусни линии № 100, с код 1505 „Моста на Суходолска река” с 90 метра назад в посока ул. „Константин Преславски“.", "date": "2018.07.09", "title": "София: Въвежда се временна организация на движението във връзка с ремонт на водопровод по ул. „Първа българска армия\""}
{"url": "http://www.focus-news.net/news/2018/07/09/2543236/gabrovo-remont-zatvori-uchastak-ot-patya-mezhdu-sevlievo-i-gabrovo.html", "text": "Ремонт затвори участък от пътя между Севлиево и областния център. В отсечката от км 18+000 до км 18+965, в района на село Новаковци, тече поправка на пътно съоръжение при км 18+693. Движението по направление Габрово – Севлиево се организира  през селата Горна Росица, Райновци, Враниловци и град Севлиево. В обратна посока се преминава през селата Горна Росица, Гъбене, Райновци и Враниловци. Това съобщиха за  Радио \"Фокус\" - Велико Търново  от Областно пътно управление – Габрово. \r\nОт Пътното управление уточниха, че ремонтът трябва да приключи до 12 септември 2018 г., а на място е поставена  необходимата пътна сигнализация.  Условията за пътуване в региона са нормални. Времето е облачно, настилките са предимно мокри. На места превалява слаб дъжд, който се очаква да спре, по-късно през деня. В едната лента се пренасочва трафикът в участък от път Севлиево – Драгановци. В отсечката от км 7+331 до км се 13+138 се извършва укрепване на стена и ремонт на съоръжения. Дейностите трябва да приключат до края на октомври. Движението  в друга част на  път II-44 Драгановци – Габрово – от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември 2017 г.. Отворен за движение е прохода Шипка, но там е в сила забраната за товарни автомобили над 12 тона. \r\nЛуиза ТРАНЧЕВА", "date": "2018.07.09", "title": "Габрово: Ремонт затвори участък от пътя между Севлиево и Габрово"}
{"url": "http://www.focus-news.net/news/2018/07/09/2543234/denyat-9-yuli-v-svetovnata-istoriya.html", "text": "1711 г. - по време на Руско-турската война (1710-1713 г.) след кръвопролитно сражение край р. Прут, близо до Яш, турската армия разгромява руските отряди. Свиканият от Петър Велики (1682 г. – 1725 г.) военен съвет преценява, че при създалата се ситуация Русия трябва да предложи примирие на Високата порта. 1816 г. - провъзгласена е независимостта на Аржентина от Испания. 2015 г.  \r\nСтраните от БРИКС основават свой валутен фонд на стойност 100 милиарда долара. 2015 г.  \r\nСтраните от БРИКС и ШОС признават анексията на Крим от Русия. 2013 г.  \r\nЕдуард Сноудън приема венецуелско политическо убежище след покана на президента Николас Мадуро. 2013 г.  \r\nВременният президент на Египет Адли Мансур назначава за министър-председател либералния икономист Хазем ал Беблауи, бивш министър на финансите. Носителят на Нобелова награда за мир Мохамед ел Барадей става вицепрезидент на Египет. 2011 г.  \r\nЮжен Судан обявява независимост и става най-новата държава на картата на света. Южен Судан обявява независимостта си шест месеца след провеждането на референдум, на който южносуданците гласуваха почти единодушно за отделяне от северните си съседи, които по време на гражданската война в миналото бяха приемани като врагове. \r\nДен по-рано Судан обяви официално, че признава новата република Южен Судан и стана първата държава, извършила този ход. \r\n„Република Судан обявява, че признава Република Южен Судан за независима държава, според границите, съществували на 1 януари, 1956 година”, съобщи чрез държавната телевизия суданският министър по президентските въпроси Бакри Хасан Салех. \r\nОколо 360 000 южняци са напуснали Севера и са отишли на юг от октомври 2010 г., като много от тях са мотивирани от желанието да присъстват на раждането на държавата. 2006 г.  \r\nСъстои се финалът на Световното първенство по футбол в Германия. Футболният мач е между отборите на Италия и Франция. Крайният резултат е 6:4 в полза на Италия след изпълнение на дузпи. В редовното време резултатът е 1:1. В двете продължения по 15 минути не се отбелязват голове. “Скуадра адзура” печели световната титла за четвърти път в историята, след 1934 г., 1938 г. и 1982 г., доближавайки се само на една титла от Бразилия, която е вдигала купата пет пъти. \r\nЗинедин Зидан открива резултата в 7-та минута от дузпа, Марко Матераци изравнява в 19-та. Франция доиграва второто продължение с 10 души, след като Зидан получава червен картон в 110-та минута. Тогава гениалният халф си позволява да удари с глава в гърдите Марко Матераци. Французинът вероятно е провокиран от защитника и изпуска нервите си. И двата гола в редовното време падат в първите 20 минути. “Петлите” започват мача в много високо темпо и успяха да поведат с 1:0 още в 7-ата минута. Тогава реферът Орасио Елисондо свири пресилена дузпа за съприкосновение между Марко Матераци и Флоран Малуда. Зидан изпълнява удара в стил Паненка, като първо излъгва вратаря Буфон и праща топката в противоположния на вратаря ъгъл. Коженото кълбо се удря в горната греда и тупва зад голлинията. Веднага след гола “адзурите” се втурват в атака. Те успяват да изравнят още в 19-ата минута. Голмайстор е защитникът Марко Матераци, който преди това е виновник за дузпата, с която \"петлите\" откриват резултата. Матераци надскача Виейра след центриране от корнер на Пирло и забива топката неспасяемо зад гърба на Бартез. Италианците пропускат да поведат в 36-ата минута, когато ударът с глава на Лука Тони среща гредата на вратата, пазена от Фабиен Бартез. През втората част и двата отбора играят доста предпазливо и предпочитат да не допуснат гол, отколкото да отбележат. \r\nПолузащитникът на Италия Андреа Пирло е определен за най-добър играч във финала на ХVІІІ световно първенство по футбол. Пирло е най-дейният футболист в полузащитата на Италия, отнема много топки и е в основата на повечето атаки на \"адзурите\". Той отбелязва изключително важната първа дузпа, с която вдъхва спокойствие и увереност на своите съотборници. 2006 г.  \r\nВ Русия при приземяване на летището в гр. Иркутск (намиращ в близост до езерото Байкал) катастрофира пътнически самолет “Еърбъс” А-310 на руската авиокомпания “Сибир”, извършващ полет Москва – Иркутск. На борда на летателния апарат пътуват 197 пътници и осем души екипаж. 129 души от тях умират. На борда на “Еърбъс”-а избухва пожар и последват две експлозии. Причината за експлозиите е удар на едно от крилата на самолета в складово помещение край пистата. Ръководството на авиокомпанията потвърждава официално, че самолетът е излязъл от пистата, подпалил се и се блъснал в препятствие край летището. Пристигналите на мястото на инцидента противопожарни екипи успяват да потушат огъня едва след няколко часа. \r\nНа борда на разбилият се самолет пътува директорът на Управлението на Федералната служба за сигурност (ФСБ) за Иркутска област Сергей Коряков. \r\nАгенция \"Фокус\" припомня: \r\nТехнически характеристики на самолет \"Еърбъс\" А 310 \r\nПрез юли 1978 г. европейският авиостроителен гигант \"Ербъс Индъстрийз\" разработва 218-местния широкофюзелажен самолет А 310, който извърши първия си полет на 3 април 1982 г. \r\nА 310 представя световна технологична новост, той се управлява от двучленен екипаж. Цифровата авионика заменя електромеханичните прибори в пилотската кабина с екрани със синтетично изображение. Оттогава пилотската кабина, оборудвана с такива екрани, се нарича \"glass-cоckpit\". Вертикално поставените на самите краища на крилото миниатюрни крилца (уинглетс) също така представляват технологична новост. Те подобряват аеродинамичните характеристики на крилото при полет с постоянна скорост и намаляват с 1 до 2% разхода на гориво. \r\nЗа първи път при А 310 толкова широко се използват композитни материали за основните детайли в конструкцията, за намаляване масата на самолета. Най-големият елемент от конструкцията, изцяло изработен от композитни материали на базата на въглеродни нишки /HCF/, е вертикалният стабилизатор. \"Луфтханза\" и \"Суисеър\" са първите авиокомпании, които въвеждат през април 1983 г. \"Ербъс А 310\" в редовна експлоатация. С варианта А 310-300, който взима на борда от 220 до 279 пътници, далечината на полета е увеличена от 4190 км на 9955 км. Този вариант е първият в света двудвигателен реактивен пътнически самолет, който получава сертификат, че може да извършва презокеански полети без междинно кацане. А310-300 може да достигне до резервно летище в условия ETOPS (Eхtended Range Twin Engine Operation - полет с един двигател) за време от 180 минути. 2002 г.  \r\nВ Южна Африка се създава Африканския съюз с първи председател Табо Мбеки. 1993 г.  \r\nЧрез генетични тестове, английски учени идентифицират костите на убитите от болшевиките руски цар Николай II и неговото семейство. \r\nНиколай II (Николай Александрович Романов) е роден на 18 май 1868 г. в Царско село. Той е последният руски император от династията Романови. Заема престола на 20 октомври 1894 г. и абдикира на 2 март 1917 г. Николай II е син на император Александър III. През април 1894 г. се жени за германската принцеса Аликс Виктория Елена Бригита Луиза Беатрис Хесен-Дармщадска, приела в Русия името Александра Фьодоровна. От брака им се раждат 5 деца: Олга (1895), Анастасия (1897), Татяна (1899), Мария (1901) и Алексей (1904). Във вътрешната си политиката Николай II се проявява се като твърд и последователен привърженик на традиционните принципи на самодържавието в Русия. Във външната политика продължава линията на своя баща. Има изключително силно влияние в международната политика на Великите сили в Европа и Далечния изток. Заставя българския княз Фердинанд да се съгласи с покръстването на престолонаследника в източноправославната вяра, след което князът е признат от всички Велики сили. При неговото царуване Русия води неуспешна Руско-японска война (1904 - 1905). Под натиска на силното либерално движение в Русия се съгласява на известни политически свободи (манифестът от 17 октомври 1905 г.). Активно съдейства за създаването на Антантата (1907 г.) и обуздаването на настъпателната политика на Германия в Европа и света. След избухването на Първата световна война е върховен главнокомандващ на руската армия (1915). Принуден е да абдикира след Февруарската революция. Арестуван е с цялото си семейство и интерниран отначало в Тоболск, а после – в Екатеринбург. Убит е заедно с цялото му семейство. 1960 г.  \r\nСъветският лидер Никита Хрушчов предупреждава САЩ де не се намесват в Куба и заявява, че войски на СССР ще подкрепят кубинския народ. \r\nНикита Сергеевич Хрушчов е руски общественик, държавник, висш партиен функционер роден в с. Калиновка, Курска губерния на 17 април 1894 г. Той е работник и миньор в Донбас от 1908 г., участник в Гражданската война (1918 г. – 1920 г.). Учи известно време в Московската промишлена академия (1929 г. – 1931 г.), след което работи в московския партиен апарат (1931 г. – 1935 г.). В периода 1935 г. – 1938 г. е първи секретар на московския градски партиен комитет, от 1938 г. до 1947 г. е първи секретар на Централния комитет на украинската болшевишка партия. По време на войната като партиен комисар е на фронта и получава званието генерал-лейтенант (1943 г.). Секретар е на Централния комитет на ВКБ (б) от декември 1949 г., член е на Политбюро от 1939 г. Като висш партиен функционер има отношение към организацията и провеждането на масовите репресии срещу партийни, държавни и военни функционери в навечерието на Втората световна война и след нея. След смъртта Сталин заема неговата длъжност. Организира разобличаването му и разкрива ужасите на неговата диктатура пред света в доклад на закрито заседание на Двадесетия конгрес на Комунистическата партия на Съветския съюз (КПСС) (февруари 1956 г.). Хрушчов започва ликвидирането на “култа към личността на Сталин”. Опитва се да въведе демократизъм в тоталитарната система. Като използва възможностите на плановата икономика, Хрушчов се опитва да активизира земеделието, с което СССР да изпревари САЩ в селскостопанското производство; хвърля огромни средства за разработване и усвояване на нови земеделски земи в Казахстан. Във външната политика проявява инициатива и постига сближаване със САЩ, при което се постига разбирателство по някои въпроси на световния мир и международната сигурност. След Двадесетия конгрес на КПСС освобождава всички политически затворници, осъдени по времето на “култа към личността”. Въвежда определен ред и започва да осъществява контрол върху работата на органите за държавна сигурност. Под ръководството на Хрушчов се създават условия за творческа свобода на интелектуалците. Свален е от длъжност и е пенсиониран по решение на Октомврийския пленум на ЦК на КПСС (1964 г.). Умира в Москва на 11 септември 1971 г. 1958 г.  \r\nРегистрирано е най-голямото цунами в историята до този момент. В залива Литуя, Аляска се образуват гигантски вълни цунами с височина 525 метра. Те са породени от свличащи се земни маси и ледени късове след силно земетресение. 1957 г.  \r\nОткрит е 102-ят елемент от таблицата на Менделеев, наречен нобелий (лат. Nobelium, No). Наречен е така на името на Алфред Нобел от група учени, които работят в Стокхолм. \r\nПериодичната система на химичните елементи разработена от Д. И. Менделеев (1869). е построена на база свойствата на елементите намиращи се в периодична зависимост от заряда на техните атомни ядра. \r\nНа 16 март 1994 г. Кенет Хюлет открива поредния, 106-и елемент, “сиборгиум”. 1943 г.  \r\nБритански и американски войски извършват десант на остров Сицилия, в хода на Втората световна война. Десантът е част от офанзивата за разкриване на втори фронт срещу войските на Тристранния пакт в Европа. На 6 юни с.г. е извършен десантът в Нормандия. 1913 г.  \r\nПо време на Междусъюзническата война сръбската армия превзема Радовиш, а гръцката – Струмица (26 юни стар стил). \r\nПо време на Междусъюзническата война Четвърта Преславска пехотна дивизия овладява височините Дукат и Китка и преследва разгромените сръбски части. 1902 г.  \r\nНемски учени изолират барбитуратната киселина, основа на барбитуратите. Барбитурати е група лекарствени средства, които потискат активността на централната нервна система. 1877 г.  \r\nЗавършва първият турнир по тенис \"Уимбълдън\". Победител става англичанинът Спенсър Гор. 1816 г.  \r\nПровъзгласена е независимостта на Аржентина от Испания. \r\nРепублика Аржентина е федеративна република в южната част на Южна Америка, между Атлантическия океан и Андите. Площта й е 2 766 889 кв. км, и има население от 33 300 000 жители (към 1996 г.). 92% от жителите на Аржентина са католици. Официалния език е испански. Столица на Аржентина е Буенос Айрес. Паричната единица е аржентинско песо. 1711 г.  \r\nПо време на Руско-турската война (1710 - 1713) след кръвопролитно сражение край р. Прут, близо до Яш, османската армия разгромява руските отряди. Свиканият от Петър Велики (1682 – 1725) военен съвет преценява, че при създалата се ситуация Русия трябва да предложи примирие на Високата порта. \r\nРуско-турската война от 1710 - 1713 г. е следствие от разгрома на шведските войски (съюзници на Османската империя) в Полтавската битка. След бягството на шведския крал Карл ХII в Турция през 1710 г. с ултимативен тон Русия изисква неговото предаване. В отговор султана изпраща царските пратеници и руския посланик П. Толстой в затвора на Седемкуловия дворец в Истанбул, а на заседание на Дивана (парламента) е решено да се почне война с Русия. През май-юни 1711 г. руската армия под командването на Петър I, в съюз с молдовския господар Кантемир, влиза в Молдова (Прутския поход), но близо до гр. Яш е обкръжена от превъзхождащите ги турски сили и понесла големи загуби. Петър I сключва Прутското примирие (подписано на 12 юли 1711 г. при река Прут, близо до Яш). Според примирието Русия връща на Османската империя Азов, задължава се да събори крепостта в Таганрог и т.н. Османската империя пък се задължава да отпрати Карл ХII (скоро той се връща в Швеция). С по-слаби действия войната продължава до 1713 г. с подписването на Адрианополския (Одринския) мир, който потвърждава условията на Прутското примирие, и като цяло е неизгоден, но необходим за Русия. На тази дата са родени:  1957 г.  \r\nРодена е американската актриса Мелани Грифит. В киното работи от 1973 г. (“Нощни действия”). Участва във филмите на изтъкнати режисьори и създава пълнокръвни образи на чаровни и напористи млади жени: “Басейнът на потъналите” (1975), “Усмивката” (1976), “Опасност от всяка гледна точка” (1987), “Скъп модел 2000” (1987), “Работещо момиче” (1988), “Бурен понеделник” (1989), “Опасни приятелки” (1989), “Фалшиви тела” (1990), “Кладата на суетата” (1990), “Любовен проблясък” (1991), “Рай” (1991 г.), “Бъбривата жена” (1991), “Родената вчера” (1992), “Близо до рая” (1992 г.), “Чужденец помежду ни” (1992), “Роден вчера” (1993), “Сега и тогава” (1996), “Водопадът Мърхоланд” (1996), “Лолита” (1997), “Знаменитости” (1998), “Луди в Алабама” (1999), “Лулу завинаги” (2000), “Tart” (2001), “Tempo” (2002), “Shade” (2003). 1956 г.  \r\nРоден е американският актьор Том Ханкс. Работи 3 години в театъра. През 1980 г. попада в телевизията, а в киното е от 1981 г. Става известен с “Големият” (1988). Филмография: “Той знае, че си самотна” (1981), “Майстор на кукли” (тв, 1983), “Цопване” (1984), “Мъжът с червената обувка” (1985), “Доброволци” (1985), “Капанът на парите” (1985), “Нищо общо” (1986), “По всяко време казваме сбогом” (1986), “Рибарска мрежа” (1987), “Кулминационна точка” (1988 г.), “Семейство Бърб” (1989), “Скот и Хъч” (1989), “Джо срещу вулкана” (1990), “Кладата на суетата” (1990), “Тяхната собствена лига” (1992), “Безсъници в Сиатъл” (1993 г.), “Филаделфия” (1993), “Оскар”), “Форест Гъмп” (1994), “Изгубена луна” (1994 г.), “Аполо 13” (1995), “Спасяването на редник Райън” (1998), “Имате поща” (1998 г.), “Зеленият път” (1999), “Корабокрушенецът” (2000), “Гибелният път” (2001 г.), “Хвани ме, ако можеш” (2002) и др. 1947 г. \r\nРоден е О. Дж. Симпсън - бивш американски футболсит, по-късно актьор. Оправдан е по обвинение в убийство на бившата си съпруга в един от най-шумните и спорни съдебни процеси в американската история. Най-известният му филм е \"Голо оръжие\". 1933 г. \r\nРоден е руският режисьор Елем Климов. От 1964 г. е в “Мосфилм”. Става известен със сатиричните комедии “Добре дошли, или Вход за външни лица строго забранен” (1964) и “Похожденията на зъболекаря” (1965 г.). Филмът “Спорт, спорт, спорт” (1971) съединява игрален с “хроникален материал”. С Марлен Хуциев довършва филма на М. Ром “И все пак аз вярвам” (1975). Снима портрет на жена си, известната режисьорка Лариса Шепитко – “Лариса” (1980), довършва и последната й творба “Прощаване” (1981 г.) по Распутин. Успех имат “Агония” (1980) и “Иди и виж” (1985), в които интерпретира в проблемен план възлови мигове от националната история – рухването на Романовата династия и Великата отечествена война. Осъществява мечтата си да екранизира “Майстора и Маргарита” (1993). 1834 г.  \r\nРоден е Ян Непомукен Неруда – чешки писател, белетрист. Започва да пише на 23-годишна възраст стихотворения (“Гробищни песни”, “Балади и романси” и др.), а по-късно – очерци, разкази, критика. Известни са неговите “Малострански разкази” (1878 г.). Смятан е за основател на чешката реалистична проза. Умира на 22 август 1891 г. На тази дата умират: 2004 г. \r\nУмира Пол Хлебников - американски журналист, редактор и един от издателите на списание „Форбс“ в Русия. \r\nХлебников произхожда от руско-еврейско семейство, напуснало Русия след Октомврийската революция. Хлебников следва в Бъркли Калифорния и Лондон. от 1989 г. започва да пише за списание \"Форбс\". Неговата журналистическа дейност се концентрира върху руската и източноевропейската икономика и политика. От април 2004 г. започва да издава списание \"Форбс\" на руски. Автор а на книгата \"Кръстникът на Кремъл - Борис Березовски и властта на олигарсите\", която е преведена и издадена и на български език. 1932 г.  \r\nУмира Кинг Кемп Жилет (1855 - 1932). Американски изобретател и предприемач, създател и производител на първите самобръсначки в света. 1880 г.  \r\nУмира Пол Брока – френски анатом и антрополог, един от създателите на съвременната антропология. Роден е в Сет Фуала Гранд на 28 юни 1824 г. Антропологическото научно дружество в Париж е създадено по негова инициатива през 1859 г. Основните му трудове са по сравнителна анатомия на приматите, въпросите на общата антропология, расовите типове на съвременното и древното население на Франция. Създава първото в света ръководство по антропометрия и краниометрия (1865 г.), изобретява скала за определяне на окраската на очите, косата и кожата, конструира множество антропометрични уреди. 1850 г.  \r\nУмира дванадесетият президент на САЩ Закари Тейлър (президент в периода 1849 – 1850). Роден е на 24 ноември 1784 г. Закари Тейлър е на военна служба от 1808 г., участва в ликвидационната експедиция срещу индианците, във войната с Мексико (1846 – 1848) и др. Като президент застава срещу радикалните привърженици на робството. 1441 г.  \r\nУмира нидерландският живописец Ян Ван Ейк (ок. 1390 - 1441). Придворен художник на бургундския херцог Филип Добрия, в чиито владения влиза Нидерландия (от 1425 г.). През 1427 г. посещава Испания, а в периода 1428 г. – 1429 г. – Португалия. Около 1430 г. се заселва в Брюж. Неговото най-голямо и известно произведение е Гентският олтар (полиптих в катедралата “Св. Бавон” в Гент), започнат от брат му Хуберт ван Ейк, и завършен от Ян през 1432 г. С изключение на “Мадоната в храма” (края на `20-те години на ХV в.), повечето доказани творби на Ван Ейк са създадени през `30-те години на ХV в. Най-известни сред тях са: “Мадоната на канцлера Ролен” (ок. 1436), “Мадоната на каноника Ван дер Пале” (1436), триптихът “Мадоната в храма” (1437). Ван Ейк е първият от големите европейски портретисти, създал типа на изправения, обърнат в 3/4 портрет – “Тимотей” (1432), “Човек с червена шапка” (1433), “Портрет на Маргарет ван Ейк, жената на художника” (1439). Запазени са единствено картини с религиозни сюжети и портрети на Ван Ейк, но в източниците се споменава и за негови композиции със светско съдържание. Приема се, че Ян и Хуберт Ван Ейк създават техниката на рисуване с маслени бои. Творчеството му ознаменува началото на Ренесанса в нидерландската живопис, като в значителна степен определя по-нататъшния й път на развитие. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.07.09", "title": "Денят 9 юли в световната история"}
{"url": "http://www.focus-news.net/news/2018/07/09/2543230/velislava-krasteva-dps-prozrachnostta-v-sobstvenostta-na-mediite-zasyaga-nachina-po-koyto-funktsionira-demokratsiyata.html", "text": "Прозрачността в собствеността на медиите засяга начина, по който функционира демокрацията. Това каза Велислава Кръстева, ръководител на отдел „Връзки с обществеността” в ПП ДПС, в разговор с Илиана Беновска в предаването „Беновска пита” по „Радио К2” и „Канал 3”. \r\nКръстева заяви позиции по следните теми:  Компроматът срещу депутата от ДПС Димитър Аврамов:  \r\n„Велислава Кръстева, ДПС, за медиите, заповядайте г-жо Кръстева, добре дошла! Преди да Ви подхвана за медиите, да Ви попитам по горещата новина – за брата на Вашия народен представител (Борис Аврамов, който е сред задържаните за убийството на данъчния инспектор Иво Стаменов – бел. авт.) Димитър Аврамов. Вярно ли е това, че той е участвал престъпна група, която се е занимавала, може би, с действия около убития данъчен инспектор и други подобни?”, обърна се водещата Илиана Беновска към своята гостенка. „Здравейте, г-жо Беновска! Така зададен този въпрос – няма как да получи отговор в мое лице, независимо за кого става дума! Има компетентни, оперативни органи!”, дистанцира се от конкретен отговор родената през 1967 г. в Плевен експертка по медии и връзки с обществеността. \r\n„Така го задавам, защото хората си го задават по този начин, разбирате ли? Аз юридически знам как да Ви го задам!”, аргументира се Илиана Беновска. „Ако ще си говорим за това – как се говори от името на хората, и това е тема!”, каза възпитаничката на СМУ „Панайот Пипков” – Плевен, където изучавала виолончело. \r\n„Добре, нямам намерение да съм в главите на хората! Приемам Вашето жегване, много ми хареса!”, вметна Илиана Беновска. „Разговаряхме с нашия колега Аврамов. Той не носи отговорност за действия на брат си, каквито и да са те, защото по закон – отговорност може да носи само за членове на своето семейство, в това число и деца, преди те да навършат пълнолетие!”, обясни магистърът по Политология от Нов български университет. \r\n„Това е ясно, но знаете как се прави политика и дали това ще се отрази на партията. Помните случая „Христо Бисеров”, нали го помните?”, конкретизира асоциативните нагласи в обществото Илиана Беновска. „Мисля, че двата случая са съвсем различни! В случая с г-н Бисеров – имаше ясно и категорично действие! Той замрази своето членство в Движението за права и свободи, напусна постовете си в Народното събрание, и след като беше оневинен, неговото членство в Движението за права и свободи беше възстановено”, припомни бакалавърът по Икономика и управление на социално-културните дейности от ЮЗУ „Неофит Рилски” – Благоевград. За коректността и прозрачността в собствеността на медиите: \r\n„Но той загуби политическата си кариера!”, допълни Илиана Беновска. „Наистина беше нарушена неговата политическа кариера, за което спомогнаха и подобни спекулации, които се правят много често, с голяма лекота в медиите, без за това да се носи отговорност!”, констатира бившият стажант в администрацията на президента Петър Стоянов, където е работила за секретаря по вътрешна политика. \r\n„Нарочно Ви запитах за това, за да стигнем и до медиите, защото в крайна сметка, правилно ме жегнахте – няма да ставам говорител на народа и не съм искала да бъда, но се пишат най-различни работи и си давате сметка, че или трябва да се отговаря на всичко, а човек не може да отговаря на всичко, или трябва да се сложи ред! Вашият закон, който внесохте заедно с народните представители Делян Пеевски, Йордан Цонев, Хамид Хамид и Вие, ще сложи ли ред, хигиена, по-скоро бих казала, в медиите? Ще следва ли хигиена в медиите – да не се пишат неверни неща, да не се манипулира аудиторията и да не се използва медията за саморазправа с някой, с който имаш различия?”, попита Илиана Беновска. „Вижте, хигиената, включително и професионалната, е нещо много лично! Нашият закон има една амбиция и разчита на подкрепа за това да се даде светлина по отношение на собствеността и финансирането на медиите, нищо повече от това! Когато преди пет месеца направихме този текст с моите колеги, с него решихме да дадем възможност за регистрация, касаеща собствеността на медиите въобще, а не само на печатните медии!”, анализира бившият журналист във вестник „Шанс Експрес”. \r\n„Значи пак да изясним, споменете ги всичките – печатни, електронни, изредете ги!”, задълбочи Илиана Беновска. „Всички медии, които създават медиен продукт, да декларират собствеността си, с фактическите си собственици, в регистър, който ще се намира в Министерство на културата. Поправката е в Закона за задължителното деклариране на собствеността на печатни и други произведения”, разясни бившият кадър на „Дарик радио”. \r\n„С което отпадат офшорките като собственици, нали така?”, продължи Илиана Беновска. „Да, за офшорките има нарочен закон, на който също са автори колегите Пеевски и Цонев. Този закон, който е приет през 2011 година, урежда задължителното деклариране на собствеността на печатни и други произведения, периодични. За пример ще Ви дам, че е най-малкото неравнопоставеност – издателят на списанието „Вълшебна бримка”, съществува такова списание, да бъде задължен да се декларира, а това е една госпожа, която е едноличен собственик. „Вълшебна бримка” е декларирало своята собственост, а пък един куп други медии не са обхванати от закон. Надявам се, че след като бъде приет и на второ четене, ще изпълнят това условие, законът предвижда това! Три месеца, след като предложихме този законопроект, след като той отлежаваше в Народното събрание, защото не се стигна до него, Европейската комисия препоръча на националните парламенти на държавите членки на Европейския съюз да намерят начин да уредят със закон – прозрачност за собствеността и финансирането на медиите. Това е може би първият случай, в който като законодателство изпреварваме Европейския парламент! В продължение на повече от 10 години ние сме изпълнявали изисквания на европейските институции и на европейското законодателство, синхронизирали сме своето законодателство. Ето един случай, в който ние предложихме законопроект, с който изпреварихме Европейския парламент!”, заяви бившият главен редактор на всекидневника за Северозападна България – вестник „Конкурент”.  \r\n„Знаете, че там нещо зациклиха! Почти с шест месеца ги изпреварихте!”, съгласи се Илиана Беновска. „С около пет месеца ги изпреварихме, но това не е толкова важно. Това единство на вижданията подсказва, че е налице проблем, който трябва да бъде решен, тъй като прозрачността в собствеността на медиите, разпространителските мрежи на печатни издания – засяга в максимална степен начина, по който функционира демокрацията, защото е много важно да се знае кой говори, защо този „кой” говори и как говори, чии интереси защитава и защо? А когато анонимни издания, с неясна собственост, си позволяват да клеветят, да маскарят, да пуснат фабрика за фалшиви новини, да произвеждат негативни кампании, черен PR, лобистки кампании – те трябва да са длъжни да се осветят! Всички участници във всички процеси – публични, взимане на решения, опозиция, управляващи, медийни играчи, журналисти – всички ние имаме интерес да бъде осигурена тази прозрачност, тази информираност!”, категорична беше създателката на политическото списание „Политика”. За прозрачността в медийната пристрастност:   \r\n„Нека да стане диалог! Понеже споменахте местоимението „кой” – знаете, че една силна медийна кампания навремето свърза това местоимение с Вашия народен представител и съвносител на закона, за който говорим, Делян Пеевски. За да не прочетем утре в някои корпоративни медии, че Беновска и Велислава Кръстева – седнали и си говорят по телевизията на „Кой”,Делян Пеевски, за медийния закон, искам да Ви попитам дали е възможно да приемете и едно предложение? Аз лично като създател на „Радио К2” – нямам нищо против нито това да се декларира собствеността, нито произхода на средствата по финансиране на медията! Бих добавила и още нещо, което го бях предложила на Мая Манолова, когато правеше изборния кодекс. Тогава тя събра медиите и каза: „Дайте предложения”. Защо да не се добави между първо и второ четене и това – да декларираме и своята политическа ориентация, може да не е политическа принадлежност, но политически симпатии или нещо, както искате го наречете, защото тогава ще е ясно? Така е и Америка, и в Англия има такива порядки! Защо се подкрепя и няма да те изобличават, че подкрепяш примерно ДПС! Аз не мога да бъда вносител. Приемливо ли е това?”, инициира промени в медийното законодателство Илиана Беновска. „Неслучайно беше предложено между първо и второ четене да бъде даден максималния срок от три седмици, за да може породи дискусия, да се чуят различни мнения и предложения. Ние вече работим по допълнения към предложенията, които сме направили. В хода на пленарния дебат, различни разговори, в секторния анализ, който ни беше предоставен от КЗК, стана ясно, че би било добре да се предвидят, освен деклариране на дарения и друг вид грантове, които се получават, би било добре да се декларират и получени кредити, финансирания по различни оперативни програми или държавни проекти, които са от държавен бюджет! Въпросът, който ми поставяте, е интересен! Има такава практика и в Съединените щати, и във Великобритания!”, обясни Велислава Кръстева, която е била политически анализатор във вестниците „Стандарт” и „Монитор”. \r\n„Даже и в Русия, прощавайте!”, уточни Илиана Беновска. „За Русия не съм информирана, но може да се помисли по приемането и на такъв текст”, възприе идеята на водещата бившият съветник в Комисията по труда и социалната политика, функционирала в мандата на 38-то Народно събрание. \r\n„Защото така ще се изсветли цялата картинка!”, обоснова се Илиана Беновска. „Много ми е любопитно как ще се реагира! С любопитство наблюдавах реакцията на представителите на медийни групи, които бяха най-гласовити по отношение на това – как трябва да се осигури прозрачност за собствеността на медиите и как на медийния пазар в България съществува монопол!”, сподели експертката, която се присъединява към Парламентарна група за диалог и партньорство (ПГДП), ръководена от Христо Бисеров, след разрива му със СДС. Прозрачността на произхода на грантовете за медиите: \r\n„Ще предложите ли между първо и второ четене – да се изсветли и въпросът с грантовете докрай? Така, както имаше едно предложение в Закона за съдебната власт – да се приемат само грантове и средства, под една или друга форма, да не влизам в детайли, за съдебната система само от Европейския съюз, така, както и в Закона за вероизповеданията – да не се финансират през радикални...?”, попита Илиана Беновска. „Изкушавате се да направите това, за което същите групи се опитват да оказват натиск и давление! С този законопроект никой няма нито да пуска, нито да спира финансирания!”, отчете бившият ръководител на отдел „Връзки с обществеността” в Държавната агенция за закрила на детето. \r\n„Корпоративните медии? Да, аз не съм казала, че ще пускат и спират! Въпросът е да се изясни!”, отвърна Илиана Беновска. „Има други закони, които се занимават със законността на финансирането!”, заяви бившият експерт в Комисията по вътрешен ред и сигурност, функционирала в мантата на 39-то Народно събрание. За противниците за прозрачността на медийния пазар: \r\n„Е, няма нищо незаконно, че „Америка за България” финансира медиите на Прокопиев!”, вметна Илиана Беновска. „Разбира се! Нашата цел е осигуряването на повече светлина, прозрачност и информираност! Друг е въпросът – кой се страхува от светлината? Аз това бих попитала!”, обобщи събеседничката.   \r\n„Прилепите?”, потърси асоциативна конкретика Илиана Беновска. „Това е реторичен въпрос – кой се страхува? Това е моят въпрос!”, лаконична беше Велислава Кръстева, която оглавява отдел „Връзки с обществеността” в ДПС, след като е поканена от Емел Етем през 2004 година. \r\n„Аз Ви отговорих образно – „прилепите”! Делян Пеевски страхува ли се от светлината? Той страхува ли се, че ще се осветлят неговите медии? Въпросът също е реторичен!”, попита Илиана Беновска. „Г-н Пеевски, „страхувайки се”, заедно с нас, в екип, работи по този закон! От светлината се страхува този, който смята, че законът е страшен! В зала ние получихме една много широка подкрепа от колегите народни представители!”, довери лекторът по въпросите на медиите, политическите системи и националната сигурност в Нов български университет и Академията на МВР. \r\n„Единствено БСП Ви възразяваше много яростно!”, припомни Илиана Беновска. „Ако визирате болшевишкото изказване на г-н Кунев? Негова воля, той получи достоен отговор още в пленарна зала! Хубавото е, че в същите тези медии сега го възхваляват, той е техният герой, към който аз се отнасям с известна доза насмешка!”, безапелационен беше бившият заместник-министър на културата в правителството на Пламен Орешарски. Политическите телевизионни канали в контекста на медийното законодателство: \r\n„БСП ще прави телевизия! Вероятно ще кандидатства да се регистрира като кабелен оператор! Те също ще попаднат в обсега на този закон, ако създадат своя електрона медия, нали? Както ще попадне и телевизия АЛФА?”, внесе нов щрих в разговора Илиана Беновска. „Да, разбира се!”, лаконичен беше бившият председател на Борда на директорите на НДК. Обществената дискусия по промените в медийното законодателство: \r\n„Четири седмици има в момента за внасяне на поправки между първо и второ четене, нали този срок гласувахте в залата? Ще организирате ли някаква обществена дискусия или ще я оставите на самоорганизация – кой каквото има да каже, да пише? Дали е необходимо?”, попита Илиана Беновска. „Три седмици, три седмици е максималния! Може да помислим за организирането на такава дискусия. Нейното място е медийната комисия. Всеки дебат е полезен, във всеки дебат може да се намери и гледна точка, друга, и възможна корекция! Единственото лекарство срещу лозунгите – всъщност са дебатите!”,  солидаризира се пиарът на ДПС. \r\n„Добре, в очакване сме тогава да ни поканите на дебат, ако решите да го организирате!” продължи Илиана Беновска. „Ще говорим, това е добра идея!”, завърши Велислава Кръстева разговора си с Илиана Беновска в ефира на „Радио К2” и „Канал 3” на 8 юли 2018 година.", "date": "2018.07.09", "title": "Велислава Кръстева, ДПС: Прозрачността в собствеността на медиите засяга начина, по който функционира демокрацията"}
{"url": "http://www.focus-news.net/news/2018/07/09/2543235/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на  дружеството .  \r\nВъв връзка с подмяна на уличен водопровод на ул. „Разград“ в ж. к. „Красно село“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на улицата. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Разград“ бл. 35А. \r\nВъв връзка с прекъсване на сградно водопроводно отклонение на ул. „Вяра“ в кв. „Модерно предградие, се налага спиране на водоподаването от 09:00 до 14:00 часа на клиентите на „Софийска вода”, живеещи в района на ул. „Проф. Янаки Моллов“, ул. „Железен мост“, ул. „Кирил Дрангов“ и ул. „Динамо“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.“23-ти декември“ ъгъла с ул. „Вяра“. \r\nВъв връзка с реконструкция на уличен водопровод на ул. „Перуника“ в с. Бусманци, се налага спиране на водоподаването от 09:30 до 19:30 часа на клиентите на „Софийска вода”, живеещи в следните райони: \r\n- участъка на ул. „Перуника“ от ул. „Асен Игнатов“ до ул. „Ген. Гурко“; \r\n- участъка на ул. „Асен Игнатов“ от ул. „Пчелина“ до ул. „Асен Игнатов“ №31. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Перуника“ ъгъла с ул. „Асен Игнатов“. \r\nВъв връзка с подмяна на сградно водопроводно отклонение на ул. „Вит“ в с. Иваняне, се налага спиране на водоподаването от 10:00 до 16:00 часа на клиентите на „Софийска вода”, живеещи в районите: \r\n- ул. „Вит“, ул. „Силистра“; \r\n- участъка на ул. „Кокиче“ от ул. „Еделвайс“ до края на улицата. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.“Вит“ ъгъла с ул. „Кокиче“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.07.09", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/07/09/2543229/makfaks-makedoniya-v-london-zapochva-dvudnevna-konferentsiya-za-zapadnite-balkani.html", "text": "На 9 и 10 юни Великобритания ще бъде домакин на петата по рода си конференция за Западните Балкани, организирана под егидата на премиера на Обединеното кралство Тереза Мей, припомня македонската информационна агенция  „Макфакс“ . \r\nКонференцията се организира в рамките на „Берлинския процес“, членки на който са шестте държави от Западните Балкани (Македония, Сърбия, Косово, Черна гора, Босна и Херцеговина, Албания) и пет страни от Европейския съюз (Германия, Австрия, Франция, Италия и Великобритания). Като наблюдател в процеса участва и Словения. \r\nОсвен икономическите въпроси, на тазгодишната конференция се очаква да бъде обсъдена и темата за сигурността. В рамките на програмата на външните министри се планират дискусии за реформи в контекста на процеса на интеграция на страните от Западните Балкани в ЕС, двустранните отношения, както и глобалните предизвикателства в областта на сигурността и миграцията. Тереза Герова", "date": "2018.07.09", "title": "„Макфакс“ (Македония): В Лондон започва двудневна конференция за Западните Балкани"}
{"url": "http://www.focus-news.net/news/2018/07/09/2543244/plovdiv-obshtinskite-savetnitsi-ot-gerb-shte-provedat-priemni-s-grazhdani.html", "text": "Общинските съветници от  ГЕРБ в град Пловдив ще проведат приемни с граждани. Това съобщиха от пресцентъра на  ПП ГЕРБ . Общинските съветници от  ГЕРБ в Пловдив ще проведат приемни с гражданите, както следва: \r\nДаниела Дженева, от 17 до 18:00 часа в офиса на  ГЕРБ в район „Южен”, ул.”Академик Петър Динеков”№ 1А \r\nАтанас Узунов, от 17:30  до 19:00 часа в офиса на  ГЕРБ в район „Южен” на ул.”Академик Петър Динеков” №1А \r\nАлександър Радев, от 17:30  до 19:00 часа в офиса на  ГЕРБ в район „Централен” на ул.”Прага” № 2.  \r\nСпартак Николов, от 17:00 до 18:30 часа в офиса на  ГЕРБ в район „Източен” на ул.”Коста Паница”№5 \r\nВихър Захов,  от 17:00 до 18:30 часа в офиса на  ГЕРБ в район „Източен” на ул.”Коста Паница”№ 5 \r\nВера Тоскова, от 16 до 18:00 часа в офиса на  ГЕРБ в район „Тракия” в жк.”Тракия”бл.91. \r\nЕли Гатева, от 16 до 18:00 часа в офиса на  ГЕРБ в район „Тракия” в жк.”Тракия”бл.91.", "date": "2018.07.09", "title": "Пловдив: Общинските съветници от ГЕРБ  ще проведат приемни с граждани"}
{"url": "http://www.focus-news.net/news/2018/07/09/2543241/burgas-izlozhba-ot-33-naredeni-pazela-shte-bade-predstavena-vav-foayeto-na-mladezhkiya-kulturen-tsentar.html", "text": "Изложба от 33 наредени пъзела може да бъде разгледана във фоайето на Младежки културен център в периода до 13 юли. Това съобщиха от пресцентъра на  Община Бургас . Неин автор е Боян Абаджиев. Пъзелите са с разнородна тематика, като включват известни картини на Клод Моне, Ван Гог, Густав Климт, селекция от известни пейзажи, част от тях от Алпите, Боденското езеро, водопадите Игуасу, езерото Марун, има и малка част, посветена на екзотичните представители на фауната. Посетителите на експозицията ще имат възможността да видят и репродукции на световноизвестни градове, които са се превърнали в притегателен център за туристите: Прага, Рим, Милано, Венеция, Париж и др. \r\nИзложбата ще бъде открита на 9 юли от 11.00 часа и ще бъде достъпна за посетители в рамките на пет дни. Входът е свободен.", "date": "2018.07.09", "title": "Бургас: Изложба от 33 наредени пъзела ще бъде представена във фоайето на Младежкия културен център"}
{"url": "http://www.focus-news.net/news/2018/07/09/2543239/sport-predstoyat-osminafinalnite-sreshti-na-uimbaldan.html", "text": "След почивния ден в понеделник предстои изиграването на всички осминафиналните срещи на „Уимбълдън“ при мъжете и дамите. Програмата на по-голямата част от кортовете започва в 13:30 часа, а на централния – в 15:00 часа с двубоя между швейцареца Роджър Федерер и Адриан Манарино от Франция. След тях на корта излизат Серина Уилямс и Евгения Родина. Последният мач на централния корт ще бъде между световния номер едно Рафаел Надал и Иржи Весели от Чехия.", "date": "2018.07.09", "title": "Спорт: Предстоят осминафиналните срещи на „Уимбълдън“"}
{"url": "http://www.focus-news.net/news/2018/07/09/2543243/burgas-poradi-stesnyavane-na-patnoto-platno-e-ogranicheno-dvizhenieto-za-mps-nad-10-tona-v-uchastak-ot-patya-varovnik-valchanovo-hanche.html", "text": "Пътищата в областта са преобладаващо сухи, но видимостта е добра.Това каза за  Радио „Фокус“ – Бургас  дежурният в Областно пътно управление. Няма затворени за движение пътни участъци и проходи. Трафикът е с нормална интензивност. Временно са въведени няколко ограничения за движение на МПС. Движението по пътя Варовник – Вълчаново ханче от км 20+000 до 39+200 е ограничено за МПС над 10 т. поради стесняване на пътното платно. Срокът е до 31 декември 2018 г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 тона поради намален габарит на пътното тяло. Срокът е до 31 декември 2018 г. Движението и по пътя Черница – Сунгурларе – Чубра е ограничено за МПС над 10 тона поради намален габарит на пътното тяло. Срокът е до края на годината. \r\nПо-натоварен е автомобилният трафик по основните улици и булеварди в града. Интензивно е движението през кръговото кръстовище “Трапезица” и пред Окръжна болница, в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул. “Демокрация”. По-натоварено е и движението по централните градски улици “Булаир”, “Христо Ботев”, “Цар Петър”, “Генерал Гурко”, както и по бул. „Стефан Стамболов“ в района на Новата поща. \r\nДеница ДИМИТРОВА", "date": "2018.07.09", "title": "Бургас: Поради стесняване на пътното платно е ограничено движението за МПС над 10 тона в участък от пътя Варовник – Вълчаново ханче"}
{"url": "http://www.focus-news.net/news/2018/07/09/2543237/varna-narodniyat-predstavitel-ot-pp-gerb-emiliya-milkova-organizira-priemna-za-grazhdani-na-9-yuli.html", "text": "Народният представител от ПП ГЕРБ – Варна Емилия Милкова ще има приемен ден за граждани на 9 юли. Това съобщиха от пресцентъра на  ПП ГЕРБ – Варна . Тя ще отговаря на въпроси на варненци от 10.00 до 12.00 часа в клуба на ПП ГЕРБ на ул. „Г. Бенковски” №1. Записвания могат да се правят на тел: 052/ 600 015. \r\nЕмилия Милкова е доктор по „Книгознание, библиотекознание, библиография”, дългогодишен директор на варненската библиотека „Пенчо Славейков”, член на Постоянната комисия „Обществени библиотеки” към Международната федерация на библиотечните асоциации, както и на УС на Българската библиотечно-информационна асоциация. В 44-тото Народно събрание тя е член на комисиите по културата и медиите и по политиките за българите в чужбина.", "date": "2018.07.09", "title": "Варна: Народният представител от ПП ГЕРБ Емилия Милкова организира приемна за граждани на 9 юли"}
{"url": "http://www.focus-news.net/news/2018/07/09/2543245/mgerb-korneliya-ninova-i-vodenata-ot-neya-partiya-sazdavat-duh-na-konfrontatsii-i-fabrikuvani-skandali.html", "text": "Г-жо Нинова, Вие и водената от Вас партия създавате дух на конфронтации и фабрикувани скандали. Това се посочва в отворено писмо на Младежи ГЕРБ до председателят на БСП Корнелия Нинова, съобщиха от пресцентъра на  партията . \r\n„Фокус“ публикува пълния текст на писмото, без редакторска намеса: Уважаема г-жо Нинова,  \r\n Отдавна не само на нас, но и на цялото общество прави впечатление стремежът Ви в моменти на най-силна нужда от обединение в името на интересите на държавата, Вие и водената от Вас партия да създавате дух на конфронтации и фабрикувани скандали.  \r\nКато активни и загрижени за страната си млади хора, ние от МГЕРБ дълго изчаквахме това Ваше поведение да бъде победено от осмислянето на важността България да остане стабилна и сигурна държава, в която политическите сили, независимо на власт или в опозиция, да се ръководят от търсенето на най-добрите решения и политики за своите граждани. Месеци и години наред, за жалост, Вие доказвате, че чакането ни е напразно и не си заслужава.  \r\nГ-жо Нинова, често Ви чуваме да говорите за младите, за тяхното бъдеще и реализация, какво е важно за тях и как трябва да бъде постигнато то. Е, нека Ви споделим и от първо лице своята гледна точка, пречупена през призмата на няколко съществени  въпроса! \r\nВажно е да ни отговорите защо народен представител със свален имунитет и  повдигнато обвинение за купуване на гласове все още заема мястото си в Народното събрание? Купуване на гласове, г-жо Нинова! Престъпление, което спокойно можем да определим като най-циничното и дръзко посегателство срещу демокрацията! Престъпление, което Вие самата не пропускате възможност да демонизирате, и с право, но все пак позволявате обвинен в това потъпкване на закона депутат все още да упражнява правомощията си! \r\nВажно е да се отговори как така народен избраник нарече 80% от българските граждани “дебили” и продължава да има най-високата трибуна да се изказва от името на същите тези, които унижи, а вие не му отнемате тази възможност? \r\nВажно е да се разбере как обявяваш едно от най-зловещите престъпления “Народен съд” за “необходимо правосъдие” и продължаваш да стоиш като депутат от представящата се за социална и загрижена за достойнството на  човешкия живот партия – БСП? \r\nВажно е като на млади хора да ни отговорите и защо трябваше да изпитаме ужаса за себе си и семействата си, че водата в столицата ни е отровена, а впоследствие се оказа, че отново Ваш народен представител просто си е играел със социалните мрежи?  \r\nДа, г-жо Нинова, ние имаме право да получим отговори след като много пъти сте ползвали нашата социална група – тази на младите хора, за да говорите и промотирате позициите и политиките си. Но е все пак е определящо да знаете още едно – ние имаме глас и не се нуждаем от никого да говори от наше име. Единственото, което бихме чули, е Вашата позиция по така поставените въпроси. Тази Ваша позиция би могла поне малко да вдигне съмненията за това, че българският парламент, благодарение на БСП, става място, в което  намират политическа изява хора като Манол Генов, Иво Христов, Валери Жаблянов и Таско Ерменков, за които очевидно трябва да се отговори важат ли общоустановените морал и закони? \r\nВ заключение, г-жо Нинова, чрез Вас се надяваме посланието ни да достигне и до онези млади от БСП. За съжаление, те нямат шанса на МГЕРБ да заемат места в НС, ЕП, изпълнтелната власт и местните парламенти, откъдето не само да пишат отворени писма под команда, но и с действията и решенията си наистина да правят света и държавата си такива, каквито ги виждат, водени от патриотизма и чувството си за отговорност.  \r\nС уважение,  \r\nЕкипът на Младежи ГЕРБ", "date": "2018.07.09", "title": "МГЕРБ: Корнелия Нинова и водената от нея партия създават дух на конфронтации и фабрикувани скандали"}
{"url": "http://www.focus-news.net/news/2018/07/09/2543247/pregled-na-osnovnite-temi-v-burgaskiya-pechat.html", "text": "„Проливните дъждове удавиха жътвата“ е водещата тема в днешното издание на  „Черноморски фар“ . „Пшеницата покълна на класа“ и „Пребирането на реколтата закъснява с половин месец“ са подзаглавията на статията. В кал затъват комбайните. Трактори ги вадят на буксир от нивите с пшеница. Лоша година за зърнопроизводителите, така определят това лято хората, които са на полето и са ангажирани с прибирането на реколтата. „Пекин финансира строежа на шест кораба на ежедневника за БМФ“ е друго заглавие от първа страница на регионалното издание. „Ще носят имената на български върхове“ пояснява материалът. \r\n„Асфалтират ударно улици в Айтос“ и „Започват поетичните празници „Яворови дни – Поморие 2018“ са други теми от днешния брой на вестника. \r\nТемата на деня е: „Бургаският футбол е на съдбовен кръстопът“. Драмата на „Черноморец“ започна пред 18 години.", "date": "2018.07.09", "title": "Преглед на основните теми в бургаския печат"}
{"url": "http://www.focus-news.net/news/2018/07/09/2543249/vratsa-narodniyat-predstavitel-ot-gerb-krasen-krastev-organizira-priemen-den-v-s-tarnava.html", "text": "Народният представител от ГЕРБ-Враца Красен Кръстев ще проведе приемeн ден в село Търнава.  Той е насрочен за днес. Това съобщиха от пресцентъра на  партията . Всички желаещи да се срещнат с народния представител могат да го направят от 10:30 ч. в сградата на кметството.", "date": "2018.07.09", "title": "Враца: Народният представител от ГЕРБ Красен Кръстев организира приемен ден в с. Търнава"}
{"url": "http://www.focus-news.net/news/2018/07/09/2543248/pazardzhik-ostava-zabraneno-dvizhenieto-na-tovarni-avtomobili-s-teglo-nad-10-tona-po-mosta-na-selo-boshulya.html", "text": "Натоварено е движението по главните пътища на област Пазарджик, съобщи за  Радио „Фокус“-Пазарджик  дежурният в Областно пътно управление – Пазарджик. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.07.09", "title": "Пазарджик: Остава забранено движението на товарни автомобили с тегло над 10 тона по моста на село Бошуля"}
{"url": "http://www.focus-news.net/news/2018/07/09/2543250/smolyan-povishena-e-opasnostta-ot-svlichane-na-zemni-masi-i-padashti-kamani-po-vsichki-napravleniya-v-oblastta.html", "text": "Нормално проходими са пътищата в област Смолян, пътните настилки са предимно сухи, събщиха за  Радио „Фокус“ – Смолян  дежурният в Областно пътно управление – Смолян. Пътните настилки са предимно мокри. Заради валежите от последните седмици и преовлажняването на почвите е повишена опасността от свличане на земни маси и падащи камъни по всички пътища в област Смолян и водачите трябва да шофират с повишено внимание и съобразена скорост. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Движението по пътя Рудозем – Бяла река се осъществява в една лента поради пропадане на пътното платно. Участъкът е сигнализиран с пътни знаци \r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nАвтомобилният трафик в сутрешните часове на първия работен ден от седмицата в Смолян в Смолян е по-интензивен по бул. „България“, прилежащите към него улици и кръстовища. \r\nНели ГЕРГЬОВСКА", "date": "2018.07.09", "title": "Смолян: Повишена е опасността от свличане на земни маси и падащи камъни по всички направления в областта"}
{"url": "http://www.focus-news.net/news/2018/07/09/2543246/die-sueddeutsche-zeitung-federalnoto-germansko-pravitelstvo-se-distantsira-ot-horst-zeehofer.html", "text": "В необичайна стъпка правителството на Германия се дистанцира от федералния министър на вътрешните работи Хорст Зеехофер в Европейската комисия, отбелязва в редакцията на най-тиражирания вестник в страната -  Die Sueddeutsche Zeitung . \r\nС кратката си намеса в преговорите за Брекзит позицията на Зеехофер не се припокрива с тази на официален Берлин, се казва в писмо, изпратено от Постоянното представителство на Германия при ЕС до Комисията, представено пред редакцията на ежедневника.  \r\n„Искаме да стане ясно, че писмото на Зеехофер не е координирано с федералното правителство“, се казва в текста на ръководителя на Политическия отдел на германската делегация в ЕС, Томас Екерт, адресирано до Службата на комисаря на ЕС по вътрешните работи Димитрис Аврамопулос. \r\nПо-рано Зеехофер призова ЕК да прояви гъвкавост в преговорите за излизане на Великобритания от структурите на Общността. Целта на Брюксел би следвало да бъде „неограничено сътрудничествo в областта на сигурността“ с Обединеното кралство дори и след Брекзит. След като в публичното пространство се разбра за писмото на Зеехофер, говорител на ЕК поясни, че то не отразява „позицията на Европейския съвет, нито на Германия“.  \r\nДържавните и правителствените ръководители на 27-те държави-членки на ЕС, с изключение на Обединеното кралство, подчертаха през март, че обменът на данни между Лондон и Брюксел необходим, за да се запази съществуващото ниво на сигурност в рамките на ЕС. Дали това ще бъде гарантирано, ако Великобритания не попада под европейска юрисдикция след напускането си, се счита за малко вероятно.  Тереза Герова", "date": "2018.07.09", "title": "Die Sueddeutsche Zeitung: Федералното германско правителство се дистанцира от Хорст Зеехофер"}
{"url": "http://www.focus-news.net/news/2018/07/09/2543251/sofiya-akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на  Агенция \"Фокус\" . Началото на службата е в 10.00 часа. Вечернята ще е от 17.00 часа.  \r\nНикола ПЕТКОВ", "date": "2018.07.09", "title": "София: Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2018/07/09/2543242/kyustendil-zhena-e-pochinala-na-myasto-sled-kato-e-bila-blasnata-ot-tovaren-vlak-na-gara-usoyka.html", "text": "Жена е починала на място след като е била блъсната от товарен влак на гара „Усойка“, предаде репортер на  Радио „Фокус“ – Пирин.  Инцидентът е станал преди около един час. Жената е пресичала жп прелеза и най-вероятно не е чула наближаващия влак. На мястото на инцидента е „Транспортна полиция“. Движението от Дупница до Кулата и обратно е напълно спряно.  \r\nЛора КАЛЧЕВА", "date": "2018.07.09", "title": "Кюстендил: Жена е починала на място след като е била блъсната от товарен влак на гара „Усойка“"}
{"url": "http://www.focus-news.net/news/2018/07/09/2543255/sofiya-vavezhda-se-vremenna-organizatsiya-na-dvizhenieto-vav-vrazka-s-remont-na-ul-6-ti-septemvri-do-15-septemvri.html", "text": "Въвежда се временна организация на движението във връзка с ремонт на ул. „6-ти септември“. Това съобщиха от  пресцентъра на Столична община . До 24.00 часа на 15 септември 2018 г. се забранява влизането на пътни превозни средства по ул. „6-ти септември“ в участъка от ул. „Цар Освободител“ до ул. „Аксаков“.", "date": "2018.07.09", "title": "София: Въвежда се временна организация на движението във връзка с ремонт на ул. „6-ти септември“ до 15 септември"}
{"url": "http://www.focus-news.net/news/2018/07/09/2543252/deputatat-ot-gerb-irena-dimova-organizira-priemni-v-selo-stubel-i-grad-montana.html", "text": "Народният представител от ГЕРБ – Монтана Ирена Димова организира приемни в село Стубел и град Монтана. (понеделник). Това съобщиха от пресцентъра на  ПП ГЕРБ . Приемната в село Стубел ще се проведе в кметството, намиращо се на ул.“Първа“ №55, от 10.30 до 12.30 ч.  \r\nПриемната в град Монтана ще се проведе в офиса на ГЕРБ, намиращ се на бул.“Трети март“ №39, ет. 1, от 14.00 до 16.00 ч. \r\nЗаписвания на тел.096 30 00 66, 0884 800 049, 0884 800 104 и в кметството на село Стубел - 09564 22-20.", "date": "2018.07.09", "title": "Депутатът от ГЕРБ Ирена Димова организира приемни в село Стубел и град Монтана"}
{"url": "http://www.focus-news.net/news/2018/07/09/2543254/die-presse-v-sila-e-granichen-kontrol-na-vlizane-v-avstriya.html", "text": "От полунощ е в сила граничен контрол на влизане в Австрия, припомня националният ежедневник  Die Presse , като уточнява, че проверките ще бъдат извършвани през следващите пет дни.  \r\nМярката ще бъде прилагана на ГКПП с Германия и на тунела Бренер на границата с Италия. Всички преминаващи през пунктовете ще бъдат длъжни да представят документите за проверка от граничните служители.  \r\nШофьорите на автомобили и тежкотоварни транспортни средства следва да имат предвид, че в района на ГКПП в страната ще важи ограничение на скоростта – те трябва да се движат с не повече от 30 км/ч, за да дадат възможност на полицията да извършва визуални проверки. С цел предотвратяване на задръстванията, властите решиха да отворят по две гишета на всеки ГКПП. Следва да се има предвид, че влизането в Австрия през Залцбург и Пасау е възможно без проверки. \r\nСтационарният контрол се въвежда във връзка с двудневната среща на върха на министрите на вътрешните работи на страните от Европейския съюз, която ще се проведе в периода 12-13 юли в Инсбрук.  \r\nПрез юли и септември австрийските власти ще извършват проверки на няколко гранични пункта с Германия и Италия за срок от по пет дни. По-рано говорител на министерството на вътрешните работи във Виена, поясни, че мярката ще бъде наложена в координация с Брюксел. Граничният контрол ще продължи от 9 юли до 13 юли и от 17 септември до 21 септември. Тереза Герова", "date": "2018.07.09", "title": "Die Presse: В сила е граничен контрол на влизане в Австрия"}
{"url": "http://www.focus-news.net/news/2018/07/09/2543256/sofiya-vavezhda-se-vremenna-organizatsiya-na-dvizhenieto-vav-vrazka-s-izgrazhdane-na-ulichen-kanal-po-ul-pavel-krasov-v-kv-gorublyane.html", "text": "Въвежда се временна организация на движението във връзка с изграждане на уличен канал по ул. „Павел Красов“ в кв. \"Горубляне\". Това съобщиха от пресцентъра на Столична община. До 24.00 часа на 9 юли се забранява влизането на пътни превозни средства по ул. „Павел Красов“ между бул. „Цариградско шосе“ и ул. „Гродно“. \r\nДо 24.00 часа на 9 юли автобусите по линия 8 ще се движат по променен маршрут. Промяна в маршрута на автобусна линия № 8, както следва: от с. „Кривина“ по маршрута си до кръстовището ул. „Димитър Пешев“ - бул. „Цариградско шосе“ наляво по бул. „Цариградско шосе“, надясно по ул. „Патриарх Герман“ и след кръстовището ул. „Патриарх Герман“ - ул. „Околовръстен път“ направо по маршрута си до с. Герман. \r\nАвтобусите от линията да спират на всички съществуващи автобусни спирки в променения участък от маршрута. \r\n. За маршрута на автобусна линия № 8 се закриват спирки: \r\n-\tс код 0497 и с код 0498 „Горублянско ханче“; \r\n-\tс код 2255 и с код 2257 „Ул. Цветна градина“; \r\n-\tс код 0830 и с код 0831 „Кв. Горубляне“; \r\n-\tс код 1174 и с код 1182 „Околовръстен път“.", "date": "2018.07.09", "title": "София: Въвежда се временна организация на движението във връзка с изграждане на уличен канал по ул. „Павел Красов“ в кв. \"Горубляне\""}
{"url": "http://www.focus-news.net/news/2018/07/09/2543258/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция \"Фокус\"  от Планинска спасителна служба (ПСС) при БЧК. Времето е облачно и мъгливо със слаби превалявания от дъжд. Сутрешните температури са от 5 до 12 градуса. Лифтовите съоръжения в планините Рила, Витоша и Пирин не работят. Работят само 2-ра и 4-та линия в Боровец. Няма регистрирани инциденти с туристи за последното денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.07.09", "title": "ПСС: Лоши са условията за туризъм в планините"}
{"url": "http://www.focus-news.net/news/2018/07/09/2543261/kyustendil-vavedeno-e-ogranichenie-na-skorostta-v-uchastak-ot-patya-rila-rilski-manastir-zaradi-svlachishte.html", "text": "Въведено е ограничение на скоростта в участък от пътя Рила – Рилски манастир заради свлачище. Това съобщи за  Радио „Фокус” – Кюстендил  дежурният в Областно пътно управление – Кюстендил. В района на свлачището са предприети аварийни и укрепителни дейности. Необходимо е шофьорите да карат внимателно, да спазват пътната сигнализация и въведеното ограничение на скоростта – до 40 км/ч, тъй като в участък с дължина 250 метра движението се извършва в една лента.  Срокът е до 9 юли. В участък от пътя Бобов дол – Жедна се изгражда нов път заради свлачище. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.07.09", "title": "Кюстендил: Въведено е ограничение на скоростта в участък от пътя Рила – Рилски манастир заради свлачище"}
{"url": "http://www.focus-news.net/news/2018/07/09/2543262/lovech-vastanoveno-e-dvizhenieto-po-pat-iii-3504-lovech-ugarchin-v-uchastaka-radyuvene-orlyane.html", "text": "Въстановено е движението по път III-3504 Ловеч – Угърчин в участъка Радювене – Орляне. Това съобщиха от пресцентъра на  Агенция \"Пътна инфраструктура\"  (АПИ).", "date": "2018.07.09", "title": "Ловеч: Въстановено е движението по път III-3504 Ловеч – Угърчин в участъка Радювене – Орляне"}
{"url": "http://www.focus-news.net/news/2018/07/09/2543253/pazardzhik-podnoveno-e-izdirvaneto-na-6-godishnoto-momichentse-ot-panagyurishte-koeto-izchezna-vchera-kray-vodite-na-reka-luda-yana.html", "text": "Тази сутрин беше подновено издирването на 6-годишното момиченце от Панагюрище, което изчезна вчера край водите на река Луда Яна. това съобщиха за  Радио „Фокус“-Пазарджик  от Пресцентъра на ОДМВР-Пазарджик. Целият състав на полицейското управление и пожарната е на работа тази сутрин, екипите са оборудвани с необходимото облекло и техника за издирване в труднодостъпните терени по протежението на река Луда Яна. И през днешния ден реката е пълноводна и със силни течения, породени в резултат на падналите обилни валежи от дъжд през изминалите два дни. Предстои щателното претърсване на коритото на реката по нейното протежение до село Попинци.  \r\nВчера бе намерено тялото на 8-годишната сестричка на момичето. Сигналът за намереното 8-годишно момиче бе подаден около 12.30 часа. Установено е, че грижи за децата е полагала майка им, но в неделя сутрин е излязла и отишла на работа, като ги оставила в къщи. \r\nРадослава МУРДЖЕВА", "date": "2018.07.09", "title": "Пазарджик: Подновено е издирването на 6-годишното момиченце от Панагюрище, което изчезна вчера край водите на река Луда Яна"}
{"url": "http://www.focus-news.net/news/2018/07/09/2543259/sofiyska-voda-vremenno-shte-prekasne-vodosnabdyavaneto-v-chast-ot-kv-voenna-rampa.html", "text": "„Софийска вода” временно ще прекъсне водоснабдяването в част от кв. „Военна рампа“ на 10 юли 2018 г. (вторник), съобщиха от пресцентъра на  дружеството . \r\nВъв връзка с изключване на уличен водопровод на ул. „Проф. Иван Георгов“ в кв. „Военна рампа“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на ул. „Локомотив“ и ул. „Проф. Иван Георгов“. \r\nМожете да следите развитието на всички планирани теренни дейности в реално време чрез Виртуалния информационен център на дружеството -  . \r\nИнформация за предстоящи планирани спирания на водата можете да получите безплатно на СМС след предварителен абонамент на сайта на дружеството. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Локомотив“№11. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2018.07.09", "title": "„Софийска вода” временно ще прекъсне водоснабдяването в част от кв. „Военна рампа“"}
{"url": "http://www.focus-news.net/news/2018/07/09/2543240/rumen-hristov-predsedatel-na-sds-zastoyat-v-partiyata-i-izostavaneto-y-ot-obshtestveno-politicheski-temi-dovede-do-zhelanie-za-promyana.html", "text": "Застоят в СДС и изоставането на партията от обществено-политически теми доведе до желание за промяна. Това каза новият председател на СДС Румен Христов в сутрешния блок „Добро утро, България“ на  Радио „Фокус“  по повод избирането му за лидер на партията.  \r\n„За мен няколко са важните неща, които трябва да бъдат свършени. На първо място, да се консолидира партията. Aз неслучайно заявих, че ще работя с всички структури и всички членове на СДС, независимо дали са гласували за мен или не. Няма да има лов на вещици, продължаваме заедно. Често сме били на различно мнение, но затова сме демократична организация – всеки има право на собствено мнение. Мисля, че най-важно е да стегнем редиците на СДС, да постигнем консолидация и да започнем дебата за това накъде вървим, а за да стигнем до там – трябва да започнем да излъчваме послания, политики и да сме адекватни на случващото се в страната, защото точно това липсваше“, коментира Румен Христов и добави, че избирателите на СДС са далеч по-малко от преди, но седесарите трябва да имат достойнството на партия, която е променила живота на българите.  \r\nПредседателят на СДС добави, че партията му подкрепя кандидатстването на България за Еврозоната и постигането на пълноправно членство в Шенген.", "date": "2018.07.09", "title": "Румен Христов, председател на СДС: Застоят в партията и изоставането й от обществено-политически теми доведе до желание за промяна"}
{"url": "http://www.focus-news.net/news/2018/07/09/2543263/kyustendil-izvarshva-se-ogled-na-myastoto-na-blasnatata-ot-vlak-zhena-kray-selo-usoyka.html", "text": "Извършва се оглед на мястото на блъснатата от влак жена край село Усойка. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. По думите й все още екипите са на място, извършват се съответните действия по случая. На по-късен етап ще бъде предоставена информация. „Фокус”  припомня, че тази сутрин жена е починала на място след като е била блъсната от товарен влак на гара „Усойка“. Жената е пресичала жп прелеза и най-вероятно не е чула наближаващия влак. На мястото на инцидента е „Транспортна полиция“.  \r\nДвижението от Дупница до Кулата и обратно е напълно спряно. \r\nВенцеслав ИЛЧЕВ", "date": "2018.07.09", "title": "Кюстендил: Извършва се оглед на мястото на блъснатата от влак жена край село Усойка"}
{"url": "http://www.focus-news.net/news/2018/07/09/2543257/krasimir-stoev-sinoptik-ne-se-ochakva-trayno-stabilizirane-na-meteorologichnata-obstanovka-valezhite-prodalzhavat-i-prez-yuli.html", "text": "Не се очаква трайно стабилизиране на метеорологичната обстановка, валежите продължават и през юли. Това каза за сутрешния блок „Добро утро, България“ на  Радио „Фокус“  дежурния синоптик в Националния институт по метеорология и хидрология (НИМХ) към Българската академия на науките (БАН) Красимир Стоев. Той уточни, че поройните дъждове на целия Балкански полуостров се дължат на създалата се трайна атмосферна циркулация над Европа през изминалите седмици. \r\n„Предупреждението, което е в сила за 21 области в страната, е от първа степен. Очакваме валежите да са между 15 и 35 л/кв.м. От началото на валежната обстановка на 7 юли сумарното количество на валежите във Велико Търново е 72 л/кв.м, в Плевен – 60 л/кв.м, Ловеч – 52 л/кв.м, Враца – 43 л/кв.м, Лом, София и Казанлък – 39 л/кв.м, Пловдив – 27 л/кв.м. Има голямо преовлажнение на почвата и тези количества например във Велико Търново вече са преизпълнили месечните норми, а все още е 9 юли. Всички валежи оттук нататък не могат да бъдат поети от почвата, което представлява голяма опасност за наводнения“, обясни Красимир Стоев. Той коментира, че от сряда ще започне относително временно стабилизиране на въздушната маса с по-слаби превалявания. Синоптикът посочи също, че към края на работната седмица ни очакват на места температури до 32-34 градуса, но през почивните дни отново ще нахлуе хладен въздух от Северозапад, с който ниските температури и валежите ще се запазят. Той уточни, че трайна промяна в синоптичната обстановка в Европа не се очаква.", "date": "2018.07.09", "title": "Красимир Стоев, синоптик: Не се очаква трайно стабилизиране на метеорологичната обстановка, валежите продължават и през юли"}
{"url": "http://www.focus-news.net/news/2018/07/09/2543260/komisar-toshko-barzilov-gdpbzn-nyama-zastrasheni-rayoni-v-stranata-vsledstvie-na-obilnite-valezhi-nyama-i-prelivashti-reki.html", "text": "Няма застрашени райони в страната вследствие на обилните валежи, няма и преливащи реки. Това каза за сутрешния блок „Добро утро, България“ на  Радио „Фокус“  комисар Тошко Бързилов, началник на Националния оперативен център на ГД „Пожарна безопасност и защита на населението“. Той уточни, че вчера са подадени общо 34 сигнала, най-вече заради повишени нива на подпочвените води.  \r\n„Във връзка с прогнозите за обилни валежи сме създали необходимата организация, привели сме в готовност нашите екипи и всички териториални звена могат да бъдат организирани своевременно при създалата се метеорологична ситуация. Към настоящия момент има преливане през преливниците само на микроязовири. При евентуално създадена критична ситуация, вече сме предприели допълнителни превантивни мерки – наблюдение и почистване на коритата съвместно с органите на месната власт“, обясни комисар Тошко Бързилов. Той съобщи, че няма опасност от преливане на язовир „Джаков мост“ край Ихтиман, няма опасност и за населението в областта. Комисар Бързилов уточни, че превантивно водата се изпомпва и контролирано се изпуска по поречието на река Блати вир с цел да няма наводнени домове и да се подсигури безопасността на населението.", "date": "2018.07.09", "title": "Комисар Тошко Бързилов, ГДПБЗН: Няма застрашени райони в страната вследствие на обилните валежи, няма и преливащи реки"}
{"url": "http://www.focus-news.net/news/2018/07/09/2543267/pregled-na-osnovnite-temi-vav-velikotarnovskiya-pechat.html", "text": "„Закриха ревматологията, стотици болни са без лечение“, е заглавие от първа страница на областния всекидневник  „Янтра Днес” . Стотици болни остават без лечение в областта, защото реевматологичният сектор в МОБАЛ „Д-р Стефан Черкезов“ е закрит. До сега към Първо вътрешно отделение имаше специализиран сектор с двама ревматолози и пет легла, но след структурните промени – вече го няма.  \r\n„Наказват дисциплинарно директорката на „Бодра смяна“, пише още вестникът. Започната е процедура по дисциплинарно наказание на директорката на детска градина „Бодра смяна“ в Горна Оряховица. Това заяви кметът на града инж. Добромир Добрев по повод инцидента с 4-годишното момиченце, което пострада на 28 юни.  \r\n„Съдят мъж, убил жена си“, е новина от криминалната хроника. В изданието ще откриете и материал, разказващ за мъж, който „омагьосва с музика кралското семейство в Дубай и президентът на Шриланка“.  \r\n„120 семейства платиха за пътно-строителна техника, за да имат улица“, е заглавие от другия областен ежедневник -  „Борба“ . 120 семейства се наслушаха на празни обещания за нова улица и сами платиха на пътно-строителна техника да има оправи подходите към къщите.  „Мащабен ремонт за 8,7 млн. лв. започва в шест учебни заведения“, е друга тема от вестника. 8,7 млн. лв.  влага Община Велико Търново в ремонта на три училища и три детски градини в старата столица. Реконструкцията трябва да завърши за 4 месеца.  \r\n„Велико Търново чества 171 от своето Освобождение“, четем същи във всекидневника. Официалните гости поднесоха цветя, а великотърновския митрополит Григорий отслужи празничен богослов. „Освобождението не е случайно историческо събитие, а е величествен акт от вековната борба на българите срещу чуждата власт“, каза в словото си зам.-кметът на Велико Търново проф. Георги Камарашев. \r\nНа първа страница на областния ежедневник е поместен и материал, разказващ за новия приют за бездомни, който бе изграден в Горна Оряховица.", "date": "2018.07.09", "title": "Преглед на основните теми във великотърновския печат"}
{"url": "http://www.focus-news.net/news/2018/07/09/2543270/varna-mokri-na-mesta-sa-patnite-nastilki-v-oblastta-zaradi-valezhite-tazi-nosht.html", "text": "Мокри на места са пътните настилки във Варненска област заради валежите тази нощ, предаде репортер на  Радио „Фокус“ – Варна . По данни на Агенция „Пътна инфраструктура“ трафикът по пътя Варна – Бургас в участъка от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Спряно е движението на тежкотоварни автомобили при 83 км по пътя Кранево – Варна, обходният маршрут е през Кичево – Оброчище. По пътя Старо Оряхово – Гроздьово от км 0+000 до км 17+377 трафикът се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Полицейското присъствие в региона е засилено с цел ограничаване на тежките инциденти през сезона. Призовават се водачите да шофират с повишено внимание и съобразена скорост. \r\nНатоварено е движението по бул. „Цар Освободител“ в град Варна. Задръствания се образуват на кръстовището с бул. „Трети март“ за завой на ляво по бул. бул. „Цар Освободител“, както и в района под ВиК. Затворен за движение остава участъкът между ул. „Прилеп“ и бул. „Цар Освободител“ заради изграждането на бул. „Васил Левски”. На кръстовището на булевардите „Васил Левски” и „Цар Освободител“, т. нар пробив 1, светофарните уредби са изключени, поставени са заграждения. Според поставената сигнализация идващите автомобили от кв. „Васил Левски“ са пренасочвани по обходни маршрути. Движещите се в посока към град София и в посока център, могат да използват ул. „Отец Паисий“, откъдето да се включат в движението по бул. „Цар Освободител“. Движещите се по бул. „Цар Освободител“, могат да използват ул. „Отец Паисий“ за включване в бул. „Васил Левски“ в посока Златни пясъци. Участъкът от бул. „Цар Освободител“ след ул. „Струга“ в посока магистралата е стеснен до две ленти за движение – по една в посока, за да бъде извършено частично демонтиране на мостово съоръжение по булеварда. От днес ще бъде затворена за движение и ул. „Баба Тонка“- в участъка от ул. „Алеко Константинов“ до ул. „Д-р Пискюлиев“. Това се налага във връзка с подмяна на ВиК мрежа. \r\nМарияна ВАЛЕНТИНОВА", "date": "2018.07.09", "title": "Варна: Мокри на места са пътните настилки в областта заради валежите тази нощ"}
{"url": "http://www.focus-news.net/news/2018/07/09/2543266/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "В необичайна стъпка правителството на Германия се дистанцира от федералния министър на вътрешните работи Хорст Зеехофер в Европейската комисия, отбелязва в редакцията на най-тиражирания вестник в страната -  Die Sueddeutsche Zeitung . \r\nС кратката си намеса в преговорите за Брекзит позицията на Зеехофер не се припокрива с тази на официален Берлин, се казва в писмо, изпратено от Постоянното представителство на Германия при ЕС до Комисията, представено пред редакцията на ежедневника.  \r\n„Искаме да стане ясно, че писмото на Зеехофер не е координирано с федералното правителство“, се казва в текста на ръководителя на Политическия отдел на германската делегация в ЕС, Томас Екерт, адресирано до Службата на комисаря на ЕС по вътрешните работи Димитрис Аврамопулос. \r\nПо-рано Зеехофер призова ЕК да прояви гъвкавост в преговорите за излизане на Великобритания от структурите на Общността. Целта на Брюксел би следвало да бъде „неограничено сътрудничествo в областта на сигурността“ с Обединеното кралство дори и след Брекзит. След като в публичното пространство се разбра за писмото на Зеехофер, говорител на ЕК поясни, че то не отразява „позицията на Европейския съвет, нито на Германия“.  \r\nДържавните и правителствените ръководители на 27-те държави-членки на ЕС, с изключение на Обединеното кралство, подчертаха през март, че обменът на данни между Лондон и Брюксел необходим, за да се запази съществуващото ниво на сигурност в рамките на ЕС. Дали това ще бъде гарантирано, ако Великобритания не попада под европейска юрисдикция след напускането си, се счита за малко вероятно. \r\n***  От полунощ е в сила граничен контрол на влизане в Австрия, припомня националният ежедневник  Die Presse , като уточнява, че проверките ще бъдат извършвани през следващите пет дни.  \r\nМярката ще бъде прилагана на ГКПП с Германия и на тунела Бренер на границата с Италия. Всички преминаващи през пунктовете ще бъдат длъжни да представят документите за проверка от граничните служители.  \r\nШофьорите на автомобили и тежкотоварни транспортни средства следва да имат предвид, че в района на ГКПП в страната ще важи ограничение на скоростта – те трябва да се движат с не повече от 30 км/ч, за да дадат възможност на полицията да извършва визуални проверки. С цел предотвратяване на задръстванията, властите решиха да отворят по две гишета на всеки ГКПП. Следва да се има предвид, че влизането в Австрия през Залцбург и Пасау е възможно без проверки. \r\nСтационарният контрол се въвежда във връзка с двудневната среща на върха на министрите на вътрешните работи на страните от Европейския съюз, която ще се проведе в периода 12-13 юли в Инсбрук.  \r\nПрез юли и септември австрийските власти ще извършват проверки на няколко гранични пункта с Германия и Италия за срок от по пет дни. По-рано говорител на министерството на вътрешните работи във Виена, поясни, че мярката ще бъде наложена в координация с Брюксел. Граничният контрол ще продължи от 9 юли до 13 юли и от 17 септември до 21 септември. \r\n***  Централното правителство в Мадрид и регионалните власти в Барселона ще се опитат да засилят политическия диалог преди настъпването на горещата есен, когато в размирния североизточен испански регион предстои следваща порция промени, коментират в редакцията на каталунския вестник  La Vanguardia . \r\nВ понеделник, 9 юли, новият министър-председател на Испания Педро Санчес ще се срещне за първи път с регионалния лидер на Каталуния Куим Тора, който бе избран от парламента в Барселона за председател на Женералитата през май тази година. Двамата едва ли имат конкретни очаквания от срещата, която ще бъде фокусирана върху формалностите. Но в Барселона тълкуват разговора между двамата лидери като ясен признак за разведряване в отношенията между централната и регионалната власт. В тази връзка в Каталуния вече изразиха увереност, че е „наистина важно тази среща да се състои“.  \r\nВ разпространен в медиите по-рано документ бе посочено, че Мадрид ще изиска от Барселона „да се сложи край на франкисткия режим в политическото и гражданското пространство“ – формула, която не само изненада, но и раздразни каталунците. На свой ред те ще настояват за реабилитиране на политическите затворници и изгнаници и преследването на привържениците на отделянето на областта. \r\n***  От Лейбъристката партия заявиха, че Консервативната партия се намира в „хаос“, след решението на Дейвид Дейвис да подаде оставка като министър за Брекзит, пише британският ежедневник  The Daily Express . \r\nПредседателят на лейбъристите Иън Лейвъри заяви: „Това е абсолютен хаос и Тереза Мей вече няма власт“. \r\n„Министър-председателят е на пост, но не и на власт. Тя не може да завърши Брекзит и нашата страна е в пълен застой, докато Консерваторите се отдават на своите боричкания за властта. Не можем да продължим по този начин. На Великобритания ѝ е нужно функциониращо правителство“, допълни той. \r\nЛейбъристкият депутат Мери Крег написа в социалната мрежа „Туитър“: „Дейвид Дейвис дори нямаше благоволението да подаде оставката си на Тереза Мей през деня. Битката за лидерството наближава.“ \r\nМинистърът на външните работи в сянка Емили Торнбери сподели списък с оставките в кабинета от ноември насам. \r\n„Имаше шест оставки в 249 дни. Това прави една оставка на всеки шест седмици“, написа тя в социалната мрежа „Туитър“. \r\nЛидерът на Лейбъристката партия Джереми Корбин също коментира ситуацията: „Подаването на оставка от Дейвид Дейвис в толкова ключово време показва, че Тереза Мей няма власт и е неспособна да завърши Брекзит. Докато правителството ѝ е в хаос, ако тя се задържи, ще бъде ясно че за нея е по-голям интерес оставането на власт за своя собствена изгода, отколкото службата на народа на нашата страна“. \r\n***", "date": "2018.07.09", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/07/09/2543264/yordan-yordanov-kmet-na-dobrich-mnozhestvo-dariteli-se-angazhirat-s-izgrazhdaneto-na-nov-hram-v-dobrich.html", "text": "Множество дарители се ангажират с изграждането на нов храм в Добрич. Това каза в сутрешния блок „Добро утро, България“ на  Радио „Фокус“  кметът на Добрич Йордан Йорданов по повод църквата, която ще бъде построена в квартал „Добротица“. По думите му идеята за храма се заражда преди повече от година, като днес предстои да бъдат уточнени детайлите за стартиране на процедурите и цялостния облик, който храмът ще има.   \r\n„За този период от малко над година и половина сме събрали доста подписи в подкрепа изграждането на храма и много хора, които искат да помогнат. Днес предстои среща с владиката за нашия района дядо Йоан, на която подробно ще бъде обсъдено подробно и детайлно какво и как ще се случи. Основните средства за изграждането ще дойдат от дарители, като идеята към момента е храмът да бъде изграден именно със средствата на желаещи“, обясни той.  \r\nЙордан Йорданов припомни и за не по-малко любопитната църква „Св. Георги“, намираща се в центъра на града. Той обясни, че освен храма и етнографския комплекс „Старият Добрич“, разположен в непосредствена близост до него, гостите на града могат да разгледат и изложбата „Пътища на лятото“, която тази седмица гостува в Добрич и заема централно място в културната програма на общината.", "date": "2018.07.09", "title": "Йордан Йорданов, кмет на Добрич: Множество дарители се ангажират с изграждането на нов храм в Добрич"}
{"url": "http://www.focus-news.net/news/2018/07/09/2543268/aktsenti-v-predavaneto-zona-kyustendil-na-radio-fokus-pirin.html", "text": "Първата тема в съвместното предаване на  Радио „Фокус” – Пирин  и  Община Кюстендил  „Зона Кюстендил” днес е свързана с опресняването на уличната маркировка в града и малките населени места. Общинското ръководство си е поставило за цел да опресни и възстанови над 100 пешеходни пътеки, съгласно новите изисквания за маркирането на местата за пресичане на улици и кръстовища. В същото време се извършват дейности и по осигуряване на добра видимост на разположените пътни знаци, част от които до този момент са били закрити от клони на дървета, улични стълбове или други съоръжения.  \r\nОстаналите теми в предаването са посветени на туризма. За работата на Информационния туристически център в Кюстендил, за предпочитаните туристически обекти през летните месеци ще говорим с Ива Брусарска, главен експерт „Маркетинг“ към Община Кюстендил. В аванс ще ви пренесем и до първата туристическа хижа в Осоговска планина, където на 12 юли ще бъдат отбелязани 90 години от нейното построяване. Наш събеседник по темата ще бъде Силвия Михова, секретар на Туристическо дружество „Осогово”. В предаването ще ви срещнем и с Борислав Крумов, председател на сдружение „Роден край”. Поводът е традиционният Празник на пеперудите, който ще се състои край Полско-Скакавишкия водопад. Организатори на проявата са Община Кюстендил, Основно училище „Христо Ботев” и Регионално сдружение за реформа и развитие „Роден край“. Целта е събитието да се възстанови и да се превърне в традиция, чрез която да се съхрани идеята за опазване на природата в района.  \r\nПредаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2018.07.09", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2018/07/09/2543265/la-vanguardia-madrid-i-barselona-zasilvat-politicheskiya-dialog-predi-goreshtata-esen.html", "text": "Централното правителство в Мадрид и регионалните власти в Барселона ще се опитат да засилят политическия диалог преди настъпването на горещата есен, когато в размирния североизточен испански регион предстои следваща порция промени, коментират в редакцията на каталунския вестник  La Vanguardia . \r\nВ понеделник, 9 юли, новият министър-председател на Испания Педро Санчес ще се срещне за първи път с регионалния лидер на Каталуния Куим Тора, който бе избран от парламента в Барселона за председател на Женералитата през май тази година. Двамата едва ли имат конкретни очаквания от срещата, която ще бъде фокусирана върху формалностите. Но в Барселона тълкуват разговора между двамата лидери като ясен признак за разведряване в отношенията между централната и регионалната власт. В тази връзка в Каталуния вече изразиха увереност, че е „наистина важно тази среща да се състои“.  \r\nВ разпространен в медиите по-рано документ бе посочено, че Мадрид ще изиска от Барселона „да се сложи край на франкисткия режим в политическото и гражданското пространство“ – формула, която не само изненада, но и раздразни каталунците. На свой ред те ще настояват за реабилитиране на политическите затворници и изгнаници и преследването на привържениците на отделянето на областта.  Тереза Герова", "date": "2018.07.09", "title": "La Vanguardia: Мадрид и Барселона засилват политическия диалог преди горещата есен"}
{"url": "http://www.focus-news.net/news/2018/07/09/2543271/ministar-predsedatelyat-boyko-borisov-izprati-saboleznovatelna-telegrama-do-prezidenta-na-turtsiya-redzhep-tayip-erdogan-po-povod-vlakovata-katastrofa-v-provintsiya-tekirdag.html", "text": "Министър-председателят Бойко Борисов изпрати съболезнователна телеграма до президента на Турция Реджеп Тайип Ердоган. Това съобщиха от  правителствената информационна служба . Премиерът изрази съболезнования от името на българското правителство по повод влаковата катастрофа в турската провинция Текирдаг. \r\n“Бих желал да предам чрез Вас нашето съчувствие към болката и мъката на семействата и близките на загиналите в трагичния инцидент”, пише в телеграмата министър-председателят. Борисов пожела и скорошно оздравяване на ранените при катастрофата", "date": "2018.07.09", "title": "Министър-председателят Бойко Борисов изпрати съболезнователна телеграма до президента на Турция Реджеп Тайип Ердоган по повод влаковата катастрофа в провинция Текирдаг"}
{"url": "http://www.focus-news.net/news/2018/07/09/2543277/dobrich-v-regionalna-direktsiya-pozharna-bezopasnost-i-zashtita-na-naselenieto-ne-sa-postapvali-signali-za-navodneni-obekti-v-oblastta-prez-izminaloto-denonoshtie.html", "text": "В Регионална дирекция „Пожарна безопасност и защита на населението“ в Добрич не са постъпвали сигнали за наводнени обекти в областта през изминалото денонощие. Това съобщи комисар Дарин Димитров, началник на дирекцията в добруджанския град, предаде кореспондентът на  Радио „Фокус” – Варна . През вчерашния ден краткотрайният дъжд е предизвикал заливане на няколко булеварда и улици в града, но водата се е оттекла бързо, допълни комисар Дарин Димитров. В ранните часове на деня на места по централната пешеходна зона и по някои алеи в парка имаше следи от дъжда – основно кал, наноси и чакъл, но работниците от фирмата за поддържане на чистотата в града своевременно почистват тези зони. \r\nЖулиета НИКОЛОВА", "date": "2018.07.09", "title": "Добрич: В Регионална дирекция „Пожарна безопасност и защита на населението“ не са постъпвали сигнали за наводнени обекти в областта през изминалото денонощие"}
{"url": "http://www.focus-news.net/news/2018/07/09/2543269/afp-shindzo-abe-otmeni-zadgranichnite-si-patuvaniya-zaradi-navodneniyata-v-yaponiya.html", "text": "Министър-председателят на Япония Шиндзо Абе отмени четиридневната си задгранична обиколка заради бедственото положение в страната в резултат на проливните дъждове, предава  AFP . \r\nСъобщението от кабинета на Абе дойде на фона на новината, че броят на жертвите на наводненията и свлачищата, причинени от обилните превалявания в западната част на страната, е надхвърлил 100 души.  \r\nАбе трябваше да посети Белгия, Франция, Саудитска Арабия и Египет, припомня агенцията. Тереза Герова", "date": "2018.07.09", "title": "AFP: Шиндзо Абе отмени задграничните си пътувания заради наводненията в Япония"}
{"url": "http://www.focus-news.net/news/2018/07/09/2543273/burgas-mazh-e-pochinal-sled-kato-e-bil-blasnat-ot-vlak-mezhdu-gara-dolno-ezerovo-i-razpredelitelen-post-lozovo.html", "text": "Мъж е починал след като е бил блъснат от влак между гара „Долно Езерово“ и разпределителен пост „Лозово“. Това съобщиха от  ОДМВР-Бургас . На 8 юли, около 21.50 ч. във Второ Районно управление - Бургас е получено съобщение за инцидент, при който машинистите на бързия влак, пътуващ от София към Бургас, при навлизане в завой между гара „Долно Езерово“ и разпределителен пост „Лозово“, забелязали човек, седнал на релсите. Задействана е аварийната спирачка на влака, но въпреки това мъжа е сгазен. При извършения оглед не е установена самоличността на загиналия мъж, който е на видима възраст около 60 – 65 години. Работата по случая продължава от служители на Второ Районно управление – Бургас.", "date": "2018.07.09", "title": "Бургас: Мъж е починал след като е бил блъснат от влак между гара „Долно Езерово“ и разпределителен пост „Лозово“"}
{"url": "http://www.focus-news.net/news/2018/07/09/2543275/plovdiv-petima-dushi-sa-v-bolnitsa-sled-chelna-katastrofa-mezhdu-dva-avtomobila-pri-razklon-za-selo-parvenets-na-pat-2-86.html", "text": "Катастрофа между два автомобила е станала тази нощ край разклон за село Първенец на път ІІ-86 , в болница са петима души. Това съобщи за  Радио „Фокус“ – Пловдив  говорителят на ОДМВР - на главен път ІІ-86. Сигналът за инцидента е подаден около 02.50 часа. На място екип на сектор „Пътна полиция“ е установил, че са се ударили челно лек автомобил „Ауди“ с 29-годишен водач и лек автомобил „Фолксваген“, управляван от 45-годишен мъж. В болница са настанени двамата шофьори, 28-годишна пътничка от първата кола и двама пътници от втората, на 20 и 54 години.  На водачите е взета кръвна проба за алкохол. Причините за произшествието се изясняват в рамките на досъдебно производство. \r\nВесела КРЪСТЕВА", "date": "2018.07.09", "title": "Пловдив: Петима души са в болница след челна катастрофа между два автомобила при разклон за село Първенец на път ІІ-86"}
{"url": "http://www.focus-news.net/news/2018/07/09/2543276/denitsa-zlateva-bsp-ostana-useshtaneto-che-evropredsedatelstvoto-be-prevarnato-v-piar-aktsiya-na-premiera-i-gerb.html", "text": "Политическата оценка на БСП за европредседателството ще бъде представена през тази седмица. В края на миналата година ние бяхме единствената партия, която представи документ, свързан с приоритетите за този период. Това каза зам.-председателят на НС на БСП Деница Златева пред БНР, съобщиха от пресцентъра на  партията . Тя добави, че БСП - като политическа сила е работила изключително активно по един от основните приоритети – Западните Балкани. „Ролята на Кристиан Вигенин, като председател на комисията по европейско въпроси, бе много голяма. БСП даде изключително голям принос към успешното  парламентарното измерение на европредседателството, въпреки че към нас имаше много критики, че го саботираме\"- каза Златева. \r\nДеница Златева припомни, че на 1-ви декември парламентът е приел решение за позицията си по проекта на програмата на председателството. „В това решение има една изключително важна точка, която,за съжаление, през изминалите 6 месеца бе неглижирана от премиера и част от министрите. Тя казва, че министрите трябва да информират редовно парламентарните комисии по напредъка на организацията на приоритетите, а министър-председателя за резултатите от заседанията на Европейския съвет”, уточни тя. Зам.-председателят на левицата добави, че за съжаление, за тези 6 месеца, премиерът се е появил само веднъж в парламента и то след декларация на лидера БСП. Тя заяви, че по време на председателството парламентът е останал игнориран.  \r\n„Искам да изразя поздравления към българската администрация и дипломация за работата им през тези 6 месеца.  Публичният образ на европредседателството се концентрираше между дейността и срещите на премиера и част от министрите, но основната дейност, този тежък труд, лежеше на плещите на професионалните дипломати, служителите в МВР, НСО, НДК. В българското общество, обаче остана усещането, че европредседателството бе превърнато в пиар акция на премиера и ГЕРБ\", каза още Златева. Тя добави, че най-големият успех на председателството, обаче ще бъде, ако държавите членки затворят три теми за България - приемането ни в Шенген, влизането ни в чакалнята на Еврозоната и премахването на мониторинговия механизъм. \"Очаквам част от тези теми да бъдат поставени по време на австрийското председателство\", каза още Деница Златева.", "date": "2018.07.09", "title": "Деница Златева, БСП: Остана усещането, че европредседателството бе превърнато в пиар акция на премиера и ГЕРБ"}
{"url": "http://www.focus-news.net/news/2018/07/09/2543279/sport-pszh-ima-gotovnost-da-zaplati-270-miliona-evro-za-koutinyo.html", "text": "Ръководството на френския клубен отбор Пари Сен Жермен има готовност да плати 270 милиона евро за привличането на бразилския полузащитник на Барселона Филипе Коутиньо, съобщава испанският спортен ежедневник  Mundo Deportivo . \r\nПо информация на източник на изданието, ПСЖ е започнал преговори с агента на футболиста, но испанският гранд все още не е получил официално запитване за трансфера на Коутиньо. \r\nВ миналия сезон от Барселона в ПСЖ премина още един бразилец – Неймар. Тогава каталунците получиха за него 222 милиона евро, припомнят от редакцията.", "date": "2018.07.09", "title": "Спорт: ПСЖ има готовност да заплати 270 милиона евро за Коутиньо"}
{"url": "http://www.focus-news.net/news/2018/07/09/2543278/burgas-trima-dushi-sa-zadarzhani-za-krazhba-na-debitni-karti-kafe-mashina-chanta-s-laptop-chetiri-zlatni-prastena-i-sumata-ot-3-030-lv.html", "text": "Трима души са задържани за кражба на дебитни карти, кафе-машина, чанта с лаптоп, четири златни пръстена и сумата от 3 030 лв. Това съобщиха от  ОДМВР-Бургас . На 8 юли служители от Районно управление – Царево задържали криминално проявените: Я.Ц. (52-годишен), И.Т. (30-годишен) и С.Д. (41-годишен), и тримата от Варна, които за времето от 14.30 до 16.00 часа откраднали от л.а. „Пежо 307“, с бургаска регистрация, паркиран в района на устието на р. Велека, лични документи, три дебитни карти, дамски часовник, четири златни пръстена и сумата от 3 030 лв., собственост на 65-годишна жена от Сунгуларе. Констатирано е, че за времето от 16.00 до 17.30 часа тримата откраднали и кафе-машина и чанта с лаптоп, дигитална камера и дамски слънчеви очила от л.а. „Нисан“, с бургаска регистрация, собственост на 54-годишен бургазлия, паркиран до стария бетонов възел в посока Ахтопол. Тримата варненци са задържани за срок от 24 часа. По случаите са образувани бързи полицейски производства.", "date": "2018.07.09", "title": "Бургас: Трима души са задържани за кражба на дебитни карти, кафе-машина, чанта с лаптоп, четири златни пръстена и сумата от 3 030 лв."}
{"url": "http://www.focus-news.net/news/2018/07/09/2543272/kaloyan-iliev-kmet-na-ihtiman-yazovir-kochiovo-ne-e-prelyal-vapreki-visokite-niva-na-vodite.html", "text": "Язовир „Кочиово“ не е прелял, въпреки високите нива на водите. Това каза за сутрешния блок „Добро утро, България“ на  Радио „Фокус“  кметът на Ихтиман Калоян Илиев. Той уточни, че и язовир „Джаков мост“ се източва превантивно, за да се подсигури спокойствието на хората.  \r\n„Той спокойно си прелива през преливника – не е прелял през стена, не я е скъсал. Излива се през преливника, минава през дерето, влива се в „Джаков мост“. Вчера се създаде излишна истерия – беше написано, че движението е ограничено заради прелял язовир и хората очакваха магистралата да е залята и непроходима. Този проблем не е от вчера – все пак язовирите са правени през 60-те години, но се ремонтират постоянно, дори в момента са в ремонт“, коментира Калоян Илиев и добави, че през последния месец в Ихтиман има валежи почти всеки ден, затова ключови са превантивните мерки по изпускане на трите общински язовира. Кметът на Ихтиман каза още, че нивото на река Мътивир често се покачва, но за почистването ѝ отговарят „Напоителни системи“.", "date": "2018.07.09", "title": "Калоян Илиев, кмет на Ихтиман: Язовир „Кочиово“ не е прелял, въпреки високите нива на водите"}
{"url": "http://www.focus-news.net/news/2018/07/09/2543281/sofiya-vaorazhen-grabezh-e-izvarshen-v-poshtenski-klon-v-svetovrachane.html", "text": "Тази сутрин малко след 09.00 часа в полицията е получен сигнал за извършен грабеж в пощенски клон в Световрачане. Това съобщиха от пресцентъра на  МВР . По първоначална информация, трима маскирани влезли в пощата, заплашили служителите с бухалки, отнели сума пари и избягали. Няма данни за пострадали. На мястото незабавно са изпратени полицейски екипи. \r\nПредприети са оперативни действия за издирване на извършителите на грабежа.", "date": "2018.07.09", "title": "София: Въоръжен грабеж е извършен в пощенски клон в Световрачане"}
{"url": "http://www.focus-news.net/news/2018/07/09/2543274/a1-on-makedoniya-v-solun-i-na-krit-protestiraha-sreshtu-dogovora-za-imeto.html", "text": "В северния пристанищен град Солун и в градовете Ханя и Ираклио на остров Крит бяха организирани протести срещу договора за името на Македония и срещу политиката на правителството на премиера Алексис Ципрас, предава скопското електронно издание  А1 On , като отбелязва, че демонстрациите са преминали спокойно. \r\nСпоред местните медии около 500 души са протестирали във вечерните часове на неделя в Солун. С препоръка „Ципрас, предателю, дай си оставката“ и плакати с лозунги срещу правителството, участниците в демонстрацията са се събрали пред паметника на Александър Велики в града, откъдето са започнали протестно шествие.  \r\nПод засилени мерки за сигурност протестираха и на остров Крит. Демонстрантите бяха категорични, че „Македония е гръцка“ и с огромни национални знамена преминаха по улиците на Хана.  \r\nВ понеделник се очаква да бъдат организирани нови протести – в Солун и във Вергина. Тереза Герова", "date": "2018.07.09", "title": "A1 On (Македония): В Солун и на Крит протестираха срещу договора за името"}
{"url": "http://www.focus-news.net/news/2018/07/09/2543283/dobrich-s-narusheno-vodopodavane-shte-badat-zhitelite-v-rayona-na-tsarete-poradi-deynosti-svarzani-s-obnovyavane-na-vodniya-sektor-v-grada.html", "text": "ДС нарушено водоподаване ще бъдат жителите в района на „Царете“ поради дейности, свързани с обновяване на водния сектор в Добрич, по информация на  ВиК-Добрич . В Район Добрич екипи на ВиК работят по отстраняване на аварии  по ул. „Димитър Ковачев“ №40 и №62 , ул. „Калиакра“. В областта с нарушено водоподаване са в район Добричка селата Победа и Орлова могила, в Район Балчик - с. Оброчище, в Район Каварна - с. Камен бряг, в Район Генерал  Тошево – селата Кардам и Градини, и в  Район Тервел - с. Орляк. В периода 9 -15 юли в рамките на „Интегриран проект за подобряване на водния сектор в град Добрич“ ЛОТ 3 ще се работи по улиците  „Никола Петков“ - от  ул. „Росица“ до „Балкан“, Строител от J788 до J 789, ул. „Каменица“ - от „Агликина поляна“ до ул. „Цар Освободител“, кв. Строител, ул. „Гривица“ - от бул. „Добруджа“ до ул. „Христо Ботев“, ул. „Родопи“ - от бул. „25-ти Септември“ до ул. „Вардар“, ул. „А. Поляна“ - от ул. „Виолета“ до ул. „Хр. Ботев“, ул. „Боряна“ - от ул. „Емона“ до ул. „Хр. Ботев“.", "date": "2018.07.09", "title": "Добрич: С нарушено водоподаване ще бъдат жителите в района на „Царете“ поради дейности, свързани с обновяване на водния сектор в града"}
{"url": "http://www.focus-news.net/news/2018/07/09/2543280/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-10-yuli.html", "text": "„Софийска вода” временно ще прекъсне водоснабдяването в някои части на столицата на 10 юли 2018 г. (вторник), съобщиха от пресцентъра на  дружеството . \r\nВъв връзка с подмяна на сградно водопроводно отклонение на ул. „Марагидик“ в кв. „Подуене“, се налага спиране на водоподаването от 10:00 до 14:00 часа на клиентите на „Софийска вода”, живеещи в района на: \r\n- ул. „Петър Богдан“ от ул. „Марагидик“ до ул. „Слава“; \r\n- ул. „Рибарица“ от ул. „Петър Богдан“ до ул. „Велчо Атанасов“;  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Рибарица“, ъгъла с ул. „Петър Богдан“. \r\nВъв връзка с изключване на уличен водопровод  на ул. „Проф. Иван Георгов“ в кв. „Военна рампа“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на ул. „Локомотив“ и ул. „Проф. Иван Георгов“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Локомотив“№11. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - дружеството -  .", "date": "2018.07.09", "title": "Софийска вода” временно ще прекъсне водоснабдяването в някои части на столицата на 10 юли"}
{"url": "http://www.focus-news.net/news/2018/07/09/2543284/sliven-dvizhenieto-v-oblastta-e-natovareno-patishtata-sa-mokri.html", "text": "Движението в Сливенска област е натоварено, пътищата са мокри, съобщиха от  Областно пътно управление - Сливен . \r\nЗатворени за тежкотоварни автомобили над 10 т целогодишно са проходите Твърдишки и Вратник. Опасност от падащи камъни има по пътя Сливен – Ичера – Градец. Движението в участъка от с. Мокрен до пътен възел Петолъчката от км 232+550 до км 233+550 се осъществява в едната лента поради извършване ремонтни дейности на асфалтовата настилка. Движението се регулира с пътни знаци. Ремонтът ще приключи в края на август. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края през февруари 2019 г.", "date": "2018.07.09", "title": "Сливен: Движението в областта е натоварено, пътищата са мокри"}
{"url": "http://www.focus-news.net/news/2018/07/09/2543285/sport-mertsedes-obvini-ferari-v-umishleno-predizvikvane-na-intsidenti.html", "text": "Изпълнителният директор на „Мерцедес“ обвини „Ферари“ в умишлено предизвикване на инциденти на старта на две от състезанията от Формула 1, съобщава списание  Autosport . \r\nПилоти на двата тима се удариха в първата обиколка в две поредни състезания. Според Волф може да се постави под съмнение дали случилото се е състезателен инцидент, като подчерта, че в резултат на ударите са загубени важни точки в Шампионата при конструкторите.  \r\nВ Гран При на Великобритания Кими Райконен се удари в болида на Люис Хамилтън, заради което бе глобен. Състезанието бе спечелено от пилота на „Ферари\" Себастиан Фетел, а Хамилтън завърши на второ място.", "date": "2018.07.09", "title": "Спорт: „Мерцедес“ обвини „Ферари“ в умишлено предизвикване на инциденти"}
{"url": "http://www.focus-news.net/news/2018/07/09/2543287/d-r-zlatina-dimova-odbh-varna-izvarshva-se-proverka-vav-vrazka-s-razbit-nereglamentiran-pazar-na-zhivotni-v-grada.html", "text": "Служители на Областната дирекция по безопасност на храните (ОДБХ) във Варна са разбили нерегламентиран пазар за живи животни в града. Това каза за  Радио „Фокус“ – Варна  д-р Златина Димова, директор на ОДБХ - Варна. Пазарът е бил разположен в района под Аспаруховия мост, като търговците са извършвали нерегламентирана дейност. В акцията, проведена в неделя, са участвали и полицейски служители от Областната дирекция на МВР във Варна. Д-р Димова заяви, че в дирекцията е постъпил сигнал за организиране на подобни видове пазари.  \r\n„Ние не издаваме разрешителни нито за пазари, нито за изложби на птици. Един път е нарушена забраната за изложба на гълъби и търговия с птици във връзка с птичи грип на територията на страната и втори път се извършва търговия на нерегламентиран пазар“, коментира д-р Димова. Тя заяви, че организаторът все още не е установен, тъй като при акцията никой не си е признал за осъществяването на подобна дейност. На този етап има съставени два акта на търговци, като проверката по случая продължава. Д-р Димова отбеляза, че на територията на областта регламентираните пазари за животни се намират в Суворово и Вълчи дол, но и на тях излагането на птици е забранено заради установения в страната случай на инфлуенца по птиците. \r\nМарияна ВАЛЕНТИНОВА", "date": "2018.07.09", "title": "Д-р Златина Димова, ОДБХ - Варна: Извършва се проверка във връзка с разбит нерегламентиран пазар на животни в града"}
{"url": "http://www.focus-news.net/news/2018/07/09/2543286/pregled-na-osnovnite-temi-vav-varnenskiya-pechat.html", "text": "„Разбиха нелегален пазар за животни във Варна“, е заглавие от първа страница в днешния брой на варненския вестник  „Черно море“ . Разбиха нелегален пазар за животни беше разбит във Варна при съвместна проверка на служители на Българската агенция по безопасност на храните и полицията. Акцията се проведе на паркинг под Аспаруховия мост, където тържището е действало от известно време. Проверката в неделния ден установи десетки търговци, които продават от багажниците на автомобилите си без разрешителни всякакви птици и животни – кокошки, пуйки, канарчета, гълъби и зайци, поставени в клетки.  \r\n„Културата и красивата природа на Варна привличат туристи от Китай“, информира изданието. Варна е изключително привлекателна със съчетанието си на култура и красива природа и затова съм сигурна, че все повече туристи от нашия град ще идват тук. Това заяви Сю Юнан, зам.- кмет на китайския град Нинбо и ръководител на делегация, която се срещна с кмета на Варна Иван Портних в събота, съобщават от пресцентъра на община Варна.  \r\n„Общинският съвет даде стадион „Спартак“ на футболния клуб“, четем още в броя. На извънредно заседание Общински съвет – Варна, взе решение стадион „Спартак“ и прилежащите към него спортни съоръжения да бъдат предоставени за управление на ръководството на ФК „Спартак“. Решението бе посрещнато с ръкопляскания от страна на присъстващите на събранието фенове.  \r\n„Близо тон и половина нелегален алкохол откриха митничари“, информира още изданието. Проверката е в рамките на засиления контрол на Агенция „Митници“ срещу нерегламентираното производство и търговия с акцизни стоки в района на Черноморието.  \r\n„РЗИ: Водата по варненското крайбрежие е чиста и безопасна за къпане“, е друга тема в днешния брой. Резултатите от последния мониторинг на Регионалната здравна инспекция установяват, че морската вода по варненското крайбрежие е чиста и безопасна за къпане. Малко по-високи нива на замърсяване са установени единствено на Офицерския и на плажа в „Аспарухово“, но и те са в рамките на допустимото, успокоиха от РЗИ.  \r\n„Почетоха с литургия и панихида покойния митрополит Кирил“, пише още вестникът. В Митрополитската катедрала „Успение Богородично“ във Варна в събота бяха отслужени заупокойна света литургия и панихида от Варненския и великопреславски митрополит Йоан в съслужение с духовници от епархията. Днес се изпълват 5 г. от смъртта на блаженопочиналия кириарх на Варненската и Великопреславска епархия митрополит Кирил (1954 – 2013 г.).", "date": "2018.07.09", "title": "Преглед на основните теми във варненския печат"}
{"url": "http://www.focus-news.net/news/2018/07/09/2543289/sliven-obshtinsko-predpriyatie-gradska-mobilnost-vavezhda-novo-rabotno-vreme-na-sinyata-zona.html", "text": "Общинско предприятие \"Градска мобилност\" въвежда ново работно време на \"синята зона\" в Сливен. То е от 8.30 до 17.30 часа. Това съобщиха от пресцентъра на  Община Сливен . \r\nНовото работно време е във връзка с промяна в Наредбата за условията и реда за платено и безплатно почасово паркиране на моторни превозни средства на територията на Община Сливен. Тази и други промени в наредбата са приети на заседание на Общински съвет-Сливен на 21 юни 2018 г.", "date": "2018.07.09", "title": "Сливен: Общинско предприятие \"Градска мобилност\" въвежда ново работно време на \"синята зона\""}
{"url": "http://www.focus-news.net/news/2018/07/09/2543290/gazeta-express-nyama-lyatna-vakantsiya-za-kosovskiya-parlament-predi-priemaneto-na-zakonoproektite-zasyagashti-liberaliziraneto-na-vizoviya-rezhim.html", "text": "Последният звънец преди лятната ваканция на депутатите в косовския парламент ще удари тогава, когато законодателният орган изпълни програмата си за приемане на актове, засягащи либерализирането на визовия режим на страната, съобщава електронното издание  Gazeta Express . \r\nМиналата седмица председателят на парламента Кадри Весели разкри, че народните представители са взели решение да не се оттеглят в отпуск, преди да бъде изпълнена законодателната програма, заложена по-рано.  В рамките на заседанието в понеделник депутатите ще направят преглед на първото четене на проектозакона за Специализираната камара на Върховния съд по въпросите за приватизацията. След това ще преминат към обсъждане на точките от незавършената сесия на 6 юли. Тереза Герова", "date": "2018.07.09", "title": "Gazeta Express: Няма лятна ваканция за косовския парламент преди приемането на законопроектите, засягащи либерализирането на визовия режим"}
{"url": "http://www.focus-news.net/news/2018/07/09/2543292/afp-prezidentat-na-rumaniya-osvobodi-ot-dlazhnost-rakovoditelya-na-antikoruptsionnata-prokuratura.html", "text": "Държавният глава на Румъния Клаус Йоханис подписа указ за освобождаването от длъжност на ръководителя на Антикорупционната прокуратура Лаура Кьовеши, предава  AFP . \r\nСъответното решение Йоханис обяви след седмици на напрежение с управляващото лято мнозинство, което по-късно в понеделник трябва да гласува за стартирането на процедура за импийчмънт на дясноцентристкия президент.  \r\nОт редакцията припомнят, че миналия месец Конституционният съд на Румъния издаде решение, с което задължи Йоханис да освободи прокурора.  \r\n„В държава, подчинена на върховенството на закона, решенията на Конституционния съд трябва да бъдат зачитани(...) Румънският президент подписа днес указа\" за уволнението на Лаура Кодрута Кьовеши, обяви в изявление говорителят на Йоханис. \r\nРумънските социалдемократи инициираха серия от реформи в съдебната система, които срещнаха яростната критика на западните демокрации.  Тереза Герова", "date": "2018.07.09", "title": "AFP: Президентът на Румъния освободи от длъжност ръководителя на Антикорупционната прокуратура"}
{"url": "http://www.focus-news.net/news/2018/07/09/2543296/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Президентите на Сърбия и Косово Александър Вучич и Хашим Тачи най-вероятно това лято ще проведат още една среща в рамките на диалога за нормализиране на двустранните отношения, преди Брюксел да излезе в лятна отпуска, разкриват източници на електронното издание на белградския ежедневник  „Политика“ . \r\nВъпреки че Мая Кочиянчич, говорител на Върховния представител на Европейския съюз по въпросите на външните работи и политиката на сигурност, поясни по-рано, че няма насрочена дата за нови преговори между двамата лидери, по данни на редакцията следващата тристранна среща с Федерика Могерини може да бъде проведена около 25 юли.  \r\nДиалогът Белград-Прищина навлиза в заключителна фаза, макар последният кръг от преговори между Вучич и Тачи на 24 юни да не завърши с пробив. Сключването на всеобхватно споразумение за нормализиране на двустранните отношения се очаква през първата половина на следващата година, припомнят от редакцията.  \r\nДушан Янич, председател на Съвета на директорите на Форума за етнически отношения, изрази увереност, че рундът на преговори през юли ще завърши с правно обвързващ договор между двете съседни държави. \r\n***  Започва нова седмица на още една ключова фаза за евроатлантическата интеграция на Македония, отбелязва скопското електронно издание  „Независен“ . \r\nПравителствената делегация на Скопие ще отпътува с големи надежда за Брюксел, където в сряда започва двудневната среща на върха на НАТО. Очакванията са Македония да получи покана да стане 30-тия член на Алианса.  \r\nВ Скопие се надяват генералният секретар на НАТО Йенс Столтенберг да предаде поканата за членство на премиера Зоран Заев в четвъртък, на втория ден от срещата на високо равнище. В Брюксел той ще бъде придружен от министрите на отбраната, външните работи и европейската интеграция на Македония - Радмила Шекеринска, Никола Димитров и Буяр Османи. \r\nДоговорът за името с Гърция, а преди това и нормативните реформи в съдебната система и службите за сигурност би трябвало да гарантират поканата за членство на Македония, след десетилетна блокада от страна на Гърция. Това, което не се случи в Букурещ през 2008 г. трябва да се случи тази седмица в Брюксел, а очакванията на македонското правителство са, че целият процес на присъединяване към НАТО ще бъде завършен за половин година. \r\nСлед получаване на поканата, според вицепремиера и министър на отбраната Радмила Шекеринска, Македония ще седне на масата с Алианса и до януари следващата година ще присъединителният процес ще бъде финализиран. Шекеринска сподели, че не очаква никакви допълнителни проблеми по време на процеса. Според нея предстоящата среща на върха в Брюксел ще коригира несправедливостта от Букурещ. \r\nТова, което се изплъзна от ръцете на нашата държава преди 10 години, сега трябва да го вземем, да се възползваме и да предоставим нов шанс за Македония. Поканата за членство в НАТО отваря един процес, който е кратък, доста интензивен, но завършва с една от двете стратегически цели на тази държава - пълноправно членство в най-мощния съюз в света“, припомни Шекеринска. \r\n***  Проливните дъждове от неделя вечер предизвикаха сериозни проблеми в Атика, съобщава електронното издание на гръцкия вестник  Kathimerini . \r\nСилните превалявания принудиха полицията да затвори за движение наводнените пътища. Сред тях бе и участък от националната магистрала Атина-Коринт. \r\nСъобщено бе и за получени сигнали от граждани, търсещи помощ за отводняване на домовете им. Освен наводнените имоти, пожарната служба е била призована на помощ на шофьорите, закъсали с автомобилите си на наводнени улици.  \r\nОчаква се валежите, придружени с гръмотевични бури, да продължат и в понеделник. Лошото време ще обхване постепенно регионите от Източна Македония, Тракия и Северно Егейско море до континентална Гърция. \r\n***  Последният звънец преди лятната ваканция на депутатите в косовския парламент ще удари тогава, когато законодателният орган изпълни програмата си за приемане на актове, засягащи либерализирането на визовия режим на страната, съобщава електронното издание  Gazeta Express . \r\nМиналата седмица председателят на парламента Кадри Весели разкри, че народните представители са взели решение да не се оттеглят в отпуск, преди да бъде изпълнена законодателната програма, заложена по-рано.  В рамките на заседанието в понеделник депутатите ще направят преглед на първото четене на проектозакона за Специализираната камара на Върховния съд по въпросите за приватизацията. След това ще преминат към обсъждане на точките от незавършената сесия на 6 юли. \r\n***", "date": "2018.07.09", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/07/09/2543291/kardzhali-osem-mazhe-sa-zadarzhani-sled-sbivane-s-darveni-prati-na-ul-patya-za-kalinka.html", "text": "Осем мъже са задържани в Районно управление на МВР-Кърджали след скандал и сбиване на ул. “Пътя за Калинка“ на 7 юли, около 20.00 часа. Това съобщиха от  ОДМВР-Кърджали . По първоначални данни скандалът е възникнал заради запален огън, което е настроило агресивно мъже от къщите, до които е достигнал пушекът. Свадата бързо е прераснала в сбиване, в което най-дейно участие са взели осем души на възраст между 22 и 57 години. В размяната на ударите били използвани юмруци и дървени пръти. На място са били изпратени  полицаи и жандармеристи, които са прекратили сбиването. По случая е образувано досъдебно производство по чл.325, ал.1 от Наказателния кодекс за хулиганство. Работата по случая продължава.", "date": "2018.07.09", "title": "Кърджали: Осем мъже са задържани след сбиване с дървени пръти на ул. “Пътя за Калинка“"}
{"url": "http://www.focus-news.net/news/2018/07/09/2543282/politika-sarbiya-sledvashtata-sreshta-vuchich-tachi-veroyatno-shte-se-sastoi-okolo-25-yuli.html", "text": "Президентите на Сърбия и Косово Александър Вучич и Хашим Тачи най-вероятно това лято ще проведат още една среща в рамките на диалога за нормализиране на двустранните отношения, преди Брюксел да излезе в лятна отпуска, разкриват източници на електронното издание на белградския ежедневник  „Политика“ . \r\nВъпреки че Мая Кочиянчич, говорител на Върховния представител на Европейския съюз по въпросите на външните работи и политиката на сигурност, поясни по-рано, че няма насрочена дата за нови преговори между двамата лидери, по данни на редакцията следващата тристранна среща с Федерика Могерини може да бъде проведена около 25 юли.  \r\nДиалогът Белград-Прищина навлиза в заключителна фаза, макар последният кръг от преговори между Вучич и Тачи на 24 юни да не завърши с пробив. Сключването на всеобхватно споразумение за нормализиране на двустранните отношения се очаква през първата половина на следващата година, припомнят от редакцията.  \r\nДушан Янич, председател на Съвета на директорите на Форума за етнически отношения, изрази увереност, че рундът на преговори през юли ще завърши с правно обвързващ договор между двете съседни държави.  Тереза Герова", "date": "2018.07.09", "title": "„Политика“ (Сърбия): Следващата среща Вучич-Тачи вероятно ще се състои около 25 юли"}
{"url": "http://www.focus-news.net/news/2018/07/09/2543293/targovishte-povdignato-e-obvinenie-na-64-godishna-zhena-za-uchastie-v-telefonni-izmami-za-blizo-30-000-lv.html", "text": "След проведени в Районно управление на МВР-Попово оперативно-издирвателни и процесуално-следствени действия е установено, че 64-годишната жена от Варна, живееща в Търговище, е участник в схема, по която на 18 и на 21 юни 2018 г. в Попово са осъществени четири телефонни измами на възрастни жени, в резултат на което от владението им са отнети общо близо 30 000 лв. и 15 грама златни накити. Това съобщиха от  ОДМВР-Търговище . И в четирите случая за въвеждането им в заблуждение е използван един и същ претекст – необходимост гражданите да окажат съдействие на полицейски служители, които провеждали операция по задържането на извършители на телефонни измами.  \r\nТака от 77-годишна жена е отнета сумата от 13 500 евро и 1100 лв; от 76-годишна жена – сумата от 1200 лв.; от 82-годишна – 1000 лв.; от 84-годишна жена – 100 лв. и около 15 грама златни накити. \r\nПо случаите са образувани досъдебни производства. На 64-годишната жена от Варна е повдигнато обвинение за извършени престъпления по чл. 209, ал. 1 от Наказателния кодекс. На 5 юли 2018 г. след проведени незабавни оперативно-издирвателни и процесуално-следствени действия е установено, че тя е съпричастна и към извършването на четири телефонни измами и в областния център, за което също са й повдигнати обвинения.", "date": "2018.07.09", "title": "Търговище: Повдигнато е обвинение на 64-годишна жена за участие в телефонни измами за близо 30 000 лв."}
{"url": "http://www.focus-news.net/news/2018/07/09/2543295/stara-zagora-na-bezplatniya-goresht-telefon-na-obshtinata-ot-6-do-8-yuli-sa-polucheni-nad-100-signala.html", "text": "На безплатния „горещ телефон“ на Община Стара Загора - 0800 157 37, от 6 до 8 юли са получени над 100 сигнала. Това съобщиха от пресцентъра на  Общината . Граждани са подали информация за над 20 неправилно паркирани МПС в града.  \r\nСтарозагорка е изразила благодарност към шофьора на автобус от градския транспорт по Линия 34, в неделния ден, за помощ при качването ѝ с бебешка количка в превозното средство.  \r\nГраждани са сигнализирали за бездомни кучета в района на кв. „Железник“, около голям хипермаркет в източната част на града, блок №21 на ул. „Ал. Батенберг‘, както и около кръстовището на ул. „Ген. Столетов“ и „Майор Кавалджиев“. Малко пале е намерено изоставено в кашон до блок №72 на ул. „Евлоги Георгиев“. Информацията е насочена към Общинския приют за безстопанствени животни.  \r\nСлед проверка по сигнал за силен лай на куче, екип на общинското звено „Контрол, екология и чистота“ е съставил Акт за установяване на административно нарушение на собственика на животното, което е било вързано в заден двор на закусвалня, в кв. „Казански“.  \r\nНа жител на село Остра могила е съставен АУАН за разкопаване на тротоарно пространство, без разрешително, за поставяне на тръби.  \r\nСъобщено е за необходимост от почистване на района около Мавзолей-костница „19 юлий 1877“.  \r\nНад десет са сигналите, които съобщават за шумни компании и слушане на музика на открито в тъмната част на деня, както и за шум от заведения и ремонтни дейности.  \r\nСлед получена информация на „горещия телефон“ са отремонтирани паркомати, лампи от уличното осветление. Премахнати са изсъхнали и паднали клони. Работи се по отстраняване на повреда на информационно табло на градския транспорт в кв. „Три чучура“.   \r\nОбщина Стара Загора е отреагирала на сигналите, за които има правомощия, а останалите са насочени към компетентните органи. На гражданите е върната обратна информация.", "date": "2018.07.09", "title": "Стара Загора: На безплатния „горещ телефон“ на Общината от 6 до 8 юли са получени над 100 сигнала"}
{"url": "http://www.focus-news.net/news/2018/07/09/2543288/nezavisen-makedoniya-na-praga-na-nato-v-chetvartak-pokana-prez-yanuari-chlenstvo.html", "text": "Започва нова седмица на още една ключова фаза за евроатлантическата интеграция на Македония, отбелязва скопското електронно издание  „Независен“ . \r\nПравителствената делегация на Скопие ще отпътува с големи надежда за Брюксел, където в сряда започва двудневната среща на върха на НАТО. Очакванията са Македония да получи покана да стане 30-тия член на Алианса.  \r\nВ Скопие се надяват генералният секретар на НАТО Йенс Столтенберг да предаде поканата за членство на премиера Зоран Заев в четвъртък, на втория ден от срещата на високо равнище. В Брюксел той ще бъде придружен от министрите на отбраната, външните работи и европейската интеграция на Македония - Радмила Шекеринска, Никола Димитров и Буяр Османи. \r\nДоговорът за името с Гърция, а преди това и нормативните реформи в съдебната система и службите за сигурност би трябвало да гарантират поканата за членство на Македония, след десетилетна блокада от страна на Гърция. Това, което не се случи в Букурещ през 2008 г. трябва да се случи тази седмица в Брюксел, а очакванията на македонското правителство са, че целият процес на присъединяване към НАТО ще бъде завършен за половин година. \r\nСлед получаване на поканата, според вицепремиера и министър на отбраната Радмила Шекеринска, Македония ще седне на масата с Алианса и до януари следващата година ще присъединителният процес ще бъде финализиран. Шекеринска сподели, че не очаква никакви допълнителни проблеми по време на процеса. Според нея предстоящата среща на върха в Брюксел ще коригира несправедливостта от Букурещ. \r\nТова, което се изплъзна от ръцете на нашата държава преди 10 години, сега трябва да го вземем, да се възползваме и да предоставим нов шанс за Македония. Поканата за членство в НАТО отваря един процес, който е кратък, доста интензивен, но завършва с една от двете стратегически цели на тази държава - пълноправно членство в най-мощния съюз в света“, припомни Шекеринска. Тереза Герова", "date": "2018.07.09", "title": "„Независен“ (Македония): На прага на НАТО – в четвъртък покана, през януари – членство"}
{"url": "http://www.focus-news.net/news/2018/07/09/2543294/plovdiv-ogromna-opashka-se-e-izvila-pred-bankoviya-klon-kadeto-v-sabota-be-vzriven-bankomat.html", "text": "Огромна опашка се е извила пред банковия клон, където в събота бе взривен банкомат, предаде репортер на  Радио „Фокус”- Пловдив . Чакащите са предимно пенсионери, които искат да получат пенсиите си. Клонът е единственият на тази банка в район „Тракия“. На мястото на витрините, които бяха взривени заедно с банкомата, има поставени сини плоскости. \r\nВсе още не е ясно дали са задържани извършителите на престъплението. Очаква се по-късно днес прокуратурата да излезе с информация. \r\nНякои от живеещите срещу банката разказват, че около 4.40 часа, когато е получен сигнала за обира, са успели да видят черен голф, в който се предполага, че са били извършителите. \r\nЦветана ТОНЧЕВА", "date": "2018.07.09", "title": "Пловдив: Огромна опашка се е извила пред банковия клон, където в събота бе взривен банкомат"}
{"url": "http://www.focus-news.net/news/2018/07/09/2543300/vidin-blizo-10-000-kasa-tsigari-sa-izzeti-pri-proverki-po-liniya-aktsizi-v-oblastta.html", "text": "Близо 10 000 къса цигари, 2.300 кг нарязан тютюн и 29 литра алкохол иззели служителите на реда през почивните дни. Това съобщиха от  ОДМВР-Видин . В проверките по линия „Акцизи” участвали служители на Районно управление на МВР-Видин, секторите „Пътна полиция”, „Противодействие на криминалната престъпност”, „Противодействие на икономическата престъпност” и „Оперативен контрол” в отдел „Митническо разузнаване и разследване” в Митница Лом. \r\nНа 7 юли в село Цар Симеоново униформени спрели за проверка лек автомобил „Ауди” с видинска регистрация, шофиран от 49-годишен жител на областния град. При извършеното претърсване, зад облегалката на задната седалка, полицаите открили 300 кутии (6000 къса) „Gold Mount” без бандерол. По случая в РУ-Видин е образувано досъдебно производство по чл.234, ал.1 от НK. (снимки) \r\nСъщият ден, към 20.20 часа, в района на ТЕЦ-Видин пътни полицаи проверили лек автомобил „Рено Меган”, управляван от 70-годишен местен жител и намерили 150 кутии (3 000 къса) „Capital” без бандерол. На водача униформените съставили акт по Закона за акцизите и данъчните складове. По случая в РУ-Видин е заведена преписка.  \r\nПри извършена проверка от икономически полицаи и митничари в частен имот в село Градец били иззети 29 литра алкохол и 560 къса цигари от различни марки без бандерол. 64-годишният стопанин не е представил документ, удостоверяващ плащане, начисляване или обезпечаване на дължимия акциз за намерения алкохол. По случая в ОДМВР-Видин е заведена преписка.  \r\nПри проверки в района видинския общински пазар униформените иззели общо 2.300 кг нарязан тютюн пакетиран в 13 плика. От 43-годишен видинчанин били иззети 200 къса цигари, а от 65-годишна жена в Новоселци – още 160 къса цигари. По случаите са заведени преписки.  \r\nПродължават специализираните полицейски операции и проверки, насочени срещу ограничаване нивата на търговия на дребно с нередовна акцизна стока във Видинска област.", "date": "2018.07.09", "title": "Видин: Близо 10 000 къса цигари са иззети при проверки по линия „Акцизи” в областта"}
{"url": "http://www.focus-news.net/news/2018/07/09/2543299/pazardzhik-ogranicheno-e-dvizhenieto-v-skorostnata-lenta-ot-km-76-do-km-77-na-am-trakiya-v-dvete-posoki-poradi-kosene-na-rastitelnost-v-srednata-razdelitelna-ivitsa.html", "text": "Ограничено е движението в скоростната лента  от км 76 до км 77 на АМ \"Тракия\", в двете посоки поради косене на растителност в средната разделителна ивица. Това съобщиха от пресцентъра на  Агенция \"Пътна инфраструктура\"  (АПИ). \r\nТрафикът се извършва в активната лента и е регулиран с пътни знаци. Шофьорите да се движат с повишено внимание и съобразена скорост. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.07.09", "title": "Пазарджик: Ограничено е движението в скоростната лента  от км 76 до км 77 на АМ \"Тракия\", в двете посоки поради косене на растителност в средната разделителна ивица"}
{"url": "http://www.focus-news.net/news/2018/07/09/2543303/sport-pier-gasli-izgubi-desetoto-myasto-v-gran-pri-na-velikobritaniya.html", "text": "Пилотът на „Торо Росо“ Пиер Гасли бе наказан след края на Гран При на Великобритания във Формула 1 заради сблъсъка му със Серхио Перес от „Форс Индия“. Французинът загуби десетото си място и спечелената една точка, които бяха присъдени на Перес. \r\nПилотът на Торо Росо опита да изпревари мексиканеца, но го удари, макар и леко и стюардите прецениха, че именно контактът между двамата е помогнал на Гасли да спечели позицията.", "date": "2018.07.09", "title": "Спорт: Пиер Гасли изгуби десетото място в Гран При на Великобритания"}
{"url": "http://www.focus-news.net/news/2018/07/09/2543301/sergey-tsvetarski-nsi-prebroyavaneto-na-naselenieto-e-nay-mashtabnoto-statistichesko-izsledvane-koeto-osiguryava-bazisna-informatsiya-za-upravlenieto-na-edna-darzhava.html", "text": "Преброяването на населението е най-мащабното статистическо изследване, което осигурява базисна информация за управлението на една държава.Това каза Сергей Цветарски, председател на НСИ по време на среща с медиите във връзка с Преброяване на населението и жилищния фонд през 2021 г., предаде репортер на  Агенция „Фокус“ . „Неслучайно преброяването е споменато дори и в Библията. С преброяването започва функционирането на всяка една държава. В най-новата ни история първото основание за създаването на статистическото отделение в България през 1880 г. е именно преброяването на населението с оглед на това да знаем какъв е нашият ресурс. Не само като ресурс за използване от държавата, но и хората, които трябва да бъдат обгрижвани от тази държава“, коментира Цветарски.  \r\nДеница КИТАНОВА", "date": "2018.07.09", "title": "Сергей Цветарски, НСИ: Преброяването на населението е най-мащабното статистическо изследване, което осигурява базисна информация за управлението на една държава"}
{"url": "http://www.focus-news.net/news/2018/07/09/2543304/lora-vasileva-kashta-muzey-ivan-vazov-sofiya-tvorchestvoto-na-ivan-vazov-e-nay-golyamoto-po-obem-i-nay-raznoobraznoto-kato-zhanrovi-osobenosti.html", "text": "Творчеството на Иван Вазов е най-голямото по обем и най-разнообразното като жанрови особености. Това каза в интервю за  Агенция „Фокус“  главният уредник на Къща музей „Иван Вазов“ в София Лора Василева по повод 168-ата годишнина от рождението на българския писател и драматург Иван Вазов. „Прозвището „Патриарх на българската литература“ се дължи на това, че голяма част от неговата творческа дейност е посветена на България, на българския народ, на българския език. Това в трудните години преди Освобождението е един вид подкрепа за съзнанието на българския народ и дори българските войници и революционери“, допълни тя. „След Освобождението той представя подробно действителността в тогавашна София, на тогавашната политическа и обществена дейност на нашите изявени първостроители на България“, каза още Лора Василева. \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.07.09", "title": "Лора Василева, Къща музей „Иван Вазов“ - София: Творчеството на Иван Вазов е най-голямото по обем и най-разнообразното като жанрови особености"}
{"url": "http://www.focus-news.net/news/2018/07/09/2543297/burgas-avtomobil-se-e-obarnal-po-tavan-na-patya-burgas-slanchev-bryag-pri-otbivkata-za-solnitsite-i-kableshkovo.html", "text": "Затворено за движение е лявото платно на пътя Бургас-Слънчев бряг при отбивката за Солниците и Каблешково заради обърнат по таван автомобил. Това съобщи за  Радио \"Фокус\" - Бургас  Цветелина Рандева, говорител на ОДМВР-Бургас. Инцидентът е станал в 09.33 часа на излизане от Бургас. Няма пострадали. Извършват се действия по изправяне на автомобила и изтеглянето му от пътното платно. От ОДМВР съветват водачите при възможност да използват обходен маршрут, а не пътната отсечка в посока кв. \"Сарафово\", тъй като към момента там се образува задръстване. \r\nДеница ДИМИТРОВА", "date": "2018.07.09", "title": "Бургас: Автомобил се е обърнал по таван на пътя Бургас-Слънчев бряг при отбивката за Солниците и Каблешково"}
{"url": "http://www.focus-news.net/news/2018/07/09/2543298/vidin-dvama-21-godishni-mladezhi-sa-zadarzhani-za-vaorazhen-grabezh-ot-zhilishte-v-grada-izdirva-se-tehen-20-godishen-sauchastnik.html", "text": "За броени часове криминалисти са разкрили извършителите на въоръжен грабеж във Видин. Това съобщиха от  ОДМВР-Видин . С прокурорско постановление за срок до 72 часа са задържани двама 21-годишни жители на Видин.  \r\nРано сутринта в събота, около 06.44 часа жител на областния град сигнализирал на тел.112 за извършен грабеж. Трима маскирани нахлули в жилището му, в к-с ”Крум Бъчваров”, нанесли му удари с юмруци и след заплахи с пистолети отнели сумата от 500 лева, DVD плеър,  плейстейшън и дрон с дистанционно и камера. В хода на предприетите незабавни оперативно-издирвателни мероприятия криминалисти разкрили тримата автори на деянието и към 19 часа, същият ден, задържали двама от тях. Разследващите извършили претърсвания на четири адреса, на два от тях открили и иззели инкриминираните вещи и два пистолета с празни пълнители. Вчера задържаните са привлечени в качеството на обвиняеми по образуваното по случая досъдебно производство. С постанвление на прокурор от Районна прокуратура – Видин на двамата е наложена мярка за неотклонение „задържане под стража” за срок до 72 часа. Техен 20-годишен съучастник от село Покрайна е обявен за общодържавно издирване. Разследването по случая продължава.", "date": "2018.07.09", "title": "Видин: Двама 21-годишни младежи са задържани за въоръжен грабеж от жилище в града, издирва се техен 20-годишен съучастник"}
{"url": "http://www.focus-news.net/news/2018/07/09/2543306/blagoevgrad-70-godishna-zhena-e-stanala-zhertva-na-telefonna-izmama-s-3-400-lv.html", "text": "На 6 юли 2018 г. в Районно управление на МВР-Разлог, около 17.30 ч., е получен сигнал от 70-годишна жена, че на същата дата, за времето от 15.10 часа до 17.00 часа, по телефона е била въведена в заблуждение, че участва в полицейска акция за залавяне на измамници, в резултат на което й е причинена вреда в размер на 3 400 лв. Това съобщиха от  ОДМВР-Благоевград . Образувано е досъдебно производство за престъпление по чл. 209, ал. 1. Работата по случая продължава.", "date": "2018.07.09", "title": "Благоевград: 70-годишна жена е станала жертва на телефонна измама с 3 400 лв."}
{"url": "http://www.focus-news.net/news/2018/07/09/2543305/sergey-tsvetarski-nsi-18-oto-prebroyavane-na-naselenieto-shte-bade-provedeno-prez-2021-g-i-tryabva-da-bade-uredeno-s-otdelen-zakon.html", "text": "18-ото преброяване на населението ще бъде проведено през 2021 г. и трябва да бъде уредено с отделен закон.Това каза Сергей Цветарски, председател на НСИ по време на среща с медиите във връзка с Преброяване на населението и жилищния фонд през 2021 г., предаде репортер на  Агенция „Фокус“ .  \r\n„Това е 18-ото ни преброяване и то ще бъде в изпълнение на нашите ангажименти съгласно регламент 763 от 2008 г. на ЕП и на Съвета на ЕС и по една случайност той е приет точно на 9 юли 2008 г. Днес е също 9 юли.Този регламент се отнася специално за преброяването на населението и жилищния фонд в целия ЕС. От друга страна изпълняваме ангажиментите си съгласно Закона за нормативните актове и търсим максимална прозрачност и информираност на населението с оглед на постигане на целите на това преброяване“, каза Цветарски. „Стартираме съвсем навреме. Бъдещото преброяване трябва да бъде проведено през 2021 г.“, каза Цветарски и уточни, че датата ще бъде обявена допълнително. „Изчерпателното преброяване трябва да бъде уредено с отделен закон, съгласно разпоредбата на чл. 18 от Закона за статистиката. В тази връзка възложихме на фирма с опит, изготвянето на цялостна предварителна оценка на въздействието на един нов Закон за преброяване на населението и жилищния фонд“, каза още председателят на НСИ.  Последните три преброявания на населението (Справка на Агенция „Фокус“) \r\nПреброяването на населението е единственият източник на точни данни за броя на хората в страната и в отделните населени места по пол, възраст, образование, грамотност, занятие, вероизповедание, етническа принадлежност.  Февруари 2011 г.  \r\nПрез февруари 2011 г. в България се проведе 17-то преброяване на населението и жилищния фонд. Към 2011 година населението на България е 7 364 570 души. Въпросите от преброителната карта уточняват възрастта, образованието, трудовата дейност, семейното положение и местоживеенето, жилищните условия,  доходите или данъците.  Март 2001 г.  \r\nПреброяването на населението в България през 2001 година се състоя на 1 март. Към  тази дата броят на населението на България е 7 932 984 души.  Това е първото преброяването за 21 век  и за първи път датата и периодът на провеждането не са традиционно в началото или края на декември, а в съответствие с препоръките на Евростат. По време на преброяването е осигурена възможност данните за България да бъдат съпоставими с данните от другите европейски страни и да бъдат част от данните за Европа и за света като цяло.  Декември 1992 г. \r\nКъм 4 декември 1992 г. населението на страната е 8 487 317 души. Преброяването се съпътства с изследване на процесите на реституция, приватизация и хода на аграрната реформа. Проведено е изследване на заетостта и безработицата. Преброяването е проведено в изпълнение на решение на Народното събрание от 1992 г. \r\nДеница КИТАНОВА", "date": "2018.07.09", "title": "Сергей Цветарски, НСИ: 18-ото преброяване на населението ще бъде проведено през 2021 г. и трябва да бъде уредено с отделен закон"}
{"url": "http://www.focus-news.net/news/2018/07/09/2543307/kyustendil-blasnatata-ot-vlak-zhena-kray-selo-usoyka-e-59-godishna-zhitelka-na-naselenoto-myasto.html", "text": "Блъснатата от влак жена край село Усойка е 59-годишна жителка на населеното място. Това съобщи за  Радио „Фокус” – Кюстендил  Васил Соколов, кмет на село Усойка. По думите му жената е пресичала на нерегламентирано място железопътната линия. „Най-вероятно не е чула влака. Загинала е на място”, каза Васил Соколов. По думите му жената е живеела в селото с мъж на семейни начала. „Имаше някакви здравословни проблеми. Лошото се случи”, каза Соколов. Според него през последните години в района не е имало други случаи на блъснати хора. „Железопътният прелез който направиха е много добър, но се пресича е на нерегламентирани места”, каза Васил Соколов. Към момента продължава на мястото на инцидента да има полиция, влаковото движение е спряно. \r\nВенцеслав ИЛЧЕВ", "date": "2018.07.09", "title": "Кюстендил: Блъснатата от влак жена край село Усойка е 59-годишна жителка на населеното място"}
{"url": "http://www.focus-news.net/news/2018/07/09/2543308/ria-novosti-posolstvoto-na-rusiya-v-sasht-posavetva-tsru-da-aktualizira-kartata-na-stranata.html", "text": "В отговор на поздравление от Централното разузнавателно управление (ЦРУ) за участието в четвъртфиналите на Световното първенство по футбол посолството на Руската федерация в САЩ посъветва американското разузнаване на актуализира картата на страната, като добави към нея Кримския полуостров, предава  РИА Новости . \r\nПреди двубоя Русия-Хърватия ЦРУ публикува в социалната мрежа „Туитър“ любопитни неща за Русия от „Световната книга за факти на ЦРУ“. В един от постовете бе приведена карта на страната, а в друг – статистически данни за нея. \r\n„Поздравите са приети, ЦРУ. Моля, обновете Вашата карта на Русия и статистиката за нея“, написаха дипломатите на Москва в отговор. \r\nКъм съобщението бе прикрепена и карта на Руската федерация с Крим в състава й. Приведени са и нови данни за населението и площта на страната.  Тереза Герова", "date": "2018.07.09", "title": "РИА Новости: Посолството на Русия в САЩ посъветва ЦРУ да актуализира картата на страната"}
{"url": "http://www.focus-news.net/news/2018/07/09/2543309/blagoevgrad-natovareno-e-dvizhenieto-po-avtomagistrala-struma-i-glaven-pat-e-79-v-oblastta.html", "text": "Натоварено е движението по автомагистрала „Струма“ и главен път Е-79 в Благоевградска област, както и по второкласен път 19 Симитли – Гоце Делчев, но не се образуват колони от автомобили. Това съобщиха за  Радио „Фокус“ – Пирин  от Областно пътно управление – Благоевград. През нощта не са регистрирани тежки пътни инциденти в региона. В oбласт Благоевград не се извършват ремонтни дейности по републиканската пътна мрежа, заради които да са въведени ограничения за движението. Повишена е опасността от падащи камъни в Кресненското дефиле и по второкласен път 19 Симитли – Гоце Делчев. \r\nТрафикът е интензивен на входните и изходните пътни артерии на град Благоевград. Колони от автомобили се образуват на моменти в районите около жп гарата и автогарата. Натоварен трафик, но без образуването на задръствания, има по булевардите „Св. Димитър Солунски“ и „Васил Левски“. Движението по улица „Славянска“ в района на болницата се извършва сравнително спокойно. През нощта няма регистрирани тежки инциденти в града. Автобусите се движат по разписание. \r\nЛора КАЛЧЕВА", "date": "2018.07.09", "title": "Благоевград: Натоварено е движението по автомагистрала „Струма“ и главен път Е-79 в областта"}
{"url": "http://www.focus-news.net/news/2018/07/09/2543310/diana-yancheva-nsi-shte-predlozhim-tri-vremevi-varianta-za-prebroyavaneto-no-ne-zhelaem-da-se-osashtestvi-kogato-ima-izbori.html", "text": "Ще предложим три времеви варианта а за преброяването, но не желаем да се осъществи, когато има избори. Това каза Диана Янчева, заместник-председател на НСИ по време на среща с медиите във връзка с Преброяване на населението и жилищния фонд през 2021 г. , предаде репортер на  Агенция „Фокус“ . „Едната е януари – февруари 2021, втората е май 2021 и третата ноември – декември 2021 г.“, каза Янчева. Тя поясни, че през 2021 г. предстоят парламентарни избори през пролетта и президентски през есента. Янчева обясни, че предвид факта, че основните помощници в преброяването са общините и областните управители, които са ангажирани пряко с избори, от НСИ не желаят точно тогава да има и преброяване. \"Достатъчно тежки са като организационна дейност и двете неща, за да ги смесваме“, каза още тя.  \r\nПо думите й януари и февруари населението е относително немобилно. „Май месец ще бъде време след избори, т.е общините вече няма да са ангажирани с дейности по парламентарните избори, но пък тогава има много почивни дни, населението е доста мобилно. Това са недостатъците през този месец. Ноември-декември е периода след президентските избори. Тогава страстите ще са утихнали. Няма да има ангажираност от страна на общините, но тогава имаме евентуално лоши метеорологични условия“, каза още Янчева. \r\nДеница КИТАНОВА", "date": "2018.07.09", "title": "Диана Янчева, НСИ: Ще предложим три времеви варианта за преброяването, но не желаем да се осъществи, когато има избори"}
{"url": "http://www.focus-news.net/news/2018/07/09/2543302/pazardzhik-16-grupi-ot-politsai-pozharnikari-i-lovtsi-izdirvat-izcheznaloto-kray-reka-luda-yana-6-godishno-momiche-ot-panagyurishte.html", "text": "Всички служители на полицейското управление и пожарната в Панагюрище, включително и свободните от дежурство, са извикани тази сутрин за подновяване на акцията по издирване на 6-годишното дете от града. Това съобщи за  Радио „Фокус“ – Пазарджик  говорителят на ОДМВР - Пазарджик Мирослав Стоянов. Той отбеляза, че на помощ са се притекли и ловците от Ловно-рибарското дружество „Глиган“ в града. „Сформирани са 16 групи от полицаи, пожарникари и ловци, които започнаха издирването паралелно и по двата бряга на река Луда Яна, за да се обхване коритото в пълнота. Ако се наложи, издирването ще продължи и след село Попинци, където реката преминава“, допълни Стоянов. \r\nРадослава МУРДЖЕВА", "date": "2018.07.09", "title": "Пазарджик: 16 групи от полицаи, пожарникари и ловци издирват изчезналото край река Луда Яна 6-годишно момиче от Панагюрище"}
{"url": "http://www.focus-news.net/news/2018/07/09/2543316/pleven-zadarzhan-e-uchastnik-v-telefonna-izmama-za-blizo-7000-leva.html", "text": "В резултат на упорита работа и извършени множество оперативни действия, криминалисти на ОДМВР-Плевен са разкрили участник в телефонна измама. Това съобщиха от пресцентъра на  МВР . Разследването е започнало още миналата година, след сигнал, получен на 24 юли от 90-годишна жена, станала жертва на телефонна измама по познатата вече схема за провеждана полицейска операция. Жертвата обяснила, че непознат, представил се за полицейски служител, е звънял многократно на домашния й телефон и след като я убедил да „съдейства“, жената на три пъти  хвърлила през терасата си общо  6 970 лева, поставени в пликове. Три дни по-късно по същата схема била подведена и 79-годишна плевенчанка, която се простила с общо  8000 лева, в плика доверчиво поставила както  личната си карта, така и двете си дебитни карти с пин кодовете за тях. И по двата случая били образувани досъдебни производства. В хода на стартиралите оперативно - издирвателни действия криминалистите установили и задържали 32-годишен мъж, жител на село Неофит Рилски, Варненско, взел паричните суми и вещите. Той е привлечен в качеството му на обвиняем за извършено престъпление по чл. 210, ал. 1, във връзка с чл. 209, ал. 1, във връзка с чл. 26, ал. 1, във връзка с чл. 20, ал. 4 от НК, и е разпитан като такъв пред служебен защитник. С постановление на плевенския съд на 32-годишния мъж е взета мярка за  неотклонение \"задържане под стража\".", "date": "2018.07.09", "title": "Плевен: Задържан е участник в телефонна измама за близо 7000 лева"}
{"url": "http://www.focus-news.net/news/2018/07/09/2543318/varna-rekite-na-teritoriyata-na-oblastta-sa-v-koritata-si-ne-sa-otchita-povishavane-na-nivata-na-yazovirite.html", "text": "Реките Камчия, Провадийска и Ана дере на територията на област Варна са в коритата си, не са констатирани разливи през последното денонощие. Това съобщи за  Радио „Фокус“ – Варна  оперативният дежурен при Областна администрация – Варна.  Според оперативните данни обстановката в областта е спокойна и няма сведения за аварии или проблемни места при водоемите. През последното денонощие от общините няма постъпила информация за аварийни ситуации по язовирните стени и съоръженията към тях. Регистрираните валежи на територията на областта са в малки количества, уточниха от администрацията. \r\nСпоред хидропрогнозата на Националния институт по метеорология и хидрология са възможни незначителни повишения на водните нива в Черноморски басейн, вследствие на валежи. На 11 юли речните нива в басейна ще се понижават или ще останат без съществени изменения. Водните количества ще бъдат под праговете за внимание. \r\nМарияна ВАЛЕНТИНОВА", "date": "2018.07.09", "title": "Варна: Реките на територията на областта са в коритата си, не са отчита повишаване на нивата на язовирите"}
{"url": "http://www.focus-news.net/news/2018/07/09/2543313/veliko-tarnovo-54-litra-dazhd-sa-padnali-v-selo-krusheto-za-izminaloto-denonoshtie.html", "text": "54 л/кв.м е измереното количество на падналите валежи в село Крушето, община Горна Оряховица, за изминалото денонощие. Това е населеното място в областта, в което е валяло най-много, съобщиха за  Радио „Фокус“ – Велико  Търново от Хидрометеорологичната станция в града. В Павликени са паднали 31 л/кв.м, а във Велико Търново – 27.7 л/кв.м. „По-малко е валяло в Балкана – в Елена са измерени 9 литра, а в село Костел, където по принцип вали много –  6 литра“, обясни още дежурната. Тя уточни, че над 20 литра валежи са отчетени и в селата Кесарево, Камен и Караисен. Падналият дъжд в Полски Тръмбеш е 30 литра. „Фокус“  припомня, че за днес в областта е обявено предупреждение от първа степен за интензивни валежи. Към момента във Велико Търново превалява слаб дъжд, но обстановката е спокойна. \r\nЛуиза ТРАНЧЕВА", "date": "2018.07.09", "title": "Велико Търново: 54 литра дъжд са паднали в село Крушето за изминалото денонощие"}
{"url": "http://www.focus-news.net/news/2018/07/09/2543315/bdzh-vazstanoveno-e-dvizhenieto-na-vlakovete-v-uchastaka-mezhdu-garite-dupnitsa-i-blagoevgrad.html", "text": "Възстановено е движението на влаковете в участъка между гарите Дупница и Благоевград. Това съобщиха от пресцентъра на  БДЖ . Около 07:40 ч. машинистът на товарен влак забелязва човек, който лежи на релсите в района на спирка Усойка и незабавно предприема действия за спиране на влака и уведомяване на компетентните служби. По тази причина беше спряно движението на всички влакове, пътуващи в участъка между гарите Дупница и Благоевград, с цел извършване на следствени действия.   \r\nЗа пътниците от преминаващите през участъка пътнически влакове беше организиран превоз с автобуси. Движението на композициите е възстановено в 11.13 ч.", "date": "2018.07.09", "title": "БДЖ: Възстановено е движението на влаковете в участъка между гарите Дупница и Благоевград"}
{"url": "http://www.focus-news.net/news/2018/07/09/2543319/pazardzhik-okrazhniyat-sad-shte-gleda-delo-za-prichinena-smart-pri-katastrofa.html", "text": "Окръжен съд-Пазарджик ще гледа дело за причинена смърт при катастрофа, съобщи за  Радио „Фокус“-Пазарджик  Маринела Георгиева от администрацията на съда. Делото е образувано по внесен обвинителен акт от Окръжна прокуратура-Пазарджик. Подсъдимият е обвинен за това, че на 8 юли 2017 г. на автомагистрала „Тракия“ при управление на лек автомобил с прикачено ремарке е нарушил правилата за движение по пътищата – шофирал е с превишена скорост и за да избегне челен удар с движещ се пред него друг лек автомобил, е предизвикал катастрофа. В резултат на това е причинена смъртта на един човек. \r\nНасрочено е разпоредително заседание по делото. Докладчик е съдия Ивета Парпулова. Началото на съдебното заседание е предвидено за 14.00 часа. \r\nРадослава МУРДЖЕВА", "date": "2018.07.09", "title": "Пазарджик: Окръжният съд ще гледа дело за причинена смърт при катастрофа"}
{"url": "http://www.focus-news.net/news/2018/07/09/2543320/pazardzhik-reka-maritsa-e-povishila-nivoto-si-pri-grada-s-28-sm-za-poslednoto-denonoshtie.html", "text": "През последните 24 часа се отчита повишение в нивото на някои от основните реки в област Пазарджик, сочи справка в сайта на  Националния институт по метеорология и хидрология  (НИМХ) към Българската академия на науките (БАН). Река Марица е покачила нивото си при Пазарджик с 28 сантиметра, а при Белово - с 18 см. Река Чепинска при Велинград запазва нивото си от преди ден, а Тополница при село Поибрене е понижила нивото си с 2 см.", "date": "2018.07.09", "title": "Пазарджик: Река Марица е повишила нивото си при града с 28 см за последното денонощие"}
{"url": "http://www.focus-news.net/news/2018/07/09/2543321/biser-mihaylov-oblasten-upravitel-na-blagoevgrad-situatsiyata-v-oblastta-e-spokoyna-sled-padnalite-valezhi.html", "text": "Ситуацията в Благоевградска област е спокойна след падналите валежи. Това каза за  Радио „Фокус“-Пирин  Бисер Михайлов, областен управител на Благоевград. По думите му няма постъпили сигнали към областния център и към Регионална дирекция „Пожарна безопасност и защита на населението“. „През изминалите два дни имаме незначителни повишения на нивата на реките Струма и Места“, каза още Михайлов. За река Струма повишението е 10 сантиметра, но това е далеч от нормите за високи нива на водите или критичните равнища, които биха причинили наводнения. \r\nЛора КАЛЧЕВА", "date": "2018.07.09", "title": "Бисер Михайлов, областен управител на Благоевград: Ситуацията в областта е спокойна след падналите валежи"}
{"url": "http://www.focus-news.net/news/2018/07/09/2543322/sergey-tsvetarski-nsi-dopalnitelni-deynosti-leko-shte-oskapyat-prebroyavaneto-no-to-e-po-evtino-otkolkoto-edni-izbori.html", "text": "Допълнителни дейности леко ще оскъпят преброяването, но то е по-евтино, отколкото едни избори. Това каза Сергей Цветарски, председател на НСИ по време на среща с медиите във връзка с Преброяване на населението и жилищния фонд през 2021 г., предаде репортер на  Агенция „Фокус“ . На въпрос на каква стойност ще бъде преброяването през 2021 г., Цветарски отговори: „Етапът, на който се намираме е съвсем начален. Сега започваме да очертаваме мащабите на бъдещето преброяване и като въпроси, и като продължителност, и като участници. При класическото преброяване в предишни години са участвали от порядъка на 40-45 хил. души. Това влияе върху бюджета на преброяването. Нека в момента се задоволим със сумите, които са били харчени при предишните преброявания, но да имаме предвид, че при предстоящото преброяване, ще имаме допълнителни дейности, които леко ще го оскъпят“, каза Цветарски. По думите му преброяването е основата за всички други изследвания, които се провеждат сред населението и възвръща многократно разходите, направени за него. „Към момента нека това не е главният въпрос. Той има значение, тъй като ние планираме бюджета на преброяването за четири години напред, започвайки от 2019 г. до 2022 г. и той ще бъде разпределен съобразно дейностите във всяка една от годините“, поясни Цветарски. Той обърна внимание, че при предишното преброяване е имало спестяване на разходи. „Софтуерът тогава е бил различен, а сега ще бъде в съответствие с новите технологии“, коментира Цветарски.  \r\nНа въпрос защо има колебания за въпросите, свързани с майчин език и вероизповедание, Цветарски допълни, че НСИ не се колебаят. \"Ние статистиците сме лакоми за информация и искаме, колкото се може повече да съберем, не защото искаме да я използваме за свои любопитни цели, а защото това помага за добрите политики впоследствие. Въпросът е докъде и как хората могат да го приемат. Има различни реакции на тези въпроси. Хората започват да го интерпретират и точно тук ще разчитаме на медиите да обясните докъде и как може да се прониква в личното пространство\", допълни Цветарски.  \r\nНа въпрос колко ще бъдат вариантите при избор на пол, Цветарски заяви, че е рано да се каже. \"Нека това бъде предмет на обсъждане\", допълни още председателят на НСИ.   \r\nДеница КИТАНОВА", "date": "2018.07.09", "title": "Сергей Цветарски, НСИ: Допълнителни дейности леко ще оскъпят преброяването, но то е по-евтино, отколкото едни избори"}
{"url": "http://www.focus-news.net/news/2018/07/09/2543312/alsat-m-makedoniya-vse-oshte-nyama-nasrochena-data-za-nachaloto-na-rabotata-na-komisiyata-za-dik.html", "text": "Все още няма насрочена дата за началото на работата на комисията, натоварена с изборите за новия състав на Държавната избирателна комисия (ДИК), отбелязва излъчващият на албански език скопски телевизионен канал  „Алсат-М“ . \r\nОчаква се парламентарната процедура за изборите за ДИК да започнат тази седмица, но все още е неясно кога председателят на Комисията за избори и назначения Илия Димовски от ВМРО-ДПМНЕ ще насрочи заседанието.Той вече подчерта, че това няма да се случи, докато партиите не съгласуват позициите си.  \r\nВМРО-ДПМНЕ обвързва гласуването си за ДИК  с с приемането на закона за финансирането на партии и закона за правителството, тъй като – според опозиционната партия, това е било договорено преди връщането й в парламента. СДСМ обаче твърди, че опозицията умишлено блокира изборния процес.  \r\nСрокът за избирането на новия състав на ДИК е 17 юли. Според закона, съставът на ДИК се приема с мнозинство от две трети в парламента, т.е. необходими са и гласовете на опозицията.  Тереза Герова", "date": "2018.07.09", "title": "„Алсат-М“ (Македония): Все още няма насрочена дата за началото на работата на комисията за ДИК"}
{"url": "http://www.focus-news.net/news/2018/07/09/2543324/borislava-petrova-kashta-muzey-ivan-vazov-sopot-programata-po-povod-chestvaneto-na-168-ata-godishnina-ot-rozhdenieto-na-ivan-vazov-zapochna-oshte-na-2-yuli.html", "text": "Програмата по повод честването на 168-мата годишнина от рождението на Иван Вазов започна още на 2 юли. Това каза директорът на Къща музей „Иван Вазов“ в Сопот Борислава Петрова в интервю за  Агенция „Фокус“  по повод 168-ата годишнина от рождението на българския писател и драматург Иван Вазов. „Днес започнахме с една тържествена литургия по повод годишнината от рождението на Вазов. След това продължихме с „Детско утро“ под наслов „Аз съм българче“. То е традиционно и се провежда за 10-а година. Подготвено е от Центъра за работа с деца. Участват всички детски градини от общината, както и Комплексът за социални услуги“, допълни тя. „Открихме и една интересна изложба „Вазовите последователи“. Тя е постоянна, на открито с 5 табла и представя носителите на Вазовата награда през годините. За първи път посмъртно това е Димитър Талев – 1970 г., когато е учредена и наградата. Довечера в залата на читалището с авторски рецитал на Недялко Йорданов - „Не остарявай любов“ ще завършат тържества“, каза още Борислава Петрова.  Пълния текст на интервюто четете по-късно в „Мнение”", "date": "2018.07.09", "title": "Борислава Петрова, Къща музей „Иван Вазов“ - Сопот: Програмата по повод честването на 168-ата годишнина от рождението на Иван Вазов започна още на 2 юли"}
{"url": "http://www.focus-news.net/news/2018/07/09/2543325/obshtina-dobrich-montira-24-ukazatelni-znatsi-na-novi-i-stari-avtobusni-spirki.html", "text": "24 указателни знаци, уточняващи наличието на нови и стари автобусни спирки са монтирани в края на миналата седмица от Общинското предприятие „Комуналстрой“. Това съобщиха от пресцентъра на  Общината . Знаците са нови и са в помощ на добричлии, които използват градския транспорт. Спирките са на най–натоварените улици и кръстовища, които са с голям поток от пътници в централна градска част и по кварталите. Знаците осигуряват информация за  местоположението  на спирката. Те се намират по: бул.“Трети март“ до Летния театър и Къщата музей „Й.Йовков“; До Дом Паметник „Й. Йовков“; по ул.“Отец Паисий“ /между улиците “Славянска и Ген.Скобелев“; по бул. „Добруджа“ - спирка  Строител;  по бул. „Добруджа“ спирка Стоматология посока Балчик; по ул. „Дим Ковачев“ между бул. „Добруджа“ и ул. „Орфей“; по ул.“Агликина поляна“ - спирка на Кооперативен пазар в ЖК  „Балик“ и на новата автобусна спирка по ул. „Отец Паисий“ срещу БЧК. В по – голямата си част указателните знаци са монтирани двустранно, тоест от двете страни на уличното платно. Община Добрич ще продължи да подновява или да подменя знаците и на други места и спирки.", "date": "2018.07.09", "title": "Община Добрич монтира 24 указателни знаци на нови и стари автобусни спирки"}
{"url": "http://www.focus-news.net/news/2018/07/09/2543326/kyustendil-chast-ot-proizvoditelite-v-grada-sa-povishili-tsenata-na-hlyaba-s-10-stotinki.html", "text": "Част от производителите в Кюстендил са повишили цената на хляба. Това показа репортерска проверка на  Радио „Фокус” – Кюстендил . Повишението е с 10 стотинки за един хляб с тегло 700 грама. Новата цена е 1,10 лв/бр. – 1,20 лв/бр. Според доставчиците на хляб в магазинната мрежа поскъпването е заради по-високите цени на тока, природният газ и горивата. „В Кюстендил няма как всички да вдигнат цените на хляба. Някои могат да си го позволят, но малките производители само оцеляват. Големите търговски вериги предлагат хляб на много ниски цени, аз при този случай няма как да увелича цената, въпреки че е наложително”, каза Милен Николов, производител на хляб и тестени изделия в Кюстендил. По думите му в областта няма сдружение на хлебопроизводителите, а цената се определя от големите фирми на пазара. \r\nВенцеслав ИЛЧЕВ", "date": "2018.07.09", "title": "Кюстендил: Част от производителите в града са повишили цената на хляба с 10 стотинки"}
{"url": "http://www.focus-news.net/news/2018/07/09/2543314/diana-yancheva-nsi-optimisti-sme-che-na-18-oto-prebroyavane-dosta-poveche-hora-shte-se-prebroyat-elektronno.html", "text": "Оптимисти сме, че на 18-ото преброяване доста повече хора ще се преброят електронно. Това каза Диана Янчева, заместник-председател на НСИ по време на среща с медиите във връзка с Преброяване на населението и жилищния фонд през 2021 г., предаде репортер на  Агенция „Фокус“ . По думите й подготовката на преброяването започва сега, тъй като има много въпроси за обсъждане. „Единият от въпросите, който подлежи на обсъждане е как да бъде проведено това преброяване – електронно, чрез административни източници, чрез класически метод, с преброители и анкетни карти. Ако надделее мнението, че трябва да бъде електронно и въобще да бъде такова, може да е комбиниран методът, ще ни бъде необходим времеви ресурс, за да обявим обществена поръчка и да бъде изработена информационна система“, коментира Янчева. Тя допълни, че НСИ са оптимисти, че на 18-ото преброяване доста повече хора ще се преброят електронно.  \r\nПо думите й оптимизмът идва от факта, че през 2011 г. 42% от населението се е преброило електронно. „Този оптимизъм е подхранван от това, че около 45 % от домакинствата тогава са имали достъп до интернет, към 31 декември 2017 г. около 68 % от населението вече има достъп до интернет“, коментира Янчева и допълни, че НСИ има готовност за такова електронно преброяване. Заместник-председателят на НСИ поясни, че друг въпрос, който трябва да бъде обсъден е дали да има въпроси относно вероизповеданието, етноса и майчиния език на хората. „Съгласно Закона за статистиката тези въпроси винаги се поставят за доброволен отговор, но пък трябва да си даваме сметка, че преброяването е единственият източник на такава информация въобще. Добре е поне от преброяване на преброяване да видим каква е структурата на населението“, каза Янчева. \r\nПо отношение на необходимия отделен закон за преброяването, Янчева коментира, че подготовката за него е започнала през май тази година. Тя поясни, че НСИ предвижда две регионални срещи: в Пловдив на 13 юли 2018 г. и във Велико  Търново на 23 юли 2018 г., а на  27 юли 2018 г. специално за София град и София област. „Освен това ще имаме и консултации с министерства и ведомства, които са планирани за 26 юли 2018 г. Целта ни е да достигнем до колкото се може заинтересовани страни и бъдещи участници в преброяването“, допълни още заместник-председателят на НСИ. „Целта ни е около 7 септември 2018 г. да имаме изготвен законопроект, който също ще бъде качен на сайта за обществени консултации. Идеята ни е някъде към кая на октомври да приключим всички консултационни етапи и законопроектът да бъде внесен чрез ресорния ни вицепремиер на заседание на Министерски съвет, който да го утвърди, за да влезе в законодателната програма на НС в първото полугодие на 2019 г.“, допълни Янчева.  \r\nДеница КИТАНОВА", "date": "2018.07.09", "title": "Диана Янчева, НСИ: Оптимисти сме, че на 18-ото преброяване доста повече хора ще се преброят електронно"}
{"url": "http://www.focus-news.net/news/2018/07/09/2543323/mladezhkoto-obedinenie-v-bsp-kam-mgerb-malchite-za-shamara-ot-evropa-i-lezhite-pred-partiyniya-dom.html", "text": "Мълчите за шамара от Европа и лежите пред Партийния дом. Това се посочва в обръщение на Младежкото обединение в БСП към Младежи ГЕРБ (МГЕРБ), изпратено от пресцентъра на  НС на БСП . \r\nАгенция \"Фокус\" публикува обръщението без редакторска намеса: \r\n\"Уважаеми Младежи ГЕРБ, \r\nНие, младите хора на България, трябва да отстояваме правата на нашите връстници и с работата си да им създаваме условия да учат, работят и отглеждат децата си в България. Вашата партия управлява в момента.  \r\nНе се ли срамувате, че точно ГЕРБ отхвърли Закона за семейното подоходно облагане, който щеше да помогне на младите семейства с деца да плащат по-малко данъци? \r\nНе ви ли е неудобно, че вашата партия не прие закона ни за културния чек, който щеше да позволи на младите хора да се докоснат до българската култура и изкуство и да съхранят българския дух? \r\nЗащо не приехте облекченото студентско кредитиране, което  внесохме в парламента, за да могат учащите да подпомогнат следването си? \r\nКъде бяхте и защо мълчахте, когато ГЕРБ (Граждани за ЕВРОПЕЙСКО развитие на България) получиха най-звучния шамар от младите европейци? Не само ние, Европа ви каза, че организираната от вас Европейска младежка конференция в София „разруши работата на поколенията преди нас”. Луис Алварадо – президент на Европейския младежки форум заяви: „Конференцията в България е пример за това, какво не е младежко участие. Европа е глобален пример и вдъхновение за останалата част от света за това, какво е възможно, що се отнася до овластяването на младите хора – защото го изградихме по трудния начин. И тази конференция подкопа и постави в опасност всичко това.” Нали за вас се отнасяше възмущението на младите европейци, че сте им изпратили смс, кога да ръкопляскат и стават на крака за „вожда” Ви. \r\nПризоваваме Ви да заемете активна позиция по политиките за младите хора, а не да изчерпвате младежката си дейност с лежане пред Партийния дом три дена и три нощи, за да регистрирате ГЕРБ за поредните избори в ЦИК.  \r\nКато оставаме отворени за политически спор по работата за младите хора и тяхното бъдеще, Ви пожелаваме здраве и характер- да имате собствена позиция и да я отстоявате смело\".", "date": "2018.07.09", "title": "Младежкото обединение в БСП към МГЕРБ: Мълчите за шамара от Европа и лежите пред Партийния дом"}
{"url": "http://www.focus-news.net/news/2018/07/09/2543331/sport-izabella-shinikova-specheli-titlata-na-dvoyki-v-ashafenburg.html", "text": "Изабелла Шиникова спечели титлата на двойки на турнира по тенис на червени кортове в германския град Ашафенбург. \r\nНа финала Шиникова и Полина Лейкина от Русия победиха поставените под номер две в основната схема Ема Лаине от Финландия и Киара Скол от САЩ със 7:6, 7:5 в среща, продължила 94 минути. \r\nЗа българката това е 27-ма титла на двойки в турнирите на Международната тенис федерация и първа за сезона.", "date": "2018.07.09", "title": "Спорт: Изабелла Шиникова спечели титлата на двойки в Ашафенбург"}
{"url": "http://www.focus-news.net/news/2018/07/09/2543328/varna-sedem-probi-po-pokazatel-estestven-uran-sa-analizirani-ot-zdravnata-inspektsiya-v-grada-prez-sedmitsata-ne-sa-konstatirani-otkloneniya.html", "text": "Седем проби по показател естествен уран са анализирани от Здравната инспекция във Варна във връзка с мониторинга на питейни води. Това съобщиха за  Радио „Фокус“ – Варна  от Регионалната здравна инспекция във Варна. Получените резултати не надвишават максималната параметрична стойност, определена съгласно изискванията на Наредба №9 за качеството на водата, предназначена за питейно-битови цели. Според седмичната сигнална справка за периода 29 юни до 5 юли са изследвани и пет проби питейни води за обща бета активност. Установените стойности по този показател са под определеното контролно ниво в наредбата, допълниха от инспекцията. \r\nС двукратно измерване в работни дни пред здравната инспекция във Варна се следи нивото на естествения радиационен гама-фон. През изтеклия период стойностите на гама-фона са нормални и варират между 0,10 и 0,11 микросиверта за час. Отклонения извън нормалните флуктуации на гама-фона не са констатирани. \r\nМарияна ВАЛЕНТИНОВА", "date": "2018.07.09", "title": "Варна: Седем проби по показател естествен уран са анализирани от Здравната инспекция в града през седмицата, не са констатирани отклонения"}
{"url": "http://www.focus-news.net/news/2018/07/09/2543311/lora-vasileva-kashta-muzey-ivan-vazov-sofiya-vsichko-v-tvorchestvoto-na-ivan-vazov-e-provokirano-ot-deystvitelnostta.html", "text": "Всичко в творчеството на Иван Вазов е провокирано от действителността. Това каза главният уредник на Къща музей „Иван Вазов“ в София Лора Василева в интервю за  Агенция „Фокус“  по повод 168-ата годишнина от рождението на българския писател и драматург Иван Вазов. „Всичко, което го е впечатлявало и трогвало се е изразявало в писмен вид. Като започнем с родолюбието и преминем през любовта към българския език и неговото запазване и съхранение. След това можем да преминем и към любовната тема в края на живота му. Има едно жанрово разнообразие и теми, които са застъпени“, допълни още тя.  \r\nЦветелин ДИМИТРОВ Пълния текст на интервюто четете в „Мнение”", "date": "2018.07.09", "title": "Лора Василева, Къща музей „Иван Вазов“ - София: Всичко в творчеството на Иван Вазов е провокирано от действителността"}
{"url": "http://www.focus-news.net/news/2018/07/09/2543330/magdalena-kostova-nsi-kam-kraya-na-minalata-godina-broyat-na-naselenieto-v-balgariya-e-7-050-000-dushi.html", "text": "Към края на миналата година броят на населението в България е 7 050 000 души. Това каза пред журналисти Магдалена Костова - директор на дирекция „Демографска и социална статистика“  във връзка с настоящата снимка на населението от статистическа гледна точка, предаде репортер на  Агенция „Фокус“ . „Очакваме догодина то да падне под 7 000 000, ако се запазят настоящите тенденции, а те са: раждаемостта намалява; смъртността се задържа на едно и също ниво, но е твърде висока, много по-висока, отколкото в другите европейски страни; населението застарява, териториалното му разпределение е неравномерно. Тези тенденции са от 90-те години на миналия век“, каза Костова. \r\nНа въпрос каква роля играе миграцията за броя на населението, Костова заяви, че тя също има своя принос. „Емигрират предимно млади хора в активна възраст, жени във фертилна възраст. Естествено това се отразява на цялостната структура на населението“,допълни Костова.  \r\nТя поясни, че раждаемостта през последните години се движи около 9 живо родени деца на 1000 души от средногодишното население, а смъртността е между 14 и 15 души. Костова уточни, че през 1946 г. има два пъти повече родени, отколкото починали при почти същото население като сега. Тя допълни, че спрямо преброяването през 2011 г. населението е намаляло с 300 000 души.  \r\nПо отношение на браковете през последните пет години, Магдалена Костова, поясни, че няма ясно изразена тенденция. \"Последната година се увеличиха малко, но пък предната малко намаляха. Разводите намаляват последните няколко години. Предстоящото преброяване ще покаже хората, които живеят в съжителство, а не в юридически брак. Тази форма явно не е предпочитана сред населението. Много хора живеят в съжителство без брак\", допълни още директорът на дирекция \"Демографска и социална статистика\".  \r\nДеница КИТАНОВА", "date": "2018.07.09", "title": "Магдалена Костова, НСИ: Към края на миналата година броят на населението в България е 7 050 000 души"}
{"url": "http://www.focus-news.net/news/2018/07/09/2543332/plovdiv-v-tezhko-sastoyanie-sa-petimata-postradali-pri-katastrofata-kray-razklona-za-selo-parvenets.html", "text": "В тежко състояние са петимата пътници, пострадали при катастрофата тази нощ, станала на край разклона за село Първенец, на главен път ІІ-86. Това съобщиха за  Радио „Фокус”-Пловдив  от пресцентъра на Университетската болница в Пловдив. И петимата са с множество фрактури и травми. Всичките са хоспитализирани в различни клиники в болницата. 20-годишен пътник е с множество фрактури на ребра, ключица, долна челюст и др. 54-годишен мъж е настанен във Втора хирургия с гръдно-коремна травма. 45-годишен мъж е настанен в Клиниката по ортопедия и травматология с фрактури от лявата страна и 6 счупени ребра от същата страна. 29-годишен мъж е настанен във Втора хирургия, а 28-годишен – в Клиниката по неврохирургия – състоянието им е тежко. \r\nКатастрофата стана към 02.50 ч. тази сутрин. Челно са се ударили лек автомобил „Ауди“ с 29-годишен водач и лек автомобил „Фолксваген“, управляван от 45-годишен мъж. Единият автомобил е бил с кърджалийска регистрация. Причините за произшествието се изясняват в рамките на досъдебно производство. \r\nЦветана ТОНЧЕВА", "date": "2018.07.09", "title": "Пловдив: В тежко състояние са петимата пострадали при катастрофата край разклона за село Първенец"}
{"url": "http://www.focus-news.net/news/2018/07/09/2543329/bsp-izrazyava-saboleznovaniya-kam-blizkite-na-zaginaliya-pri-remonta-na-partiyniya-dom-i-prizovava-obedineni-patrioti-da-otteglyat-zamestnik-ministar-sultanka-petrova.html", "text": "БСП изразява съболезнования към близките на загиналия при ремонта на Партийния дом и призовава \"Обединени патриоти\" да оттеглят заместник-министър Султанка Петрова. Това се посочва в писмо до вицепремиера Валери Симеонов, вицепремиера Красимир Каракачанов и председателя на ПГ на \"Обединени патриоти\" Волен Сидеров. Писмото е разпространено до медиите от пресцентъра на  Националния съвет на БСП  и във връзка с 25-годишния охранител на строежа на новото Народно събрание в бившия Партиен дом, който бе открит мъртъв. Агенция \"Фокус\" публикува пълния текст на писмото без редакторска намеса: Изразяваме съболезнования на семейството и близките на загиналия при ремонта на Партийния дом Даниел Тасев. \r\nУважаеми г-н Симеонов, Каракачанов, Сидеров, \r\nОбръщаме се към вас, да оттеглите своя представител в МТСП – заместник- министър Султанка Петрова. Като достойни патриоти, дайте пример, че за Вас конфликтът на интереси в политиката е недопустим. \r\nГ-н Симеонов, Вие смело се противопоставихте на назначаването на \"калинки\" на ГЕРБ и \"партизански назначения\". Призоваваме Ви да продължите със същото отношение към съвместяването в едно семейство на пост заместник- министър и управление на фирма, която охранява Народното събрание. \r\nКогато властта и парите са така здраво обвързани, за хората остава засилващото се чувство за несправедливост. \r\nПризоваваме Ви да сложим край на това.", "date": "2018.07.09", "title": "БСП изразява съболезнования към близките на загиналия при ремонта на Партийния дом и призовава \"Обединени патриоти\" да оттеглят заместник-министър Султанка Петрова"}
{"url": "http://www.focus-news.net/news/2018/07/09/2543333/borislava-petrova-kashta-muzey-ivan-vazov-sopot-vazov-se-utvarzhdava-kato-poetichen-ritsar-na-edna-edinstvena-vsepoglashtashta-lyubov-vselenata-balgariya.html", "text": "Вазов се утвърждава като един поетичен рицар на една единствена всепоглъщаща любов – вселената България. Това каза директорът на Къща музей „Иван Вазов“ в Сопот Борислава Петрова в интервю за  Агенция „Фокус“  по повод 168-ата годишнина от рождението на българския писател и драматург Иван Вазов. „Вазов е живата история на българите, народен трибун, летописец. Той се прекланя пред това, ние пък се прекланяме пред него. Литературното наследство на нашия съгражданин ни зарежда с една неизтощима енергия за героичното ни минало, помага ни да се самоопознаем и да разберем, че родината ни се нуждае от нас, от нашите духовни сили и любов\", заяви Петрова. \"Фактът, че четейки Вазов достигаме до тези прозрения означава, че той винаги може да ни даде повече, отколкото предполагаме“, допълни тя. \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.07.09", "title": "Борислава Петрова, Къща музей „Иван Вазов“ - Сопот: Вазов се утвърждава като поетичен рицар на една единствена всепоглъщаща любов – вселената България"}
{"url": "http://www.focus-news.net/news/2018/07/09/2543327/deutsche-welle-erdogan-parviyat-sultan-na-novata-turtsiya.html", "text": "Девети юли е датата, на която Турция официално ще премине от парламентарна към президентска форма на управление. Реджеп Тайип Ердоган получава правомощия, с каквито нито един политически лидер на Турция не е разполагал, коментират в редакцията на  Deutsche Welle . \r\nПреизбраният президент ще положи клетва на церемония в сградата на парламента – 13 г., след като „Партията на справедливостта и развитието“, основател и лидер на която е самият Ердоган, започва преговори за присъединяване на Анкара към клуба на Брюксел.  \r\nТогава изглеждаше, че демокрацията и свободата на словото се развиват активно в страната. Но сега, малко повече от десетилетие по-късно, Турция ще даде на своя все по-авторитарен, ислямистки и националистически настроен президент безпрецедентна сила. \r\nСлед като парламентът загуби контрол над изпълнителната власт, Ердоган ще получи еднолично право да се разпорежда в страната. И благодарение на своите пълномощия за назначаване на съдиите той ще дърпа конците и в съдебната власт.  Няма сравнение със САЩ или Франция  \r\nЕрсин Калайшоглу от Центъра за политика към Университета „Сабанджъ“ пояснява, че все още не е съвсем докрай ясно как ще се промени системата за управление. „Досега бяха в ход дискусиите само за това как най-общо ще изглежда системата. Нито обществеността, нито политолозите не знаят точните детайли“, счита Калайшоглу.  \r\nСъщевременно Ердоган подчертава, че президентската форма на управление съществува и в други демократични страни. Но новата политическа система на Турция се различава значително от тази в САЩ или във Франция. \r\nТака например американският президент няма право да разпуска Конгреса, докато Ердоган ще може да разпуска парламента и да насрочва нови избори. Във Франция парламентът назначава членовете на Конституционния съд. В новата Турция това ще прави Ердоган.  Признаци на самодържавие \r\nСпоред Калайшоглу в президентската система на управление на Турция се наблюдават признаци на самодържавие. „Както в американската, така и във френската система има фактор гражданско общество. Ние нямаме такова“. Освен това, Ердоган ще може да издава президентски укази, които ще имат силата на закон. По този начин той ще заобикаля парламента. До този момент президентът имаше подобно право само в условията на извънредно положение, което, впрочем, в Турция остава в сила и до ден днешен.  \r\nВъв всеки един момент Ердоган ще може да лишава от пълномощия съдиите. Така едва ли може да се каже, че става въпроса за президентска система с независимо и безпристрастно правосъдие, твърдят експертите. Политологът Догу Ергил споделя тези опасения. Ключовото за демокрацията разделение на властите и независимият съд ще бъдат заличени в Турция, обяснява Ергил.  Заплахата от ултранационализма \r\nОткрит остава и въпросът дали коалицията „Народен алианс“, която партията на Ердоган състави с Партия на националистическото действие (ПНД) ще допринесе за отслабването на напрежението в страната. Мнозина се опасяват, че твърдата позиция на ПНД по кюрдския въпрос и отричането й от някои демократически ценности може да създадат още по-националистическа атмосфера в Турция.  \r\nЕрдоган се нуждае от ПНД за мнозинството в парламента. Тази ситуация може да създаде сериозни препятствия за мирното разрешаване на кюрдския проблем, а също и за отношенията с ЕС. Най-важният въпрос остава как Турция ще развива връзките си със Запада.  Криза в отношенията със Запада \r\nПрез 1999 г. Турция стана официален кандидат за членство в ЕС. На 3 октомври 2005 г. започнаха преговорите й за присиединяване към Общността. Но през последните 13 г. така и не бе постигнат какъвто и да е било по-сериозен пробив в преговорите. След въвеждането на извънредното положение преди две години диалогът между Анкара и Брюксел фактически бе прекратен. Докладчикът на Европейския парламент за Турция Кати Пири дори се изказа в подкрепа на преговорите за турското членство в ЕС.  \r\nЗасега отношенията между Турция и ЕС са под заплаха за пълно замразяване, връзките между Анкара и Вашингтон също са в един от най-тежките периоди в историята си. Те са допълнително усложнени от няколко спорни въпроса за двете страни, включително този за Фетхуллах Гюлен и сътрудничеството на САЩ със сирийските кюрди. Въпреки протестите от страна на НАТО, Турция взе решение за доставката на руските зенитно-ракетни системи „Триумф С-400“. Всичко това доведе турско-американските отношения до задънена улица.  \r\nВ тази връзка политологът Догу Ергил припомня за резултатите от неотдавна проведено проучване в Турция: гражданите на страната имат по-лошо отношение към САЩ, отколкото към Иран. Антиамериканските и антиевропейските настроения се разпространяват все повече сред турското общество – независимо от политиката на Ердоган. Тереза Герова", "date": "2018.07.09", "title": "Deutsche Welle: Ердоган – първият султан на новата Турция"}
{"url": "http://www.focus-news.net/news/2018/07/09/2543336/api-startira-obshtestvena-porachka-za-rehabilitatsiya-na-aytoskiya-prohod.html", "text": "Агенция „Пътна инфраструктура“ (АПИ) стартира тръжната процедура за избор на изпълнители за рехабилитация на 33,5 км от Айтоския проход - третокласен път ІІІ-208 Провадия - Дъскотна. Това съобщиха от пресцентъра на  АПИ . Проектът ще се финансира от Оперативна програма „Региони в растеж“ 2014-2020 г. Общата индикативната стойност на поръчката е 18 739 138 лв. без ДДС. Айтоският проход е най-удобната и бърза връзка за шофьорите от Варненска област с автомагистрала „Тракия“. \r\nПроектът е обособен в два лота. В лот 29 е участъкът от път ІІІ-208 Провадия - Дъскотна от км 49+184 до км 65+933, с обща дължина 16.749 км. Индикативната стойност на обекта е 11 006 400 лв. без ДДС. \r\nВ лот 30 е отсечката от път ІІІ-208 Дъскотна - Айтос от км 65+933 до км 82+749, с обща дължина 16.816 км, област Бургас. Индикативната й стойност е 7 732 738 лв. без ДДС. \r\nСрокът за изпълнение на строително-монтажните работи е 15 месеца. С реализирането на проекта ще се подобри технико-експлоатационното състоянието на отсечката, ще се осигури оптимална скорост при пътуване и ще се повиши безопасността на движение. \r\nКандидатите могат да подават офертите си до 17,30 ч. на 10 септември 2018 г.", "date": "2018.07.09", "title": "АПИ стартира обществена поръчка за рехабилитация на Айтоския проход"}
{"url": "http://www.focus-news.net/news/2018/07/09/2543317/orf-italiya-nastoya-za-novi-pravila-za-evropeyskite-misii-v-sredizemno-more.html", "text": "Италия настоява за въвеждането на промени в правилата за провеждане на европейските спасителни мисии в Средиземно море, предава  ORF , най-голямата обществена медия в Австрия. \r\nВ Рим са категорични, че корабите, задействани за спасяването на мигранти, трябва да получат право да акостират във всички пристанища, а не само в италианските, както досега, подчерта италианският вицепремиер Луиджи Ди Майо в интервю за радио RAI 1. „Нашата цел е да променим правилата\", увери Луиджи Ди Майо. \r\nГермания също започна да променя своята миграционна политика, припомни италианецът. „Проблемът проникна в сърцето на Европа. Това важи както за миграцията, така и за политиката на строгите икономики. Днес нито една държава не твърди, че всичко в ЕС е наред\", коментира Ди Майо. \r\nИталианският вътрешен министър Матео Салвини иска да ограничи влизането на спасителни кораби в пристанищата на страната. Предложението му го вкара в конфликт с Министерството на отбраната в Рим, припомнят от редакцията.  Тереза Герова", "date": "2018.07.09", "title": "ORF: Италия настоя за нови правила за европейските мисии в Средиземно море"}
{"url": "http://www.focus-news.net/news/2018/07/09/2543337/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ по  Радио „Фокус“ – Пловдив  днес ще търсим отново информация за това колко подадоха заявления за обезщетения след големия порой, при който пострадаха стотици декара земеделски площи. Ще чуем зам.-кмета на общината Петър Бояджиев по темата. \r\nСъщо в днешното предаване ще разберем как върви кампанията за прием на ученици в Селскостопанската гимназия в Садово, колко са кандидатствали и колко ще бъдат приети. Ще говорим с директора на гимназията Димитър Йорданов. \r\nОт него ще разберем и други любопитни неща за миналото на гимназията. Ще ви разкажем и за времето, когато учители и ученици сами са издавали своите учебници, необходими им за обучението в земеделското училище в Садово. Сред авторите на издали най-голям брой учебници в този период се открояват имената на Иван Бояджиев, първият директор на училището и още 22–ма преподаватели от  началото на ХХ век. \r\nПредаването „Садово в сърцето на Тракия“ се излъчва всеки понеделник от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2018.07.09", "title": "Акценти в предаването „Садово в сърцето на Тракия“ по Радио „Фокус“ – Пловдив"}
{"url": "http://www.focus-news.net/news/2018/07/09/2543340/pazardzhik-na-teritoriyata-na-obshtina-lesichovo-nyama-seriozni-problemi-s-patnata-infrastruktura-sled-obilnite-valezhi.html", "text": "На територията на община Лесичово няма сериозни проблеми с пътната инфраструктура, след обилните валежи, каза за  Радио „Фокус“-Пазарджик  Серьожа Лазаров, кмет на Общината. Той обясни, че през летните месеци ще бъдат извършени частични ремонти на някои от пътищата, като ще бъдат запълвани дупки и ще бъде подменена част от асфалта.  \r\nНа въпрос дали има нанесени щети на селскостопанската продукция след обилните валежи Лазаров отговори, че има засегнати зеленчукови насаждения, като това са основно домати, които се отглеждат успешно в този регион. Кметът на Лесичово допълни, че като цяло дъждовете не са създали сериозни проблеми, освен повишаването на река Тополница, но, за да се осигури нейната по-добра проходимост, се извършва почистване на коритото в рамките на селата Калугерово и Лесичово. \r\nРадослава МУРДЖЕВА", "date": "2018.07.09", "title": "Пазарджик: На територията на община Лесичово няма сериозни проблеми с пътната инфраструктура, след обилните валежи"}
{"url": "http://www.focus-news.net/news/2018/07/09/2543338/veliko-tarnovo-sas-73-sm-se-e-povishilo-nivoto-na-reka-yantra-pri-selo-karantsi-prez-izminaloto-denonoshtie.html", "text": "Със 73 см се е повишило нивото на река Янтра, минаваща край село Каранци, през изминалото денонощие. Нивото й е 224 см. Това съобщиха за  Радио „Фокус“ – Велико Търново  от Хидрометеорологичната обсерватория в града. Останалите реки на територията на областта също са покачили нивата си, но обстановката към момента остава спокойна. Нивото на Янтра при великотърновския кв. „Чолаковци“ е с 20 по-високо от вчера, но все още остава далеч от критичните стойности от 600 см. Повишението на Голяма река при Стражица е с 8 см. Равнището на река Джулюница при едноименното село е 200 см, като покачването спрямо вчера е с 36 см. \r\nЛуиза ТРАНЧЕВА", "date": "2018.07.09", "title": "Велико Търново: Със 73 см се е повишило нивото на река Янтра при село Каранци през изминалото денонощие"}
{"url": "http://www.focus-news.net/news/2018/07/09/2543342/pregled-na-mezhdunarodnite-novini-do-13-chasa-agentsiya-fokus.html", "text": "Консерваторът Доминик Рааб ще наследи Дейвид Дейвис на поста министър по въпросите за Брекзит. \r\nДейвис подаде оставка заради сериозен спор с премиера Тереза Мей относно плановете ѝ за отношенията с Европейския съюз след Брекзит. Напускането му нанася значителен удар на стабилността на управляващия кабинет в Лондон. \r\nНовината дойде в навечерието на сериозно изпитание за министър-председателя, тъй като в понеделник тя ще говори пред Камарата на общините, за да обясни предложенията си за Брекзит. \r\n***  Италия настоява за въвеждането на промени в правилата за провеждане на европейските спасителни мисии в Средиземно море. \r\nВ Рим са категорични, че корабите, задействани за спасяването на мигранти, трябва да получат право да акостират във всички пристанища, а не само в италианските, както досега, подчерта италианският вицепремиер Луиджи Ди Майо в интервю за радио RAI 1. „Нашата цел е да променим правилата\", увери Луиджи Ди Майо. \r\nГермания също започна да променя своята миграционна политика, припомни италианецът. „Проблемът проникна в сърцето на Европа. Това важи както за миграцията, така и за политиката на строгите икономики. Днес нито една държава не твърди, че всичко в ЕС е наред\", коментира Ди Майо. \r\nИталианският вътрешен министър Матео Салвини иска да ограничи влизането на спасителни кораби в пристанищата на страната. Предложението му го вкара в конфликт с Министерството на отбраната в Рим. \r\n***  Президентите на Сърбия и Косово Александър Вучич и Хашим Тачи най-вероятно това лято ще проведат още една среща в рамките на диалога за нормализиране на двустранните отношения, преди Брюксел да излезе в лятна отпуска. \r\nВъпреки че Мая Кочиянчич, говорител на Върховния представител на Европейския съюз по въпросите на външните работи и политиката на сигурност, поясни по-рано, че няма насрочена дата за нови преговори между двамата лидери, но следващата тристранна среща с Федерика Могерини може да бъде проведена около 25 юли.  \r\nДиалогът Белград-Прищина навлиза в заключителна фаза, макар последният кръг от преговори между Вучич и Тачи на 24 юни да не завърши с пробив. Сключването на всеобхватно споразумение за нормализиране на двустранните отношения се очаква през първата половина на следващата година, припомнят от редакцията.  \r\nДушан Янич, председател на Съвета на директорите на Форума за етнически отношения, изрази увереност, че рундът на преговори през юли ще завърши с правно обвързващ договор между двете съседни държави. \r\n***  Започва нова седмица на още една ключова фаза за евроатлантическата интеграция на Македония. \r\nПравителствената делегация на Скопие ще отпътува с големи надежда за Брюксел, където в сряда започва двудневната среща на върха на НАТО. Очакванията са Македония да получи покана да стане 30-тия член на Алианса.  \r\nВ Скопие се надяват генералният секретар на НАТО Йенс Столтенберг да предаде поканата за членство на премиера Зоран Заев в четвъртък, на втория ден от срещата на високо равнище. В Брюксел той ще бъде придружен от министрите на отбраната, външните работи и европейската интеграция на Македония - Радмила Шекеринска, Никола Димитров и Буяр Османи. \r\nДоговорът за името с Гърция, а преди това и нормативните реформи в съдебната система и службите за сигурност би трябвало да гарантират поканата за членство на Македония, след десетилетна блокада от страна на Гърция. Това, което не се случи в Букурещ през 2008 г. трябва да се случи тази седмица в Брюксел, а очакванията на македонското правителство са, че целият процес на присъединяване към НАТО ще бъде завършен за половин година. \r\nСлед получаване на поканата, според вицепремиера и министър на отбраната Радмила Шекеринска, Македония ще седне на масата с Алианса и до януари следващата година ще присъединителният процес ще бъде финализиран. Шекеринска сподели, че не очаква никакви допълнителни проблеми по време на процеса. Според нея предстоящата среща на върха в Брюксел ще коригира несправедливостта от Букурещ. \r\nТова, което се изплъзна от ръцете на нашата държава преди 10 години, сега трябва да го вземем, да се възползваме и да предоставим нов шанс за Македония. Поканата за членство в НАТО отваря един процес, който е кратък, доста интензивен, но завършва с една от двете стратегически цели на тази държава - пълноправно членство в най-мощния съюз в света“, припомни Шекеринска. \r\n***  Проливните дъждове от неделя вечер предизвикаха сериозни проблеми в Атика. \r\nСилните превалявания принудиха полицията да затвори за движение наводнените пътища. Сред тях бе и участък от националната магистрала Атина-Коринт. \r\nСъобщено бе и за получени сигнали от граждани, търсещи помощ за отводняване на домовете им. Освен наводнените имоти, пожарната служба е била призована на помощ на шофьорите, закъсали с автомобилите си на наводнени улици.  \r\nОчаква се валежите, придружени с гръмотевични бури, да продължат и в понеделник. Лошото време ще обхване постепенно регионите от Източна Македония, Тракия и Северно Егейско море до континентална Гърция. \r\n***  Държавният глава на Румъния Клаус Йоханис подписа указ за освобождаването от длъжност на ръководителя на Антикорупционната прокуратура Лаура Кьовеши. \r\nСъответното решение Йоханис обяви след седмици на напрежение с управляващото лято мнозинство, което по-късно в понеделник трябва да гласува за стартирането на процедура за импийчмънт на дясноцентристкия президент.  \r\nОт редакцията припомнят, че миналия месец Конституционният съд на Румъния издаде решение, с което задължи Йоханис да освободи прокурора.  \r\n„В държава, подчинена на върховенството на закона, решенията на Конституционния съд трябва да бъдат зачитани(...) Румънският президент подписа днес указа\" за уволнението на Лаура Кодрута Кьовеши, обяви в изявление говорителят на Йоханис. \r\nРумънските социалдемократи инициираха серия от реформи в съдебната система, които срещнаха яростната критика на западните демокрации. \r\n***  Централното правителство в Мадрид и регионалните власти в Барселона ще се опитат да засилят политическия диалог преди настъпването на горещата есен, когато в размирния североизточен испански регион предстои следваща порция промени. \r\nВ понеделник, 9 юли, новият министър-председател на Испания Педро Санчес ще се срещне за първи път с регионалния лидер на Каталуния Куим Тора, който бе избран от парламента в Барселона за председател на Женералитата през май тази година. Двамата едва ли имат конкретни очаквания от срещата, която ще бъде фокусирана върху формалностите. Но в Барселона тълкуват разговора между двамата лидери като ясен признак за разведряване в отношенията между централната и регионалната власт. В тази връзка в Каталуния вече изразиха увереност, че е „наистина важно тази среща да се състои“.  \r\nВ разпространен в медиите по-рано документ бе посочено, че Мадрид ще изиска от Барселона „да се сложи край на франкисткия режим в политическото и гражданското пространство“ – формула, която не само изненада, но и раздразни каталунците. На свой ред те ще настояват за реабилитиране на политическите затворници и изгнаници и преследването на привържениците на отделянето на областта. \r\n***", "date": "2018.07.09", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/07/09/2543339/nedyalko-slavov-oblasten-upravitel-na-smolyan-yazovirite-v-oblastta-imat-svobodni-obemi-za-ochakvanite-valezhi-dezhurni-sledyat-za-svlachishta-po-kritichnite-patishta.html", "text": "Нямаме притеснения с нивата на язовирите в област Смолян предвид очакваните валежи и обявения жълт код за региона. Това каза за  Радио „Фокус“ – Смолян  областният управител на Смолян, Недялко Славов. По думите му язовирите имат достатъчно свободен обем, за да поемат тези прогнозни количества, които се дават като валежи през следващите няколко дни, дори и повече от тях. Няма притеснения и по отношение на речните корите в областта. „Последните няколко дни не вали постоянно и водата се оттича своевременно. Притеснения има единствено по отношение на свлачищата по пътищата, които създават затруднения за пътуващите особено, когато са по натоварените пътища“, отбеляза Славов.  \r\nТой припомни, че вчера за повече от час движението по главния път Смолян – Пловдив бе затворено заради свлачище в района на Нареченски бани. Областният управител на Смолян подчерта, че на критичните участъци, където обикновено стават свлачища има дежурни и възможност за бърза реакция. „Приоритетно вниманието ни е по най-натоварените пътни артерии. По пътя Рудозем – Смилян е може би най-критично, тъй като там най-често стават свлачища. По направлението Пампорово – Смолян, главния път към Пловдив, прохода Превала, пътя Девин – Кричим – това са най-критичните места, където има дежурства и възможност за незабавна реакция. Имаме готовност по линия на пътното поддържане, фирмите си изпълняват договора, в постоянно дежурство са и реагират навреме“, каза още Недялко Славов. \r\nНели ГЕРГЬОВСКА", "date": "2018.07.09", "title": "Недялко Славов, областен управител на Смолян: Язовирите в областта имат свободни обеми за очакваните валежи, дежурни следят за свлачища по критичните пътища"}
{"url": "http://www.focus-news.net/news/2018/07/09/2543344/gazeta-express-belgrad-razkritikuva-reshenieto-na-podgoritsa-za-izprashtane-na-voennosluzheshti-v-kosovo.html", "text": "Официален Белград се противопостави на решението на Черна гора да изпрати двама свои военнослужещи в мисията на КейФОР в Косово, подчертавайки, че действията на Подгорица не може да бъдат възприети като приятелски акт, отбелязва електронното издание  Gazeta Express . \r\nПрезидентът на Сърбия Александър Вучич разкритикува решението на парламента на Черна гора, като заяви, че изпращането на двамата военни ще бъде с цел изпълнение на задачи на НАТО. „Независимо дали са един, двама или трима – те отиват там, за да изпълнят задачата, която НАТО им е дало. Давайте, момчета, свършете си работата. Знаем, че това не е приятелски жест към Сърбия“, коментира Вучич пред местни медии. \r\nМинистърът на отбраната на Сърбия Александър Вулин на свой ред заяви пред медиите в Белград, че двамата офицери са били разгърнати в подкрепа на независимостта на Косово, а не да защитават сръбското население. Черногорският министър на отбраната Предраг Бошкович увери миналата седмица, че „Черна гора не е предала нито Сърбия, нито Косово, защото Косово не е част от Черна гора, а независима държава\". Тереза Герова", "date": "2018.07.09", "title": "Gazeta Express: Белград разкритикува решението на Подгорица за изпращане на военнослужещи в Косово"}
{"url": "http://www.focus-news.net/news/2018/07/09/2543345/plovdiv-zadarzhani-sa-dvama-mazhe-napadnali-zheni-ot-grada-na-21-i-42-godini-i-pridruzhavasht-gi-19-godishen-mladezh.html", "text": "Двама мъже от Благоевград са били задържани във Второ районно управление на МВР за хулиганска проява в Пловдив. Това съобщиха от  ОДМВР-Пловдив . В петък вечер екип на районното управление се отзовал на съобщение за възникнал конфликт в магазин на ул. „Иван Вазов“. На място било установено, че две жени от града на 21 и 42 години и придружаващ ги 19-годишен младеж били нападнати с удари от двама мъже във видимо нетрезво състояние. Извършителите – на 31 и 38 години, жители на Благоевград, били отведени за едно денонощие в полицейския арест. По случая е образувано бързо производство по чл. 325 от НК.", "date": "2018.07.09", "title": "Пловдив: Задържани са двама мъже, нападнали жени от града на 21 и 42 години и придружаващ ги 19-годишен младеж"}
{"url": "http://www.focus-news.net/news/2018/07/09/2543343/vitsepremierat-valeri-simeonov-provezhda-sreshta-s-prevozvachi-na-goriva-i-sobstvenitsi-na-malki-benzinostantsii-po-povod-zakona-za-gorivata-vnesen-ot-deputata-emil-dimitrov.html", "text": "Вицепремиерът Валери Симеонов провежда среща в централата на НФСБ на ул. „Г. С. Раковски“ 134 с представители на превозвачите на горива и собственици на малки бензиностанции по повод лобисткия „Закон за горивата“, внесен от депутата Емил Димитров – Ревизоро. Това съобщиха от пресцентъра на  НФСБ . \r\nОт 13.30 часа вицепремиерът Валери Симеонов и представители на малкия и среден бизнес ще направят изявление за медиите в централата на НФСБ.", "date": "2018.07.09", "title": "Вицепремиерът Валери Симеонов провежда среща с превозвачи на горива и собственици на малки бензиностанции по повод Закона за горивата, внесен от депутата Емил Димитров"}
{"url": "http://www.focus-news.net/news/2018/07/09/2543347/plovdiv-shteti-za-okolo-3000-leva-sa-naneseni-na-lek-avtomobil-na-ul-krastyo-pastuhov-v-grada.html", "text": "Лек автомобил „Мерцедес“ бил увреден на ул. „Кръстьо Пастухов“ в Пловдив. Това съобщиха от  ОДМВР-Пловдив . Сигналът е подаден във Второ районно управление на МВР от 31-годишният шофьор на колата. По първоначални данни посегателството било извършено за времето между 18.00 часа в петък до 16.30 часа вчера и щетите възлизат на около 3000 лева. При огледа е установено, че са спукани две гуми и счупени предно обзорно и странично стъкла, двете огледала за обратно виждане и емблема. По случая е образувано досъдебно производство.", "date": "2018.07.09", "title": "Пловдив: Щети за около 3000 лева са нанесени на лек автомобил на ул. „Кръстьо Пастухов“ в града"}
{"url": "http://www.focus-news.net/news/2018/07/09/2543346/natsionalnata-sledstvena-sluzhba-shte-predstavi-otchet-za-deynostta-si-za-parvoto-shestmesechie-na-godinata-na-10-yuli.html", "text": "Утре, 10 юли 2018 г., от 13.00 часа в сградата на бул. „Г. М. Димитров“ 42, Националната следствена служба ще представи отчет за дейността си за първото шестмесечие на годината. Това съобщиха от пресцентъра на  Прокуратурата на Република България .", "date": "2018.07.09", "title": "Националната следствена служба ще представи отчет за дейността си за първото шестмесечие на годината на 10 юли"}
{"url": "http://www.focus-news.net/news/2018/07/09/2543348/sport-avtomobilen-gigant-shte-finansira-transfera-na-kristiano-ronaldo-v-yuventus.html", "text": "Ювентус ще получи сериозна финансова подкрепа за привличането на звездата на Реал Мадриод Кристиано Роналдо, съобщава испанското спорно издание  Marca . Автомобилният концерн ФИАТ ще отпусне сума в размер на 320 милиона евро за най-важната сделка в историята на торинския клуб.  \r\nОт редакцията припомнят, че президентът на Ювентус Андреа Аниели и неговото семейство държат 29,18% от автомобилната компания. Тя предостави сериозна подкрепа за привличането в тима на футболиста на Наполи Гонсало Игуаин. За него бяха платени близо 100 милиона евро. За Роналдо обаче ще бъдат необходими много повече средства – към 100-те милиона евро за трансфера трябва да се добави годишната заплата на португалския футболист – 30 милиона евро.", "date": "2018.07.09", "title": "Спорт: Автомобилен гигант ще финансира трансфера на Кристиано Роналдо в Ювентус"}
{"url": "http://www.focus-news.net/news/2018/07/09/2543349/varna-publichen-izpalnitel-ot-agentsiyata-za-darzhavni-vzemaniya-poluchi-uslovna-prisada-za-prestaplenie-po-sluzhba-pri-povtorno-razglezhdane-na-deloto-ot-apelativniya-sad-v-grada.html", "text": "Публичен изпълнител от Агенцията за държавни вземания получу осъдителна присъда за престъпление по служба при повторно разглеждане на делото от Апелативния съд във Варна, след уважен протест на Апелативната прокуратура във Варна от Върховния касационен съд (ВКС). Това съобщиха от пресцентъра на  прокуратурата . \r\nАпелативната прокуратура във Варна постигна осъдителна присъда за публичен изпълнител от Регионалната дирекция на Агенцията за държавни вземания. Подсъдимият за престъпление по служба по член 282, ал. 2, във връзка с ал. 1 от НК с настъпили вреди за близо 500 000 лева за държавата получи наказание 1 година лишаване от свобода с 3-годишен изпитателен срок от състав на Апелативния съд във Варна.  \r\nС признаването на Н.Н. за виновен по обвинението в престъпление по служба, от което са настъпили значителни вредни последици, съдът отмени оправдателната присъда, постановена от Варненския окръжен съд. Тя е била атакувана с протест и от Окръжната прокуратура във Варна, но била потвърдена от състав на въззивната инстанция. Последвал протест от Апелативната прокуратура във Варна до ВКС срещу решението на Апелативния съд. ВКС  уважил протеста, като върнал делото за разглеждане от друг състав на въззивната съдебна инстанция.  \r\nВ няколко заседания при повторното въззивно съдебно следствие са разпитани свидетели и вещи лица, като е била назначена допълнителна съдебно-счетоводна експертиза.  \r\nВ обвинителната си реч представителят на Апелативна прокуратура във Варна е подчертал, че Н.Н. като публичен изпълнител е прекратил изпълнително дело срещу „Евро дринкс“ АД  преди задължението по него да бъде погасено изцяло. Според съдебно-счетоводната експертиза останали неплатени лихви в размер на 498 728 лева за здравноосигурителни вноски, за допълнително пенсионно осигуряване и данък общ доход. Това станало чрез извършени ръчни корекции  в компютърната система на Агенцията за държавни вземания.  \r\nДостъп до системата имали само потребители с имена и пароли, какъвто е бил и подсъдимият. Само в негово отсъствие поради болест или отпуск е можело някой друг да ползва потребителското име и парола. По това време обаче Н.Н. е бил на работа. Само от 28 до 29 юли 2008 год. той е въвел в системата 10 ръчни обработвания. С тях намалявал задълженията на „Евро дринкс“ АД към държавата, без реално да има постъпили за това суми.  На 1 август 2008 г. той прекратил изпълнителното дело, въпреки реално непогасените задължения на дружеството за лихви около половин милион лева, с манипулирано отразяване в деловодната система.  Подсъдимият действал с цел да набави облага за дружеството-длъжник, нарушавайки своите служебни задълженията.  \r\nОсъдителната присъда за публичния изпълнител подлежи на касационна проверка във ВКС.", "date": "2018.07.09", "title": "Варна: Публичен изпълнител от Агенцията за държавни вземания получи условна присъда за престъпление по служба при повторно разглеждане на делото от Апелативния съд в града"}
{"url": "http://www.focus-news.net/news/2018/07/09/2543335/sky-news-dominik-raab-e-noviyat-ministar-po-vaprosite-za-brekzit.html", "text": "Консерваторът Доминик Рааб ще наследи Дейвид Дейвис на поста министър по въпросите за Брекзит, предава телевизионният канал  Sky News . \r\nДейвис подаде оставка заради сериозен спор с премиера Тереза Мей относно плановете ѝ за отношенията с Европейския съюз след Брекзит. Напускането му нанася значителен удар на стабилността на управляващия кабинет в Лондон. \r\nНовината дойде в навечерието на сериозно изпитание за министър-председателя, тъй като в понеделник тя ще говори пред Камарата на общините, за да обясни предложенията си за Брекзит. Тереза Герова", "date": "2018.07.09", "title": "Sky News: Доминик Рааб е новият министър по въпросите за Брекзит"}
{"url": "http://www.focus-news.net/news/2018/07/09/2543334/rumen-hristov-predsedatel-na-sds-sayuzat-na-demokratichnite-sili-beshe-kato-prisadruzhna-organizatsiya-prez-poslednite-godini.html", "text": "Съюзът на демократичните сили (СДС) беше като присъдружна организация през последните години. Това каза в сутрешния блок „Добро утро, България“ на  Радио „Фокус“  новоизбраният председател на СДС Румен Христов. Той обясни нуждата от връщането към корените на партията и нейното възраждане със следните думи: „Трябва да имаме достойнството на партията, която промени живота на всички българи, достойнството на партията, благодарение на която сме член на ЕС и НАТО, да не изброявам всички други неща, и да имаме гордостта да отстояваме нашите интереси. А мисля, че корените на СДС значат борба, преди всичко за запазване на демократичните устои на страната. И другото важно нещо за СДС е той да бъде гарант като дясна формация и като формация, избрала цивилизационния избор, а именно - Европа за необратимостта на европейската ориентация на България“, коментира Румен Христов. Той уточни, че присъствието на партията в местната власт е изключително важно, защото това ще бъде база за добър резултат за избори – президентски, европейски, парламентарни.", "date": "2018.07.09", "title": "Румен Христов, председател на СДС: Съюзът на демократичните сили беше като присъдружна организация през последните години"}
{"url": "http://www.focus-news.net/news/2018/07/09/2543351/burgas-dve-momicheta-na-17-i-18-godini-sa-otkradnali-16-500-lv-ot-damskata-chanta-na-rabotodatelkata-si-v-primorsko-koyato-gi-nastanila-v-doma-si-dokato-si-nameryat-kvartira.html", "text": "За по-малко от денонощие служителите на Районно управление – Приморско, отдел „Криминална полиция” при ОДМВР – Бургас и СДВР установиха и задържаха извършителите на кражбата на крупна парична сума, собственост на 28-годишна жена от Бургас. Това съобщиха от  ОДМВР-Бургас . Извършителите са привлечени в качеството на обвиняеми и вече са с присъди, след като са сключили споразумение с Царевска районна прокуратура. Задържаните - 17-годишната Е.Б. и 18-годишния Н.Т., и двамата от София, пристигнали в Приморско на 6 юли т.г. с идеята да започнат работа в търговски складове в града, обслужвани от 28-годишната бургазлийка. Докато се устроят на квартира, работодателката ги настанила в дома си, разположен на ул. \"Албатрос\" в Приморско, като рано сутринта на 7 юли т.г. бургазлийката констатирала, че от дамска й чанта е открадната сумата от 16 500 лв. (оборотни пари). \r\nСвоевременно алармирала полицейските служители от Районно управление – Приморско, които съвместно със служители от отдел «Криминална полиция» при ОДМВР – Бургас стартирали незабавни оперативно-издирвателни мероприятия. Констатирано е, че двамата софиянци след извършване на кражбата отпътували от Приморско с наето от тях такси, като запалтили на водача му сумата от 500 лв. \r\nСъс съдействието на служители от СДВР в  условията на неотложност е извършено претърсване на частна къща, разположена на софийската улица \"Мими Благоева\", в която двамата софиянци се укрили. Е.Б. и В.Т. са задържани, като открадната от тях сума е намерена и иззета.  \r\nЕ.Б. и Н.Т. са конвоирани до Районно управление - Приморско, където са привлечени в качеството им на обвиняеми. На 08.07.т.г. софиянците сключили споразумение с Царевска районна прокуратура, съгласно което на 17-годишната Е.Б. е наложено наказание 3 месеца условно лишаване от свобода с 2 години изпитателен срок, а на Н.Т. - 10 месеца условно лишаване от свобода с 3 години изпитателен срок. Споразумението е одобрено от Районен съд – Царево.", "date": "2018.07.09", "title": "Бургас: Две момичета на 17 и 18 години са откраднали 16 500 лв. от дамската чанта на работодателката си в Приморско, която ги настанила в дома си, докато си намерят квартира"}
{"url": "http://www.focus-news.net/news/2018/07/09/2543352/plovdiv-politsiyata-razsledva-dva-sluchaya-na-poboy-v-asenovgrad-i-v-selo-dink.html", "text": "Около 23.10 часа снощи в полицията в Асеновград постъпил сигнал от 25-годишен мъж, че в заведение на пл. „Акад. Николай Хайтов“ му бил нанесен побой. Това съобщиха от  ОДМВР-Пловдив . В резултат на проведените незабавни издирвателни действия, като заподозрян по случая е 27-годишен местен жител. Срещу него е започната предварителна проверка за нанасяне на телесна повреда по хулигански подбуди. Разследване за подобно престъпление същия ден започнало и в Районно управление на МВР – село Труд, след получено съобщение от 42-годишен жител на село Цалапица. Пред служителите на реда той разказал, че около 20 часа на 4 юли в село Динк бил нападнат с удари от 25-годишен мъж от Граф Игнатиево.", "date": "2018.07.09", "title": "Пловдив: Полицията разследва два случая на побой в Асеновград и в село Динк"}
{"url": "http://www.focus-news.net/news/2018/07/09/2543341/kadri-veseli-posavetva-srabskiya-prezident-ne-tryabva-da-chete-po-500-stranitsi-tayni-dokumenti-a-konstitutsiyata-na-kosovo.html", "text": "Председателят на косовския парламент Кадри Весели и лидер на управляващата в Прищина Демократическа партия посъветва президента на Сърбия Александър Вучич да прочете Конституцията на най-младата държава на Балканите, вместо да губи времето си със запознаване с тайни документи за Косово, за да добие представа за реалността, отбелязва скопското електронно издание  „Вечер“. \r\n„Там става дума за конкретна реалност, за независима и суверенна държава, която изцяло зачита чoвековите права и правата на общностите, и която има за цел европейската интеграция, която подкрепя демократичните цивилизации и правилния ход на развитието на историята“, коментира Весели пред местна медия.   \r\nВесели смята, че ако Вучич прочете косовската конституция, и ще може да се справи с проблемите на гражданите на Сърбия. \r\n„Не е нужно да четете дневно доклади за Косово от 500 страници, достатъчно е да прочетете веднъж Конституцията на Косово\", подчерта Весели. \r\nВучич заяви по-рано, че се занимава ежедневно с Косово, четейки по 500-600 страници документи – някои от които тайни, а други публични. Това той върши с цел да представи предложение пред гражданите за максимума от преговорите с Прищина, който Белград може да получи.  Тереза Герова", "date": "2018.07.09", "title": "Кадри Весели посъветва сръбския президент: Не трябва да чете по 500 страници тайни документи, а Конституцията на Косово"}
{"url": "http://www.focus-news.net/news/2018/07/09/2543355/kyustendil-planinskiyat-otryad-ot-dupnitsa-e-provel-tezhka-aktsiya-po-spasyavane-na-19-godishen-belgiyski-mladezh-v-rila.html", "text": "Планинският отряд от Дупница е провел тежка акция по спасяване на 19-годишен белгийски младеж в Рила планина. Това съобщи за  Радио „Фокус” – Кюстендил  планинският спасител Божидар Джокин. „При нас сигналът постъпи около 14.00 часа на 8 юли. Сигналът беше за пострадал младеж в района на Додов връх в Рила планина. Имахме дежурни четирима планински спасители в района на Седемте рилски езера. От Дупница тръгнахме още двама спасители, заедно с четирима души от база „Боровец”. Около 20.00 часа бяхме при момчето. Окозва се, че имало група от 12 души скаути от Белгия, едното момче пада, удря си тежко коляното – имаше голям оток и силни болки. Най-жалкото беше, че неговите приятели са го изоставили и са продължили пътя си. При него е останало само едно момче”, каца Божидар Джокин. По думите му двамата са бедствали, защото температурата е била около 3-4 градуса, валял е дъжд, а на самия връх е прехвърчало и сняг. „Бяхме изумени, че са го изоставили на такава надморска височина – 2 600 метра. Веднага момчето беше обработено, изолирахме го от студа и поехме една много тежка нощна акция, която приключи в 4.40 часа. Тежък терен, стръмни скали, силен вятър, валеж, студено”, каза Божидар Джокин. По думите му младежът е бил над 100 килограма, което допълнително е затруднило носенето му. Самата спасителна акция е продължила около 13 – 14 часа. Младежът е предаден на „Спешен център” – Сапарева баня, след това е транспортиран в София. „Ние сме изумени как една скаутска организация, претендираща за другарска помощ и за взаимопомощ, да изостави свой приятел да бедства”, каза Божидар Джокин. По думите му групата е тръгнала от хижа „Рилски езера” в посока Рилски манастир. \r\nВенцеслав ИЛЧЕВ", "date": "2018.07.09", "title": "Кюстендил: Планинският отряд от Дупница е провел тежка акция по спасяване на 19-годишен белгийски младеж в Рила"}
{"url": "http://www.focus-news.net/news/2018/07/09/2543354/gd-granichna-politsiya-normalno-se-osashtestvyava-preminavaneto-prez-granichnite-punktove-zlatograd-makaza-i-kapitan-petko-voyvoda.html", "text": "Нормално се осъществява преминаването през контролно-пропусквателните пунктове на границата с Гърция „Златоград“, „Маказа“ и „Капитан Петко войвода“. Това съобщиха за  Радио „Фокус“ – Смолян  от Главна дирекция (ГД) „Гранична полиция“. Без проблеми се преминава и през останалите пунктове на българо-гръцката граница. \r\nНели ГЕРГЬОВСКА", "date": "2018.07.09", "title": "ГД „Гранична полиция“: Нормално се осъществява преминаването през граничните пунктове „Златоград“, „Маказа“ и „Капитан Петко войвода“"}
{"url": "http://www.focus-news.net/news/2018/07/09/2543358/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слабо натоварен. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.07.09", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/07/09/2543350/plovdiv-okolo-200-000-leva-sa-otkradnati-ot-vzriveniya-bankomat-v-grada.html", "text": "Районна прокуратура-Пловдив наблюдава досъдебно производство за това, че на 7 юли 2018 г. в Пловдив, чрез разрушаване на прегради, здраво направени за защита на имот – повреждане на банкомат, са били отнети чужди движими вещи – около 200 000 лева, от владението на собственика – банка, без съгласието на ръководството, с намерение противозаконно да ги присвоят – престъпление по чл. 195 ал.1 т.3 във връзка с чл.194 ал.1 от Наказателния кодекс. Това съобщиха от пресцентъра на  Апелативна прокуратура-Пловдив . По делото са извършени процесуално-следствени действия, като работата по случая продължава.", "date": "2018.07.09", "title": "Пловдив: Около 200 000 лева са откраднати от взривения банкомат в града"}
{"url": "http://www.focus-news.net/news/2018/07/09/2543361/dobrich-obshtinata-zapochva-protsedura-za-finansovo-podpomagane-na-semeystva-i-dvoyki-s-reproduktivni-problemi.html", "text": "Община град Добрич  информира всички заинтересовани лица, че започва кандидатстването за финансово подпомагане на семейства и двойки с репродуктивни проблеми, с постоянен и/или настоящ адрес на територията на Общината. \r\nСрокът за подаване на заявителни документи е от 16 юли 2018 г. до 17 август 2018 г.  \r\nДокументи могат да се подават в „Център за услуги и информация“, работно място „Деловодство“, ет. 1 в сградата на Община град Добрич \r\nНеобходимите документи за кандидатстване и Правилника за отпускане на финансова помощ за лечение на семейства и двойки с репродуктивни проблеми, с постоянен и/или настоящ адрес на територията на Община град Добрич може да намерите в сайта www.dobrich.bg.       \r\nТелефон за контакти:  \r\n- Димитрина Русева, Дирекция „Хуманитарни дейности” 058/ 60 20 17.", "date": "2018.07.09", "title": "Добрич: Общината започва процедура за финансово подпомагане на семейства и двойки с репродуктивни проблеми"}
{"url": "http://www.focus-news.net/news/2018/07/09/2543359/prezidentat-rumen-radev-izrazi-saboleznovaniya-na-imperatora-na-yaponiya-akihito-po-povod-zaginalite-pri-poroynite-dazhdove-v-stranata.html", "text": "Президентът Румен Радев изрази съболезнования на императорa на Япония Акихито по повод десетките загинали вследствие на поройните дъждове и предизвиканите от тях наводнения в страната. Това съобщиха от  прессекретариата на държавния глава .   \r\nБих искал да изразя своята съпричастност с всички пострадали от природното бедствие и увереността си за бързото възстановяване на засегнатите райони, пише българският президент в съболезнователния адрес до императора на Япония.", "date": "2018.07.09", "title": "Президентът Румен Радев изрази съболезнования на императорa на Япония Акихито по повод загиналите при поройните дъждове в страната"}
{"url": "http://www.focus-news.net/news/2018/07/09/2543360/gd-granichna-politsiya-intenziven-e-trafikat-na-gkpp-kalotina-na-vhod-za-leki-koli-kakto-i-na-izhod-za-tovarni-avtomobili-na-gkpp-dunav-most-ruse-i-gkpp-dunav-most-vidin.html", "text": "Интензивен е трафикът на ГКПП \"Калотина\" на българо-сръбската граница на вход за леки коли, както и на изход за товарни автомобили на ГКПП \"Дунав Мост-Русе\" и ГКПП \"Дунав Мост-Видин\" на границата с Румъния. Това съобщиха от пресцентъра на  ГД \"Гранична полиция\" . \r\nНа българо-македонската, българо-гръцката и българо-турската граница трафикът е  нормален на всички контролно-пропускателни пунктове.", "date": "2018.07.09", "title": "ГД \"Гранична полиция\": Интензивен е трафикът на ГКПП \"Калотина\" на вход за леки коли, както и на изход за товарни автомобили на ГКПП \"Дунав Мост-Русе\" и ГКПП \"Дунав Мост-Видин\""}
{"url": "http://www.focus-news.net/news/2018/07/09/2543356/nezavisen-makedoniya-pokana-za-chlenstvo-v-nato-v-sryada-sas-sashtata-formulirovka-kato-tazi-za-cherna-gora-albaniya-i-harvatiya.html", "text": "Македония ще получи официална покана за присъединяване към НАТО на първия ден от двудневната среща на върха на Алианса в Брюксел – сряда, 11 юли, съобщава скопското електронно издание  „Независен“ . \r\nПо последни данни поканата най-вероятно ще бъде със същата формула като тази за Черна гора, последната нова страна-членка на НАТО. Същата е използвана и за поканите към Албания и Хърватия през 2008 г. \r\nСъответната информация в навечерието на отпътуването на македонската делегация за Брюксел обясни националният координатор за НАТО Стево Пендаровски.  Тереза Герова", "date": "2018.07.09", "title": "„Независен“ (Македония): Покана за членство в НАТО в сряда, със същата формулировка като тази за Черна гора, Албания и Хърватия"}
{"url": "http://www.focus-news.net/news/2018/07/09/2543362/mvnr-nyama-danni-za-postradali-zaginali-ili-raneni-balgarski-grazhdani-pri-vlakovata-katastrofa-v-turtsiya.html", "text": "Към 13.30 часа няма данни за пострадали, загинали или ранени български граждани при влаковата катастрофа в Турция, включително и с двойно гражданство. Това съобщиха от пресцентъра на  Министерство на външните работи .   \r\nПо информация на генералното консулство на Република България в Одрин няма загинали или ранени български граждани включително и двойни – турски и български граждани,  при влакова катастрофа в западната турска провинция Текирдаг, при която загинаха най-малко 24  души, а други  318 бяха ранени, от които 124 хоспитализирани, някои в тежко състояние.  \r\nПрипомняме, че на 8 юли в 17.00 часа местно време, в района на село Сарълар, община Чорлу, Област Текирда шест вагона от пътнически скоростен влак дерайлират, по първоначални данни поради свличане на земни маси, причинени от проливните дъждове през последния месец в района.", "date": "2018.07.09", "title": "МВнР: Няма данни за пострадали, загинали или ранени български граждани при влаковата катастрофа в Турция"}
{"url": "http://www.focus-news.net/news/2018/07/09/2543363/burgas-otvoreno-e-za-dvizhenie-lyavoto-platno-na-patya-burgas-slanchev-bryag-pri-otbivkata-za-solnitsite-i-kableshkovo.html", "text": "Отворено е за движение лявото платно на пътя Бургас-Слънчев бряг при отбивката за Солниците и Каблешково. Това съобщи за  Радио „Фокус“-Бургас  Цветелина Рандева, говорител на ОДМВР-Бургас.  „Фокус“  припомня, че пътят беше затворен, заради обърнат по таван автомобил. Инцидентът е станал в 09.33 часа на изход от Бургас. Няма пострадали. Извършени са действия по изправяне на автомобила и изтеглянето му от пътното платно.  \r\nМария Георгиева", "date": "2018.07.09", "title": "Бургас: Отворено е за движение лявото платно на пътя Бургас-Слънчев бряг при отбивката за Солниците и Каблешково"}
{"url": "http://www.focus-news.net/news/2018/07/09/2543366/sofiya-osnoven-remont-se-izvarshva-v-bankata-za-maychina-karma.html", "text": "Заместник-кметът на София Дончо Барбалов и председателят на Постоянната комисия по здравеопазване и социални дейности към Столичен общински съвет д-р Веселин Милев провериха строително-ремонтните дейности в сградата на Банката за майчина кърма в столицата. Това съобщиха от пресцентъра на  Столична община . Проектът е на стойност 950 000 лв. и включва подмяна на ВиК, отоплителната и електрическата инсталация, поставяне на топлоизолация и цялостен вътрешен ремонт на сградата, обновяване на фасадата и облагородяване на пространството около обекта. Средствата са осигурени от бюджета на Столичната община, а изпълнителят на ремонтните дейности е избран след открита процедура по Закона за обществените поръчки.  \r\nНа 1 юни 2019 г. Банката за майчина кърма /БМК/ в София ще навърши 30 г. и оттогава сградата не е била ремонтирана. БМК е единствена за Столична община и цяла Западна България, и се финансира само от бюджета на общината. Държавата не плаща за този вид услуга. Събраната от донори кърма се предоставя безплатно на здравни заведения и частни лица за нуждаещи се недоносени бебета, кърмачета с алергия към белтъка на кравето мляко или с вродени заболявания, както и на новородени, чиито майки са болни от туберкулоза, диабет, сърдечно-съдови и психически заболявания.  \r\nВ банката има отделение по събиране, съхранение и пласмент на майчината кърма, отделение по пастьоризация и лиофилизация, и лаборатории по микробиология и биохимия. Медицинският персонал е специализиран - лаборанти, микробиолози, лекари.  \r\nПреди няколко години Столичната община закупи за Банката единствения по рода си в страната апарат \"Милкоскен\", калибриран за изследване биохимичните показатели на майчината кърма.   \r\nВ момента дейността на банката е спряна, заради ремонта. Веднага след приключването му ще бъдат уведомени всички донорки и дейността ще се възобнови. Предвидено е обновяване на специализираната медицинска апаратура за диагностика, микробиологичен анализ на кърмата и на донорките.  \r\nЗа нуждаещи се болни бебета или новородени, чиито майки не могат да кърмят по здравословни причини, кърмата се предоставя безплатно. За здрави новородени кърмата е срещу заплащане - 1,80 лв. на литър.  \r\nПрез тази година Столичният общински съвет е гласувал 5,5 млн. лв. за инвестиции в ремонтни дейности и купуване на нова апаратура в общинските лечебни заведения.", "date": "2018.07.09", "title": "София: Основен ремонт се извършва в Банката за майчина кърма"}
{"url": "http://www.focus-news.net/news/2018/07/09/2543365/faz-alternativa-za-germaniya-nabira-sila-v-bavariya-i-v-tsyala-frg-pokazva-prouchvane.html", "text": "Близо три месеца преди изборите в Бавария, популистката „Алтернатива за Германия“ набира сила в най-голямата федерална провинция. Това показват резултатите от проучване на общественото мнение, проведено за телевизионните канали RTL/N-tv от института Forsa, съобщава националният ежедневник  Die Frankfurter Allgemeine Zeitung . \r\nСпоред данните от анкетата Християнсоциалният съюз (ХСС) губи подкрепата на избирателите и може да разчита на 38% от гражданите. Те обаче ще бъдат недостатъчни за формирането на мнозинство в парламента в Мюнхен, обясняват от редакцията. \r\n„Алтернатива за Германия“ се ползва с доверието на 14 на сто от баварците, но остава зад партията „Зелени“, рейтингът на която достига до 15%. Социалдемократите (ГСДП) са четвърта политическа сила в провинцията с 12%. Шанс за влизане в парламента има регионалната партия „Свободни избиратели“ (осем процента) и свободните демократи (СвДП, шест процента).  \r\nНа федерално ниво „Алтернатива за Германия“ продължава да набира привърженици. Партията подкрепят 16% от гражданите на ФРГ –  с един процент повече, в сравнение с данните от миналата седмица. Съюзът (ХДС/ХСС) събира 30%. Тереза Герова", "date": "2018.07.09", "title": "FAZ: „Алтернатива за Германия“ набира сила в Бавария и в цяла ФРГ, показва проучване"}
{"url": "http://www.focus-news.net/news/2018/07/09/2543367/vitsepremierat-valeri-simeonov-ne-moga-da-priema-opitite-za-ogranichavane-na-malkiya-biznes-s-gorivata-chrez-edin-lobistki-zakon.html", "text": "Не мога да приема опитите за ограничаване на малкия бизнес с горивата чрез един лобистки закон. Това каза вицепремиерът по икономическа и демографска политика на Република България и лидер на НФСБ след среща с представителите на производители на горива и собственици на малки бензиностанции по повод Закона за горивата, внесен от депутата Емил Димитров, предаде репортер на  Агенция „Фокус“ . „Това е един много важен етап от развитието на икономическия живот в България. В случая се правят опити един цял бранш да бъде премахнат, за да се даде „служебна победа“ за някои по-големи фирми. Една демократична държава, каквато е и нашата, има основен ангажимент да подпомага дребните производители. Всеки опит тези хора да се представят като измамници и хора, които въртят сивия сектор са само нескопосани аргументи, за да скрие истинския смисъл на този закон“, допълни той. „Няма как да не се намеся във внасяне на закон без аргументи. Моята позиция е, че ще защитавам интересите на всички такива групи бизнесмени. Ако си мислите, че се опитвам да вадя политически дивиденти, това не е така. Заставам зад тях като вицепремиер по икономическа и демографска политика и бивш представител на малкия и среден бизнес в България“, каза още Симеонов. \r\nЦветелин ДИМИТРОВ", "date": "2018.07.09", "title": "Вицепремиерът Валери Симеонов: Не мога да приема опитите за ограничаване на малкия бизнес с горивата чрез един лобистки закон"}
{"url": "http://www.focus-news.net/news/2018/07/09/2543353/es-ostavkata-na-deyvid-deyvis-ne-e-problem-za-bryuksel.html", "text": "Оставката на министъра на Обединеното кралство по въпросите за Брекзит Дейвис Дейвис не е проблем за Европейския съюз. Това увери говорител на Брюксел, подчертавайки, че ЕС има готовност да преговаря за сделка с Лондон „24 часа, седем дни в седмицата“, предава  AFP . \r\nНа въпрос дали напускането на Дейвис ще създаде проблеми в разговорите, говорителят на Европейската комисия Маргаритис Схинас заяви пред репортери: „Не и за нас. Тук сме, за да работим“. \r\nВече стана ясно, че 44-годишният евроскептик Доминик Рааб ще наследи Дейвис на поста. Той бе назначен в кабинета на Тереза Мей по-рано в понеделник.  \r\nДейвис подаде оставка заради сериозен спор с премиера Тереза Мей относно плановете ѝ за отношенията с Европейския съюз след Брекзит. Напускането му на поста нанася значителен удар на стабилността на кабинета на Тереза Мей.  \r\nНовината дойде в навечерието на сериозно изпитание за министър-председателя, тъй като в понеделник тя ще говори пред Камарата на общините, за да обясни предложенията си за Брекзит. Тереза Герова", "date": "2018.07.09", "title": "ЕС: Оставката на Дейвид Дейвис не е проблем за Брюксел"}
{"url": "http://www.focus-news.net/news/2018/07/09/2543370/veliko-tarnovo-izsledvaha-vodata-v-yazovir-dobri-dyal-kray-lyaskovets-po-signal-za-otsvetyavane.html", "text": "Експерти от Регионална инспекция по околната среда и водите (РИОСВ) – Велико Търново изследваха водата в язовир „Добри дял“ край Лясковец по сигнал за оцветяване. Това съобщиха за  Радио „Фокус“ – Велико Търново  от РИОСВ. Институцията се е сезирала след подаден сигнал за наблюдавано оцветяване на водата в крайбрежните участъци на язовира. Проверката е извършена от експерти от РИОСВ и представители на Басейнова дирекция „Дунавски района“. При огледа на язовира и вливащото се в него дере Брода не беше установено наличие на мъртва риба, а зелено оцветяване на водата в отделни участъци на язовира. От Регионалната лаборатория във Велико Търново са взели четири проби за изследване - една от яз. „Добри дял“, две от дере „Брода“ и една от отпадъчните води, зауствани в дере „Брода“ от производствено предприятие в района Водата ще бъде изследвана за арсен, олово, хром, хром, живак, никел, цинк, кадмий, мед, цианиди, нефтопродукти. \r\nНа място водите на язовира и дерето са изследвани по показателите рН, разтворен кислород и електропроводимост. Получените резултати съответстват на добро и умерено състояние на водния обект. Пълните резултати от анализите на взетите водни проби ще бъдат готови след няколко дни. \r\nНадежда КРЪСТЕВА", "date": "2018.07.09", "title": "Велико Търново: Изследваха водата в язовир „Добри дял“ край Лясковец по сигнал за оцветяване"}
{"url": "http://www.focus-news.net/news/2018/07/09/2543371/sport-sergey-ignashevich-shte-se-probva-v-trenyorskoto-poprishte.html", "text": "Защитникът на националния отбор на Русия и на ЦСКА Москва Сергей Игнашевич прекратява футболната си кариера. Тази седмица ветеранът в руския футбол ще навърши 39 години и вече обяви, че ще се пробва в треньорското поприще. \r\nИгнашевич поясни, че през декември тази година трябва да получи необходимия за работа лиценз. Към настоящия момент няма информация кой ще бъде първият отбор под ръководството на Игнашевич.", "date": "2018.07.09", "title": "Спорт: Сергей Игнашевич ще се пробва в треньорското поприще"}
{"url": "http://www.focus-news.net/news/2018/07/09/2543368/zamestnik-predsedatelyat-na-sos-milka-hristova-i-narodniyat-predstavitel-ot-bsp-za-balgariya-prof-georgi-mihaylov-shte-provedat-priemna-za-grazhdani-na-10-yuli.html", "text": "Заместник-председателят на СОС Милка Христова и народният представител от „БСП за България“ проф. Георги Михайлов ще проведат приемна за граждани. Това съобщиха от пресцентъра на  ГС на БСП-София . \r\nОт 15.00 до 17.00 часа на 10 юли, заместник-председателят на СОС Милка Христова и народният представител от „БСП за България“ проф. Георги Михайлов ще бъдат на разположение на софиянци в постоянната приемна на БСП – София на ул. „Леге“ №10, етаж 1. \r\nЖелаещите може да се запишат предварително на телефон 02/987 20 86.", "date": "2018.07.09", "title": "Заместник-председателят на СОС Милка Христова и народният представител от „БСП за България“ проф. Георги Михайлов ще проведат приемна за граждани на 10 юли"}
{"url": "http://www.focus-news.net/news/2018/07/09/2543372/veliko-tarnovo-protivopozharni-ekipi-otvodnyavat-rayona-na-zhp-liniyata-kray-selo-dzhulyunitsa.html", "text": "Противопожарни екипи отводняват района на жп линията край село Джулюница. Това съобщи за  Радио „Фокус“ – Велико Търново  инж. Красимир Кръстев, директор на Регионална дирекция „Пожарна безопасност и защита на населението“. В следствие на падналите през почивните дни обилни валежи и стичащата се вода от високите части на село Джулюница, се е образувало завиряване в района на жп гарата в селото. Под вода се е оказал първият коловоз, който е нефункциониращ. Тази сутрин инж. Кръстев, областният управител проф. Любомира Попова и кметът на селото Мариян Тончев са направили оглед на място. Те са установили, че движението по другите коловози се осъществява нормално. Влаковите композиции се движат с намалена скорост в района на жп гарата в Джулюница.  Създадена е организация за отводняване на завирения участък. Извършен е оглед и на близкия язовир. Директорът на РД „ПБЗН“ увери, че язовирът не е прелял. Няма скъсана дигана и няма опасност за живота на хората. „Има стичане на високи води и голямо завиряване в най-ниската част на селото. Няма опасност за жителите. Обиколили сме ги. Всичко е спокойно“, допълни инж. Кръстев. Той посочи, че за кратък период е бил залят и пътя София – Варна, в района на село Джулюница. В момента през участъка се преминава спокойно. До приключване на дейностите по отводняването на жп гарата, временно ще бъде спряно движението пътя в посока село Бряговица, община Стражица. \r\nНадежда КРЪСТЕВА", "date": "2018.07.09", "title": "Велико Търново: Противопожарни екипи отводняват района на жп линията край село Джулюница"}
{"url": "http://www.focus-news.net/news/2018/07/09/2543369/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по  Радио „Фокус“ – Пирин  отново ще се спрем на всичко актуално и интересно, което се случва в община Петрич. Ще започнем с една много важна и дългоочаквана тема за петричани, а именно градския парк, тъй като през изминалата седмица кметът Димитър Бръчков обяви, че проблемите със съседните имоти вече са преодолени и може да започне изграждането на парка. Веднага след това ще Ви срещнем с Евгени Илиев, който ще ни разкаже за Яне Петков, по-известен като Човекът – амфибия. Поводът за разговора ни с него е, че на 24 юли, Петков ще се опита да направи нов рекорд за Гинес, преплувайки Охридското езеро със завързани ръце и крака. Във втората част от изданието пък ще говорим с доц. д-р Людмил Вагалински, директор на Националният археологически институт с музей към БАН, от който ще разберем защо в Петрич, института подписа договор за сътрудничество с Националния археологически музей – Скопие. Очакваме и Вас на телефоните в студиото 0885 303 373 и 073/ 88-55-81, или на е-майл: pirin@focus-news.net, за да коментирате всичко, което Ви интересува по отношение на втората по големина община в Благоевградска област – Петрич. \r\nСлушайте предаването „Петрич – древен и вековечен“, за да опознаете, но и да обикнете древната и вечна община Петрич! \r\nПредаването „Петрич – древен и вековечен“ се излъчва на честотите на   всеки понеделник от 15,00 до 16,00 часа с водещ Ливия Нинова.", "date": "2018.07.09", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2018/07/09/2543364/prezidentat-rumen-radev-udostoi-poslanika-na-kipar-u-nas-s-orden-madarski-konnik-parva-stepen.html", "text": "Президентът Румен Радев удостои на церемония в Гербовата зала на „Дондуков“ 2 посланика на Република Кипър у нас Ставрос Августидис с орден „Мадарски конник“ първа степен. Висшето държавно отличие се връчва за големите заслуги на дипломата за развитието на българо-кипърските отношения и сътрудничество. Това съобщиха от  прессекретариата на държавния глава . \r\n„В рамките на този пълноценен посланически мандат се развиваха отношения на най-високо политическо ниво в дух на приятелство, добросъседство и взаимно доверие между нашите два народа “, заяви по време на церемонията президентът Радев. Държавният глава открои личния принос на посланик Августидис за силния импулс в развитието на двустранните търговско-икономически връзки и в областта на енергетиката. Румен Радев открои и усилията на дипломата за подписването на важни спогодби между социалните министерства на двете страни, както и между Националните осигурителни институти на България и Кипър.  \r\nПрезидентът Румен Радев изтъкна и благотворителната дейност на Ставрос Августидис. По време на мандата си кипърският дипломат организира в помощ на български деца изложби със свои картини. България цени високо усилията ви, каза президентът Радев, който благодари за дейността на кипърския посланик и му пожела успех.  \r\nПосланик Августидис благодари на президента Румен Радев за връчения орден и подчерта, че за Кипър, България е приятели и стратегически партньор. „Имаме общи цели, общи задачи, общи надежди. Много е важно да развиваме отношенията между обикновените хора и да им даваме нова енергия“, каза посланик Ставрос Августидис и допълни, че България ще остане завинаги в сърцето му.", "date": "2018.07.09", "title": "Президентът Румен Радев удостои посланика на Кипър у нас с орден „Мадарски конник“ първа степен"}
{"url": "http://www.focus-news.net/news/2018/07/09/2543373/sofiya-okolo-3000-lv-za-pensii-sa-otkradnati-ot-poshtata-v-svetovrachane.html", "text": "Около 3000 лв. за пенсии са откраднати от пощата в Световрачане. Това каза пред журналисти Иван Каназирски, директор на Второ РПУ  в София, предаде репортер на  Агенция „Фокус“ . Сигналът за извършен грабеж на пощенската станция в Световрачане е подаден в 09.00 часа. „Първоначалната информация, която проверяваме е, че 3 лица с маски - единият с бухалка, другият с кози крак, третият с пистолет, са влезли в пощенската станция след доставяне на паричните средства за раздаване на пенсиите. Отнели са около 3000 лв. от наличните средства в клона. Това се случва непосредствено преди раздаването на парите за пенсии“, обясни Каназирски и уточни, че се провеждат всички необходими процесуално-следствени дейности, разпитват се очевидци.  Според свидетелите обирът е продължил не повече от минута – две. „Нанесен е удар в областта на ръката на една от служителките в пощенската станция. Прегледана е в ИСУЛ. Вече се е върнала в пощенския клон. Няма други пострадали“, коментира той. Иван Каназирски допълни, че е задействан паник бутон към съответната охранителна фирма. „Органите на реда са пристигнали много бързо, в рамките на минута-две“, допълни Каназирски.", "date": "2018.07.09", "title": "София: Около 3000 лв. за пенсии са откраднати от пощата в Световрачане"}
{"url": "http://www.focus-news.net/news/2018/07/09/2543377/13-125-proverki-sa-izvarshili-inspektorite-na-babh-prez-yuni-9-obekta-v-stranata-vremenno-sa-zatvoreni.html", "text": "През месец Юни 2018 г инспекторите от отдели “Контрол на храните” при ОДБХ са извършили планов официален контрол (на база оценка на риска) на обекти за производство, търговия на едро и дребно с храни и заведенията за обществено хранене в страната. Обобщените данни за извършените проверки и предприетите мерки от дирекция КХ при ЦУ на БАБХ са както следва:    \r\n• Общ брой извършени проверки в цялата страна - 13 125 бр.  \r\n• Издадени предписания - 774 бр. \r\n• Съставени АУАН – 125 бр. \r\nОбщ брой затворени обекти с временно преустановена дейност – 9 бр.  \r\n• Възбранени и насочени за унищожаване храни от предприятия и складове за търговия на едро: 266 526 кг. храни от животински и неживотински произход;  \r\n• Възбранени храни от предприятия и обекти за търговия на едро и дребно и заведения за обществено хранене 6 553 кг. храни от животински и неживотински произход; \r\n• Възбранени и насочени за унищожаване храни от обекти за търговия на дребно и заведения за обществено хранене общо 8141 кг., 38 бр. и 12 л. храни от животински и неживотински произход. \r\nВъв връзка с Заповед № 11-1014/13.06.2018г. на Изпълнителния директор на БАБХ за мерките за профилактика, ограничаване и ликвидиране на болестта инфлуенца (грип) по птиците са възбранени и изтеглени от пазара над  1 300 000 бр. яйца , които се унищожават поетапно в момента. \r\nВъв  връзка с откриване на летния туристически сезон по българското Черноморие са извършени засилени проверки в обекти за търговия на дребно с храни, вкл. подвижни, временни и сезонни обекти, обекти с дейност кетъринг, заведения за обществено хранене, включително и такива намиращи се на територията на хотелски комплекси, туристически обекти предлагащи услугата „all inclusive“ и др. Целта на проверките е установяване съответствието на бизнес операторите с изискванията на действащото законодателство по отношение регистрацията на обектите, хигиенното им състояние (сградов фонд и оборудване, хигиена на персонала, отстраняване на отпадъците),  поддържане на Системите за управление безопасността на храните или процедури основани на принципите на НАССР (спазване условията и сроковете на съхранение, изискванията за етикетиране, програми за мониторинг на хигиената и безопасността на храните) и осигуряване на проследимост на хранителните продукти (наличие на документи за произход и безопасност).  \r\nЗа периода от 01.06.2018г. до 30.06.2018г. вкл са извършени 914 бр.  извънредни проверки, извън плановия официален контрол, от инспектори от отделите “Контрол на храни” при ОДБХ Варна, ОДБХ Бургас и ОДБХ Добрич. \r\nНай-често констатираните несъответствия са по отношение на сграден фонд и оборудване, хигиена на обекта и лична хигиена на персонала, търговия с некоректно етикетирани храни, спрямо действащото законодателство и на храни без идентификационна маркировка за произход и годност, пропуски в записите по системите за управление на безопасността на храните, извършване на дейност в обекти без регистрация по чл.12 от ЗХ. \r\nЗа отстраняване на констатираните несъответствия са издадени 127 бр. предписания и са съставени 8 бр. АУАН. \r\nВъзбранени и насочени за унищожаване са 254,4 кг. храни от животински произход (риба и рибни продукти, месо и месни продукти), 10,8 кг. тестени изделия и 10,2 кг. замразени зеленчуци, всички поради липса на документи за произход и без етикети; 4 кг. млечни продукти, поради изтекъл срок на реализация и без етикети.  \r\nИзвършени са засилени проверки във всички  хранителни блокове към детски ясли, градини, детски кухни майки и училищни столове и бюфети, находящи се на територията на цялата страна . \r\nЗа периода от 04.06.2018 г. до 29.06.2018 г. включително, инспекторите от отделите “Контрол на храни” при съответната  ОДБХ  са извършили 448 бр.  проверки извън плановия официален контрол. \r\nУстановените несъответствия по време на проверките са свързани с несъответствия по сградов фонд и оборудване, некоректни и нередовно водени записи по СУБХ. \r\nЗа отстраняване на констатираните несъответствия са издадени 17 бр. предписания и са съставени 1 бр. АУАН", "date": "2018.07.09", "title": "13 125 проверки са извършили инспекторите на БАБХ през юни, 9 обекта в страната временно са затворени"}
{"url": "http://www.focus-news.net/news/2018/07/09/2543374/pleven-na-10-yuli-700-kandidat-studenti-shte-se-yavyat-na-izpita-po-himiya-za-meditsina-i-farmatsiya-v-meditsinskiya-universitet-v-grada.html", "text": "Общо 707 кандидат-студенти ще се явят на 10 юли 2018 г., вторник, на втория конкурсен изпит от редовната сесия на  Медицинския университет-Плевен – по химия за специалностите „Медицина” и „Фармация“. Те се състезават за 180 места, държавна поръчка, редовно обучение, по специалностите „Медицина” и „Фармация“, което прави средно 5 кандидати, борещи се за едно място. Това съобщиха от пресцентъра на  Видшето учебно заведение . Зрелостниците, които ще участват в класирането само с оценките си от предварителните изпити, са 82. От общия брой 813 кандидати жените са два пъти повече (565 – 69%) от мъжете (248 – 31%).  \r\nЗа поредна година преди провеждането на втория изпит за „Медицина” и „Фармация“  висшето училище изнесе резултатите от конкурса по биология, които зрелостниците вече са проверили на сайта и на място в Ректората. Най-висок е процентът на оценка добър – 41 %, следвани от много добрите оценки – 31 % (при 22% от миналата година). Отличните оценки по биология от редовния изпит са повече тази година – 42 или 6% от кандидатите са получили над 5.50. Тази година по-малко кандидати имат слаби оценки – 62 или 9% (15% от миналата година), като са намалели и зрелостниците с оценка среден – 78 или 11% (17 % от миналата година). \r\nИзпитът по химия за магистърските специалности „Медицина“ и „Фармация“ на 10 юли 2018 г., вторник, е с продължителност 4 часа и ще протече от 9.00 ч до 13.00 ч в учебните зали на територията на Ректората и на Учебния корпус. В деня на изпита кандидат-студентите ще се настаняват по местата си от 8.00 ч до 8.30 ч. Точно в 8.40 ч в зала „Асклепий” на Ректората ще бъде изтеглен изпитния вариант от тестови въпроси и задачи по химия. Това ще стане на произволен принцип в присъствието на членове на Академичното Ръководство на МУ-Плевен – ректора на висшето училище проф. д-р Славчо Томов; зам.-ректора по учебната дейност проф. М. Александрова; декана на Факултет „Медицина” проф. д-р А. Аспарухов; зам.-декана на Факултет „Фармация“ доц. д-р Павлина Йорданова; председателя на Комисията за проверка и оценка на конкурсните работи по химия проф. Ангелина Стоянова; председателя на Техническата комисия за прием на кандидатстудентски документи Виржиния Лазарова, родители на кандидатите и журналисти. \r\nТегленето на кандидатстудентския вариант на изпита по химия ще се проведе на 10 юли 2018 г., вторник, от 08.30 часа в зала „Асклепий” на Ректората.", "date": "2018.07.09", "title": "Плевен: На 10 юли 700 кандидат-студенти ще се явят на изпита по химия за „Медицина“ и „Фармация“ в Медицинския университет в града"}
{"url": "http://www.focus-news.net/news/2018/07/09/2543379/prezidentat-rumen-radev-profesor-bar-zoar-prez-tseliya-si-zhivot-ostana-obrazets-za-istinski-balgarski-patriot.html", "text": "Българската държава може да има много посланици по света, но българският народ има малцина истински посланици и това са личности като проф. Михаел Бар-Зоар. Това заяви президентът Румен Радев, който удостои с орден „Стара планина“ първа степен родения в България световноизвестен израелски писател, историк и политик, съобщиха от  прессекретариата на държавния глава . Отличието се връчва за принос в популяризирането на спасяването на българските евреи по време на Втората световна война и за развитието на двустранните отношения между България и Израел.  \r\nНай-високото държавно отличие е израз на признанията ни за всички усилия и действия на проф. Бар-Зоар светът да научи истината за спасяването на българските евреи в един от най-мрачните периоди на европейската цивилизация, заяви на церемонията президентът Румен Радев. Държавният глава посочи, че израелският историк, който е напуснал страната ни на 10-годишна възраст през 1948 година, през целия си живот е останал образец за истински български патриот.   \r\nРумен Радев определи като светъл момент на национална гордост спасяването на българските евреи. „В онези години на смъртна опасност и мракобесие цял един народ се е изправи в защита на своите съграждани, обединен от добродетели и ценности, завещани ни още от нашите възрожденци“, заяви президентът.    \r\nОт своя страна проф. Бар-Зоар отбеляза, че високото отличие е награда за българския народ, защото именно негово дело е спасяването на българските евреи, макар и днес „лъжливи историци“ да се опитват да посочат други спасители. Досега се опитвах да разпространя това, но всички, които можем, трябва да направим този факт достояние на целия свят, призова проф. Бар-Зоар.  \r\nТой заяви, че винаги помни думите на баща си, който при напускането на  България през сълзи е казал, че евреите оставят една любима страна, която е добра към тях. За този момент от живота си проф. Бар-Зоар разказа: „Всеки път, когато чуя химна „Мила Родино“, се сещам за онзи ден през ноември 1948 година, когато с товарен влак отпътувахме за България през Югославия към Израел. Когато минахме границата, влакът спря за административен проблем и всички слязохме – тогава 1000 души се обърнаха към българската граница и един човек започна да пее, после втори и трети. До няколко минути на една красива зелена долина имаше огромен хор от 1000 души, които пееха „Мила Родино“, а баща ми и майка ми пееха и плачеха“.   \r\nПроф. Бар-Зоар посочи, че България е направила огромен подарък на Израел, тъй като българските евреи имат принос са развитието на политиката и обществения живот израелската държава. Тези хора остават българи, защото имат специално отношение към България като страна, която трябва да бъде пример за целия свят, обясни проф. Бар-Зоар. По думите му, и България, и Израел са малки страни, но с морални принципи и това е един от уроците от спасяването на българските евреи. Нямаме природни богатства, но имаме морално наследство. Така че, когато има нарушение на човешките права, колкото и „малки“ да сме, трябва да се борим с това и така да дадем пример как един малък Давид може да победи един огромен Голиат, призова проф. Бар-Зоар.  \r\nНа церемонията в Гербовата зала на „Дондуков“ 2 присъстваха президентът (1997 – 2002 г.) Петър Стоянов, дипломати, общественици.", "date": "2018.07.09", "title": "Президентът Румен Радев: Професор Бар-Зоар през целия си живот остана образец за истински български патриот"}
{"url": "http://www.focus-news.net/news/2018/07/09/2543376/kremal-sluchaite-na-otravyaniya-vav-velikobritaniya-predstavlyavat-zaplaha-za-tsyala-evropa.html", "text": "Случаите на отравяния на хора във Великобритания създават ситуация, която представлява опасност за цяла Европа. Това заяви пред журналисти говорителят на Кремъл Дмитрий Песков, предава  TACC . \r\n„Съжаляваме за кончината на британката (Дон Стерджъс, която издъхна след излагане на контакт с нервно-паралитично вещество в Еймсбъри). Както и по-рано сме дълбоко загрижени от продължаващите случаи на отравяне с вещества на територията на Великобритания. Това представлява опасност не само за британците, но и за всички останали европейци“, подчерта Песков. \r\nГоворителят на Кремъл припомни, че Русия, „изхождайки от голямата опасност на тези случаи, от самото начало предлагаше на британските власти сътрудничество в разследването на обстоятелство на това, което е случи в Солзбъри. За съжаление, не срещнахме взаимност“, допълни Песков. Тереза Герова", "date": "2018.07.09", "title": "Кремъл: Случаите на отравяния във Великобритания представляват заплаха за цяла Европа"}
{"url": "http://www.focus-news.net/news/2018/07/09/2543375/pazardzhik-prodalzhavat-deystviyata-za-izdirvane-na-6-godishnoto-momiche-ot-panagyurishte.html", "text": "Продължават действията за издирване на 6-годишното момиче от Панагюрище, което е в неизвестност от вчера. Това съобщиха от пресцентъра на  МВР . Както бе съобщено, сигнал за изчезнали две деца – на 6 и на 8 години бе подаден в полицията вчера около 12.30 часа. Тялото на по-голямото дете бе открито вчера в река Луда Яна, преминаваща през Панагюрище. За издирването на 6-годишното дете са сформирани съвместни екипи от полицейското управление и РСПБЗН в Панагюрище, които рано тази сутрин са подновили действията си. Служителите обхождат коритото на реката по протежение на целия град. Екипите са оборудвани с необходимото облекло и техника за издирване в труднодостъпните терени по протежението на реката. Действията им са подпомогнати активно и от членове на местното ловно–рибарско дружество. Сформирани са 16 групи от полицаи, пожарникари и ловци, които проверяват паралелно и по двата бряга на реката, за да се обхване коритото  на Луда Яна, която е пълноводна и със силни течения, породени от падналите обилни валежи през изминалите два дни.", "date": "2018.07.09", "title": "Пазарджик: Продължават действията за издирване на 6-годишното момиче от Панагюрище"}
{"url": "http://www.focus-news.net/news/2018/07/09/2543382/nso-izrazyava-svoite-saboleznovaniya-blizkite-na-zaginaliya-v-sgradata-na-narodnoto-sabranie-ohranitel-do-priklyuchvane-na-razsledvaneto-ot-sluzhbata-nyama-da-komentirat-intsidenta.html", "text": "НСО изразява своите съболезнования близките на загиналия в сградата на Народното събрание охранител. Това се посочва в заявление на Национална служба \"Охрана\"(НСО) във връзка с медийния интерес и различните интерпретации на нещастния случай от 07.07.2018 г., при който в сградата на Народното събрание загина 25-годишен охранител, служител на частна фирма. \r\n\"Изразяваме своите съболезнования към семейството и  близките на загиналия при трагичния инцидент млад човек. \r\nФакти и обстоятелства, свързани със случая,  могат да предоставят единствено  разследващите органи. \r\nДо приключване на разследването НСО няма да коментира инцидента\", се посочва в съобщението.", "date": "2018.07.09", "title": "НСО изразява своите съболезнования близките на загиналия в сградата на Народното събрание охранител, до приключване на разследването от Службата няма да коментират инцидента"}
{"url": "http://www.focus-news.net/news/2018/07/09/2543383/afp-darzhavniyat-sekretar-na-sasht-pristigna-na-iznenadvashta-vizita-v-afganistan.html", "text": "Държавният секретар на САЩ Майк Помпео пристигна на изненадваща визита в афганистанската столица, предава  AFP . \r\nВ Кабул Помпео ще разговаря с представители на политическото ръководство на страната. С кои точно обаче – не се уточнява. Агенцията подчертава обаче, че внезапното посещения на американския държавен секретар вдъхва нова надежда за мир в разкъсваната от война държава. \r\nОфициално лице на Кабул, пожелало анонимност, потвърди за агенцията пристигането на Помпео в страната. Очаква се в близко време да започне пресконференция с участието на президента на Афганистан Ашраф Гани. Тереза Герова", "date": "2018.07.09", "title": "AFP: Държавният секретар на САЩ пристигна на изненадваща визита в Афганистан"}
{"url": "http://www.focus-news.net/news/2018/07/09/2543385/premierat-boyko-borisov-shte-uchastva-v-sreshtata-na-varha-na-initsiativata-berlinski-protses-na-10-yuli.html", "text": "Министър-председателят Бойко Борисов ще участва утре, 10 юли, в срещата на върха на инициативата „Берлински процес“ в Лондон. Това е петата ежегодна среща, която цели потвърждаване подкрепата за европейската перспектива на страните от Западните Балкани, съобщиха от  правителствената информационна служба . Държавните и правителствените ръководители на Великобритания, Австрия, България, Германия, Италия, Словения, Франция, Хърватия, Полша, Гърция, Албания, Босна и Херцеговина, Косово, Сърбия, Република Македония и Черна гора ще обсъдят развитието на транспортната, информационната и комуникационната инфраструктура, повишаването на икономическия ръст в региона, както и темите за сигурността и миграцията като важни елементи за стабилността. \r\nБългария е поканена в Лондон като страна, която постави европейската перспектива на държавите от Западните Балкани във фокуса на своето Председателство на Съвета на ЕС и на Срещата на върха в София на 17 май.  \r\nВ британската столица премиерът Борисов ще участва и в работен обяд с лидерите на страните, даван от министър-председателя на Великобритания Тереза Мей. На него ще присъстват и представители на Европейската инвестиционна банка, на Европейската банка за възстановяване и развитие и на Съвета за регионално сътрудничество.", "date": "2018.07.09", "title": "Премиерът Бойко Борисов ще участва в срещата на върха на инициативата „Берлински процес“ на 10 юли"}
{"url": "http://www.focus-news.net/news/2018/07/09/2543384/burgas-70-godishen-mazh-e-zaginal-pri-katastrofa-na-patya-ot-oblastniya-tsentar-kam-selo-marinka.html", "text": "В 13.18 часа на пътния участък отсечка от Бургас в посока село Маринка, непосредствено преди селото е станал пътен инцидент, при който от дясно пътното платно излиза лек автомобил „Фолцваген Пасат“ с бургаска регистрация, управляван от 70-годишен жител от Бургас. Това съобщи за  Радио „Фокус“ – Бургас  Цветелина Рандева, говорител на ОДМВР-Бургас. В резултат на пътния инцидент мъжът е загинал на място. \r\nДеница ДИМИТРОВА", "date": "2018.07.09", "title": "Бургас: 70-годишен мъж е загинал при катастрофа на пътя от областния център към село Маринка"}
{"url": "http://www.focus-news.net/news/2018/07/09/2543378/sneta-e-myarkata-zadarzhane-pod-domashen-arest-na-bivshiya-nachalnik-na-razuznavaneto-gen-kircho-kirov-zamenena-e-s-parichna-garantsiya.html", "text": "Днес мярката ми за неотклонение „задържане под домашен арест“ беше снета и заменена с парична гаранция. Всъщност по този начин съм свободен човек. Това каза за  Агенция „Фокус“  ген. Кирчо Киров, началник на Националната разузнавателна служба в периода 2002-2012 г. \r\n„Причините, поради които мярката беше отменена е, че аз и моята защита предоставихме на Военно-апелативния съд документи за усложнено здравословно състояние, както и да ми бъде предоставяна възможност да готвя защитата си по другите дела. Съдът сам оцени перфектното ми процесуално поведение в условията на домашен арест“, каза ген. Киров.  \r\nДеница КИТАНОВА", "date": "2018.07.09", "title": "Снета е мярката „задържане под домашен арест“ на бившия началник на Разузнаването ген. Кирчо Киров, заменена е с парична гаранция"}
{"url": "http://www.focus-news.net/news/2018/07/09/2543380/afp-britanskata-politsiya-ne-mozhe-da-dade-garantsii-za-sigurnostta-sled-otravyaneto-v-eymsbari.html", "text": "Британската полиция призна, че не е в състояние да даде гаранции за сигурността след отравянето в Еймсбъри, предава  AFP , като припомня, че 44-годишна майка на три деца почина след контакт с нервно-паралитичното вещество „Новичок“ в Югозападна Англия.  \r\n„Просто не мога да предложа никакви гаранции\", заяви помощник-комисар Нийл Басу, ръководител на британската антитерористична полиция, която води разследването на новия случай на отравяне с „Новичок“ в страната.  Тереза Герова", "date": "2018.07.09", "title": "AFP: Британската полиция не може да даде гаранции за сигурността след отравянето в Еймсбъри"}
{"url": "http://www.focus-news.net/news/2018/07/09/2543386/sport-gergana-topalova-otpadna-v-parviya-krag-na-uimbaldan.html", "text": "Гергана Топалова отпадна в първия кръг при девойките на Уимбълдън. Българката отстъпи с 1:6, 4:6 на третата в световната ранглиста и схемата американка Кори Гоф. \r\nТопалова ще играе и в турнира по двойки заедно с Даниела Висмане от Латвия. Съперниците им са поставените на второ място в основната схема Кейти МакНали и Уитни Осуигуе от САЩ. \r\nПо-късно днес Симон Антони Иванов, който премина успешно квалификациите, ще играе срещу американеца Дрю Беърд.", "date": "2018.07.09", "title": "Спорт: Гергана Топалова отпадна в първия кръг на Уимбълдън"}
{"url": "http://www.focus-news.net/news/2018/07/09/2543357/zam-kmetat-na-sadovo-petar-georgiev-ima-opasnost-ot-srutvane-na-mosta-nad-reka-chaya-pri-katunitsa-sled-navodnenieto-prez-minalata-sedmitsa.html", "text": "Има опасност от срутване на моста над река Чая при село Катуница, община Садово, след наводнението през миналата седмица. Това съобщи за  Радио „Фокус”-Пловдив  зам.-кметът на Садово Петър Георгиев. Все още Община Садово изчислява щетите по инфраструктурата, нанесени след пороя. „Поражения има по общинският път, който свързва село Катуница с главния път Е-80. В лошо състояние е и мостът над река Чая, при Катуница”, каза Георгиев.  \r\nРаботи се по изчисляване на щетите, след което те ще бъдат подадени в Комисията по бедствия и аварии с искане на средства за възстановяването им. По думите на Петър Георгиев по пътя има разрушена асфалтова настилка, а мостът е в опасно състояние. „Още преди това наводнение подаваме сигнали, тъй като има опасност съоръжението да се срути”, каза Георгиев. Той уточни, че по него минава целият трафик от големи камиони, които возят материали за Спиртната фабрика и Фабриката за череши. От Община Садово се надяват този път да бъде обърнато по-специално внимание на техните сигнали и да бъде осигурено съфинансиране. \r\nЦветана ТОНЧЕВА", "date": "2018.07.09", "title": "Зам.-кметът на Садово Петър Георгиев:  Има опасност от срутване на моста над река Чая при Катуница след наводнението през миналата седмица"}
{"url": "http://www.focus-news.net/news/2018/07/09/2543387/smolyan-vremenno-dvizhenieto-po-pat-3-8681-rudozem-smilyan-se-osashtestvyava-v-edna-lenta-poradi-srutvane-na-zemni-i-skalni-masi.html", "text": "Временно движението по път ІІІ-8681 Рудозем – Смилян се осъществява  в една лента поради срутване на земни и скални маси. Това съобщиха от пресцентъра на  Агенция \"Пътна инфраструктура\"  (АПИ) и призоваха шофьорите да се движат с повишено внимание и съобразена скорост, спазвайки пътната сигнализация.", "date": "2018.07.09", "title": "Смолян: Временно движението по път ІІІ-8681 Рудозем – Смилян се осъществява  в една лента поради срутване на земни и скални маси"}
{"url": "http://www.focus-news.net/news/2018/07/09/2543389/samokov-politsiyata-zadarzha-mazh-povlyakal-sluzhitel-na-reda-sled-proverka-ot-avtopatrul.html", "text": "50-годишен шофьор е задържан за хулигански действия спрямо полицейски служители, съобщиха от  ОДМВР-София . Около 11.30 часа на 6 юли служители РУ-Самоков предприели проверка на лек автомобил „Опел Вектра“, в хода на която на водача бил съставен акт за извършено нарушение по Закона за движение по пътищата.  \r\nВръщайки се към автомобила си, провереният водач започнал да отправя заплахи и ругатни по адрес на полицейските служители. При опит да бъде изведен от колата и задържан, той потеглил рязко, при което повлякъл в разстояние на няколко метра един от униформените. След незабавни заградителни действия, нарушителят е спрян и задържан за срок до 24 часа. На пострадалия полицай е оказана медицинска помощ. По случая е образувано досъдебно производство. Действията по разследването продължават под наблюдението на районната прокуратура.", "date": "2018.07.09", "title": "Самоков: Полицията задържа мъж, повлякъл служител на реда след проверка от автопатрул"}
{"url": "http://www.focus-news.net/news/2018/07/09/2543391/varna-okrazhnata-prokuratura-predade-na-sad-sobstvenik-i-upravitel-na-druzhestvo-za-nepravomerno-polzvane-na-dds-za-88-310-leva.html", "text": "На съд с обвинителен акт на Окръжната прокуратура във Варна е предаден собственикът и управител на еднолично дружество с ограничена отговорност Р.Т., укрил данъчни задължения и приспаднал неследващ се данъчен кредит в особено големи размери – продължавано престъпление по член 255, ал. 3, във връзка с ал. 1 от НК. това съобщиха от  Апелативна прокуратура – Варна . \r\nОт 14 април до 14 септември 2015 г. подсъдимият Р.Т. избегнал установяването и плащането на данъчни задължения, като потвърдил неистина в подадени пред ТД на НАП справки-декларации за неполучени реално доставки с фактури от различни фирми. Общият размер на укритите данъци и приспаднатия неследващ се данъчен кредит е в размер на 88 310 лева. Подсъдимият търгувал с плодове и зеленчуци. Имал доста клиенти, на които продавал стоката си. За да намали дължимият данък добавена стойност, той като управител решил да включва в дневниците за покупки фактури за неосъществени доставки към неговото дружество. При извършване на данъчна ревизия на дружеството и насрещни проверки на доставчиците по подадените в НАП декларации се установило, че посочените фирми никога не са търгували с дружеството на подсъдимия. \r\nПредстои делото срещу Р.Т. да бъде насрочено за разглеждане във Варненския окръжен съд. Ако бъде признат за виновен, той може да получи наказание лишаване от свобода от 3 до 8 години и конфискация на част или на цялото имущество.", "date": "2018.07.09", "title": "Варна: Окръжната прокуратура предаде на съд собственик и управител на дружество за неправомерно ползване на ДДС за 88 310 лева"}
{"url": "http://www.focus-news.net/news/2018/07/09/2543390/mgerb-prizivite-na-mo-v-bsp-za-obedinenie-okolo-interesite-na-mladite-shtyaha-da-imat-po-golyama-stoynost-ako-byaha-namerili-myasto-po-vreme-na-studentskite-protesti-pri-kabineta-oresharski.html", "text": "Призивите за обединение на МО в БСП около интересите на младите хора щяха да имат по-голяма стойност, ако бяха намерили място по време на студентските протести при управлението на Орешарски.  \r\nТова се посочва в писмо на Младежи ГЕРБ до Младежкото обединение в БСП, изпратено от пресцентъра на ПП ГЕРБ.  Агенция \"Фокус\"  публикува писмото на МГЕРБ без редакторска намеса:  Уважаеми млади колеги от БСП,  \r\nПризивите за обединение около интересите на младите хора звучат прекрасно и биха срещнали нашата подкрепа, ако имахме ясната индикация на база реалните Ви действия, че не са плод на поредната демагогия и търсене на тема за конфронтация от представляваната от Вас БСП.  \r\nАпелите Ви щяха да имат много по-голяма стойност, ако бяха намерили място в публичното пространство по време на управлението на злополучния кабинет „Орешарски“, когато хиляди студенти в цялата страна вместо разбиране и диалог, срещнаха неглижиране и полицейски палки. Щяха да звучат актуално и ако Вашите представители в Народното събрание не бяха направили опит да торпилират Закона за младежта или бяха подкрепили Закона за доброволчеството – и двата реално даващи правна база за овластяването на младите хора, за което, доколкото се разбира, се борите и Вие. \r\nТъй като очевидно лидерите Ви не намират сили да отговорят на поставените от нас въпроси, нека се обърнем и към Вас в опит да получим правдоподобни отговори.  \r\nЗапитахте ли народния представител от БСП – Лява България Иво Христов дали имаше предвид Вас, или имаше предвид онези, чиито интереси защитавате, когато нарече 80% от българите „дебили“? Обадихте ли се на Вашите връстници, приятели, колеги, съученици, членове на МО на БСП да ги успокоите, че водата в столицата не е отровена, както твърдеше депутатът Таско Ерменков? Онези около Вас, чиито семейства са загубили близки, разбраха ли, че т.нар. „Народен съд“ е „необходимо правосъдие“, както изтъкна Валери Жаблянов? Ще разчитате ли на съдействието на народния представител със свален имунитет и обвинение в купуване на гласове Манол Генов да Ви помогне с привличането на избиратели, които да подкрепят Вашите млади представители?   \r\nОтговорите на тези въпроси – честни и открити, биха възвърнали част от загубената легитимност да говорите за правата на младите в държава, която в редица сектори се бори с последиците от управления, които макар да не помните, принадлежат на представляваната от Вас БСП. \r\nИ за да дадем пример за реалната алтернатива, а не тази която стои само в празните думи - до момента политическото пространство в България не познава друга партия освен ГЕРБ, която да е придала по-голямо значение на овластяването на младите хора. Народни представители, реално членове на Младежи ГЕРБ, евродепутати реално членове на Младежи ГЕРБ, членове на правителството, реално членове на Младежи ГЕРБ, кметове и общински съветници, реално членове на Младежи ГЕРБ. Това, колеги, не са пожелания за бъдещето, а факти и настояще, които носят име, фамилия и позиция.  \r\nВ заключение - дебати, уважаеми колеги, се водят между равностойни опоненти. Ние сме готови винаги и по всяко време да се срещнем с представители на Вашето Младежко обединение, когато към проблемите и предизвикателствата се подхожда с искреност и отговорност, а не под инструкциите на партиен пресцентър, който изпитва затруднения и опитва да печели време, за да намери отговори дори за собствените си членове, заради необяснимите действия на собственото си ръководство. \r\nС уважение, \r\nЕкипът на Младежи ГЕРБ", "date": "2018.07.09", "title": "МГЕРБ: Призивите на МО в БСП за обединение около интересите на младите щяха да имат по-голяма стойност, ако бяха намерили място по време на студентските протести при кабинета \"Орешарски\""}
{"url": "http://www.focus-news.net/news/2018/07/09/2543388/veliko-tarnovo-ogranicheno-e-dvizhenieto-po-pat-3-303-mihaltsi-musina-poradi-navodnyavane-na-patya-v-rayona-na-s-mihaltsi.html", "text": "Ограничено е движението по път ІІІ-303 Михалци - Мусина поради наводняване на пътя в района на с. Михалци. Това съобщиха от пресцентъра на  Агенция \"Пътна инфраструктура\"  (АПИ). Шофьорите да се движат с повишено внимание по обходен маршрут: по път ІІІ-303 Павликени - Михалци, по път VTR 1203 Михалци - Стамболово, по път ІІІ-3031 Стамболово - Русаля, по път VTR 2205 Русаля - Мусина, по път ІІІ-303 Мусина - Велико Търново и обратно.", "date": "2018.07.09", "title": "Велико Търново: Ограничено е движението по път ІІІ-303 Михалци - Мусина поради наводняване на пътя в района на с. Михалци"}
{"url": "http://www.focus-news.net/news/2018/07/09/2543381/ministerstvo-na-otbranata-komisiyata-za-razsledvane-na-aviatsionnoto-proizshestvie-s-helikopter-mi-17-zavarshi-rabotata-si-bordniyat-tehnik-na-avariraliya-helikopter-e-izpisan-ot-vma.html", "text": "Комисията за разследване на авиационното произшествие с хеликоптер Ми-17 завърши своята работа с доклад за възможните причини. Това съобщиха от пресцентъра на  Министерството на отбраната . \r\nОт министерството припомнят, че на 11 юни 2018 г., около 20:30 часа, в авиобаза Крумово вертолетът Ми-17 катастрофира. В трагичния инцидент загинаха майор Пламен Пантилеев и майор Стоян Неделчев, а бордният техник офицерски кандидат Алексей Каменов бе ранен. \r\nДокладът на комисията е поверителен и ще бъде предоставен на Военно-окръжна прокуратура - Пловдив. Окончателното заключение за причините за катастрофата ще бъдат дадени от Военно-окръжна прокуратура – Пловдив след приключване на досъдебното производство.   \r\nМеждувременно тази сутрин от ВМА в добро здравословно състояние бе изписан офицерски кандидат Алексей Каменов, борден техник на авариралия хеликоптер.", "date": "2018.07.09", "title": "Министерство на отбраната: Комисията за разследване на авиационното произшествие с хеликоптер Ми-17 завърши работата си, бордният техник на авариралия хеликоптер е изписан от ВМА"}
{"url": "http://www.focus-news.net/news/2018/07/09/2543392/kyustendil-okrazhniyat-sad-otlozhi-deloto-za-konfiskatsiya-na-imushtestvo-na-plamen-galev-i-angel-hristov-vneseno-be-iskane-za-spirane-na-deloto.html", "text": "За пореден път Окръжният съд в Кюстендил отложи делото за конфискация на имущество на Пламен Галев и Ангел Христов, предаде репортер на  Радио „Фокус” – Кюстендил . В рамките на насроченото за днес заседание по делото стана ясно, че вещите лица, назначени от Окръжния съд, за изготвяне на съдебно-икономическата експертиза са поискали да бъдат освободени от задълженията си поради служебна ангажираност и здравословен проблем. Съдът не уважи тяхното искане и разпореди продължаване на работата по самата експертиза. Вещите лица трябва да прибавят към основната експертиза и допълнения, зададени под формата на въпроси от страна на страните по делото. Новото заседание е насрочено за 29 октомври от 11.30 часа. В съда беше внесено и искане за спиране на делото. Това беше направено от страна на адвокат Капка Гергинова, представител на процесни търговски дружество. Според нея има европейско законодателство, което позволява делото да бъде спряно, след като на процеса не се явява даден представител на дружеството.  \r\n„Съществено е това, че правото на Европейския съюз има пряко действие по отношение на вътрешното ни законодателство. С оглед на дружеството, което представлявам и другите дружества, ответници по това дело има значение тълкуването на международното право с оглед правилното му прилагане на територията на България”, каза Капка Гергинова. По думите й преюдициалното запитване е един от основополагащите механизми на правото на Европейския съюз и има за цел да предостави на юрисдикциите на държавите членки средство за осигуряване на еднаквото тълкуване и прилагане на това право в рамките на Европейския съюз. „Ние не искаме прекратяване на делото, а искаме спиране на делото. Това е пътят за постигане на един европейски съдебен акт, който би бил съобразен не само с вътрешното законодателство, а с европейското такова. След като претендираме да сме част от Европа, ние следва да ползваме модерните способи за постигане на европейски резултати, а не да се стигне след това оплакване, че българският съд е постановил по начин, различен от европейското право”, каза Капка Гергинова. Предстои съдът да се произнесе дали искането за преюдициалното запитване ще бъде уважено.  \r\n„Фокус” припомня, че искът за конфискация на имущество на Пламен Галев и Ангел Христов, техните съпруги и контролираните от тях дружества е за над 4 млн. лв. и е внесен от Комисията за отнемане на незаконно придобито имущество в съда в началото на 2012 година, по реда на Закона за отнемане в полза на държавата на имущество, придобито от престъпна дейност. Двамата бизнесмени са в неизвестност от 2012 година, след като влезе в сила присъдата им по наказателно дело за организиране и ръководена на престъпна група.", "date": "2018.07.09", "title": "Кюстендил: Окръжният съд отложи делото за конфискация на имущество на Пламен Галев и Ангел Христов, внесено бе искане за спиране на делото"}
{"url": "http://www.focus-news.net/news/2018/07/09/2543393/veliko-tarnovo-dve-kashti-v-selo-alekovo-sa-otvodnyavali-protivopozharnite-ekipi-prez-izminaloto-denonoshtie.html", "text": "Две къщи в село Алеково, община Свищов, са отводнявали противопожарните екипи през изминалото денонощие в следствие на поройните дъждове. Това съобщи за  Радио „Фокус“ – Велико Търново  инж. Красимир Кръстев, директор на Регионална дирекция „Пожарна безопасност и защита на населението“-Велико Търново. Къщите се намират в ниската част на селото. Под вода са били мазетата и дворовете. Екипите са реагирали своевременно. В момента ситуацията след обилните валежи през почивните дни е спокойна. Дъждът навсякъде е спрял, а водата се оттича. Реките са в коритата си и са с нормална проводимост. Няма подадени сигнали за паднали дървета и начупени клони. \r\nИнж. Кръстев увери, че е създадена необходимата организация за реакция при евентуални бедствия и аварии. Допълнителните екипи са в готовност. Във връзка с обилните дъждове Регионална дирекция „Пожарна безопасност и защита на населението“ работят съвместно с местните власти, Областното пътно управление и Областната дирекция на МВР. \r\nНадежда КРЪСТЕВА", "date": "2018.07.09", "title": "Велико Търново: Две къщи в село Алеково са отводнявали противопожарните екипи през изминалото денонощие"}
{"url": "http://www.focus-news.net/news/2018/07/09/2543394/radio-svobodna-evropa-makedoniya-yohanes-han-obeshta-vizova-liberatsiya-za-kosovo-predi-lyatnata-vakantsiya-na-bryuksel.html", "text": "Комисарят по европейска политика за съседство и преговори за разширяване Йоханес Хан обеща визова либерализация за Косово преди лятната ваканция на Брюксел, предава   Радио „Свободна Европа“  в македонската си редакция.  \r\nРешението за либерализиране на визовия режим за Косово ще бъде прието съвсем скоро и Европейската комисия ще спази обещанието си, увери австрийският политик. „Ще спазим обещанието си и ще вземем решение преди лятната ваканция“, обяви Хан в рамките на Петата конференция за Западните Балкани, която се провежда в Лондон.  \r\nКонференцията се организира в рамките на „Берлинския процес“, членки на който са шестте държави от Западните Балкани (Македония, Сърбия, Косово, Черна гора, Босна и Херцеговина, Албания) и пет страни от Европейския съюз (Германия, Австрия, Франция, Италия и Великобритания). Като наблюдател в процеса участва и Словения. \r\nОсвен икономическите въпроси, на тазгодишната конференция се очаква да бъде обсъдена и темата за сигурността. В рамките на програмата на външните министри се планират дискусии за реформи в контекста на процеса на интеграция на страните от Западните Балкани в ЕС, двустранните отношения, както и глобалните предизвикателства в областта на сигурността и миграцията. \r\nВ Лондон Косово е представено от премиера Рамуш Харадинай и външния министър Беджет Пацоли.  Тереза Герова", "date": "2018.07.09", "title": "Радио „Свободна Европа“ (Македония): Йоханес Хан обеща визова либерация за Косово преди лятната ваканция на Брюксел"}
{"url": "http://www.focus-news.net/news/2018/07/09/2543396/burgas-zapochna-tretoto-izdanie-na-lyatnata-it-akademiya-za-uchenitsi-i-studenti-koeto-shte-prodalzhi-do-31-yuli.html", "text": "Започна третото издание на Лятната IT академия за ученици и студенти, което ще продължи до 31 юли в Бургас. Това съобщиха от пресцентъра на  Община Бургас . Заниманията на учениците  се провеждат в ППМГ \"Академик Никола Обрешков\"- Бургас по график. Студентите се обучават в Колежа по туризъм към Университет \"Проф. д-р Асен Златаров\" и БСУ. Във всяка група са включени 15 ученици.", "date": "2018.07.09", "title": "Бургас: Започна третото издание на Лятната IT академия за ученици и студенти, което ще продължи до 31 юли"}
{"url": "http://www.focus-news.net/news/2018/07/09/2543398/tass-protestirashti-blokiraha-tsentralen-bulevard-v-kishinev.html", "text": "В сутрешните часове на понеделник един от главните булеварди в молдовската столица Кишинев бе блокиран от участници в протест на опозицията, която се противопостави на решението за анулиране на резултатите от изборите в града, предава  TACC . \r\nВ акцията участваха около стотина души, които скандираха „Долу мафията“, „Долу диктатурата“, „Полицията е с нас“. Организатори на акцията бяха „Платформа Достойнство и Истина“ и „Партия на действието и солидарността“, които по-рано обявиха създаването на Движение за национална съпротива. \r\nПротестът започна пред сградата на Министерството на вътрешните работи, където опозицията призова правоохранителните органи да преминат на тяхна страна. След това участниците се насочиха към кметството в Кишинев, където изискаха оставката на Нистор Грозаву, помощник на заместник-кмета на града. \r\nЗа победител в изборите от юни бе обявен Андрей Нестасе, лидер на „Платформа Достойнство и Истина“, но резултатите от гласуването не бяха признати заради нарушения от страна на кандидатите.  Тереза Герова", "date": "2018.07.09", "title": "ТАСС: Протестиращи блокираха централен булевард в Кишинев"}
{"url": "http://www.focus-news.net/news/2018/07/09/2543397/stara-zagora-gradat-vliza-v-svetovnite-operni-saytove-s-nabuko.html", "text": "Постановката на операта „Набуко“, на стадиона в Стара Загора, е посочена като един от петте спектакъла през този уикенд, които непременно трябва да се посетят. Това съобщиха от пресцентъра на  Община Стара Загора . Премиерата бе снощи (8 юли) от 21.00 часа и събра горещите аплодисменти на старозагорската публика и гостите на града. \r\nНа 6 юли 2018 г. престижният сайт operawire.com публикува материал със заглавие „5 опери, които трябва да видите през този уикенд”. И в този списък е включен спектакълът „Набуко” на Държавна опера – Стара Загора.  \r\nАвторът Франциско Салазар, специалист в областта на операта и киното, обяснява, че се намираме във фестивален сезон и много звезди се насочват към различни оперни театри, за да изиграят значителни роли. Сайтът препоръчва пет спектакъла.  \r\nНа първо място е „Набуко“ на Държавна опера Стара Загора. Мария Гулегина изпълнява своята значителна роля като Абигайл, заедно с румънския баритон Йонуц Паску и басът Ивайло Джуров. Ивайло Кринчев дирижира ранното майсторско творение на Верди, се казва в материала.  \r\nВ препоръчителния списък влизат още постановките на „Любовен еликсир” в Мюнхен, Баварската опера; „Джокондата” – в Берлин, Дойче опер; „Травиата” в Рим, Италия; „Валкюра” – в Мариинския театър, Санкт Петербург, Русия. \r\nГрандиозният спектакъл на „Набуко“ е третата постановка от инициативата „Опера на стадиона“, която Старозагорският оперен театър започна през 2016 г. с постановката на „Аида“. Последва „Кармен“ с участието на световната прима Веселина Кацарова. \r\nРежисьор на супепродукцията, в която участват над 300 души, е Огнян Драганов. Сценографията е подготвена и адаптирана от художника на Старозагорската опера Тодор Демеров. Дизайнер на костюмите на солистите е Денис Иванов. Диригент на хора Младен Станев. \r\nВ ролята на Абигайл гостува световната оперна дива Мария Гулегина. Тя е за пръв път в България по покана на артистичния директор на Старозагорската опера оперната прима Веселина Кацарова. В ролята на Набуко й партнира блестящият румънски баритон Йонуц Паску, който е познат на старозагорската публика от гостуванията си в спектакли на операта „Трубадур“ и в гала концерта на ФОБИ през 2016 година. Преди два сезона в Салерно пее в „Набуко“ с Мария Гулегина.  Великолепните солисти на Държавна опера-Стара Загора Ивайло Джуров, Петя Петрова и Ивайло Михайлов се представиха в трите знакови роли на Захария, Фенена и Измаел.   \r\nВ мегаспектакъла участваха и представители на Прабългарска школа за оцеляване „Бага-Тур“. Хорът на евреите пък прозвуча в изпълнение на хор на Операта и още шест  формации: Дамски камерен хор „Библиофония“ – Стара Загора, Смесен Хор „Родина“ – Стара Загора, Смесен хор „Петко Стайнов“, Хор към Фондация „Миню Балкански“ – Нова Загора, Смесен Хор „Славей“ – Харманли, Общински представителен хор – Димитровград, Представителен смесен Хор „Родна песен“ – Хасково. \r\nЗа пръв път „Набуко“ е представена в Стара Загора на 17 май 1967 г. и почти не слиза от репертоара Държавна опера - Стара Загора. Следват постановките през 1982, 1995, 1997, 2001 и 2011 г. Представленията се радват на неизменен интерес у нас и в чужбина. През пролетта на 2011 операта “Набуко” е изиграна 25 пъти пред взискателната публика на Белгия и Холандия. На 20 юли 2016 г. на Античен форум Старозагорската опера съвместно с Държавна опера-Бургас показаха нов, грандиозен спектакъл на  „Набуко\". Суперпродукцията бе подготвена специално за Летния сезон на българските оперни театри \"Сцена на вековете\" 2016 - Велико Търново и включваше  творческите състави на двата оперни театъра.", "date": "2018.07.09", "title": "Стара Загора: Градът влиза в световните оперни сайтове с „Набуко“"}
{"url": "http://www.focus-news.net/news/2018/07/09/2543399/plovdiv-zaloviha-sluzhitel-na-pozharnata-v-parvomay-koyto-se-e-kachil-zad-volana-sled-upotreba-na-alkohol.html", "text": "Заловиха служител на пожарната, който се е качил зад волана след употреба на алкохол. Това съобщиха от пресцентъра на  МВР . Следствено дело е образувано срещу служител на пожарната в Първомай. Около 20.30 часа снощи в районното управление постъпил сигнал от жител на село Искра, че паркираният пред дома му микробус бил блъснат от лек автомобил „Опел“, чийто водач напуснал местопроизшествието и се отправил към Първомай. В рамките на предприетите заградителни действия, на улица в града полицейски екип засякъл и спрял опела, шофиран от 42-годишен служител на районната пожарна служба, който в момента не бил на работа. Последвалият тест с дрегер  показал, че той се е качил зад волана след употреба на алкохол. След доклад на случая в прокуратурата е образувано следствено дело в Окръжен следствен отдел при Окръжна прокуратура – Пловдив, срещу служителя е започнала и съответната дисциплинарна проверка. С полицейска заповед мъжът е задържан за едно денонощие.", "date": "2018.07.09", "title": "Пловдив: Заловиха служител на пожарната в Първомай, който се е качил зад волана след употреба на алкохол"}
{"url": "http://www.focus-news.net/news/2018/07/09/2543400/samokov-chetirima-mladezhi-sa-globeni-s-po-100-lv-za-chupeni-na-ukazatelni-znatsi-s-nadpis-sinya-zona.html", "text": "Четирима младежи са глобени с по 100 лв. за чупени на указателни знаци с надпис „Синя зона“. Това съобщиха от пресцентъра на  МВР . Около 1.45 часа на 8 юли служители на РУ- Самоков се отзовали на сигнал за вандалски прояви в непосредствена близост до заведение в  града. На място полицаите установили и задържали четирима местни младежи на възраст 18-22 години, къртили и чупили указателни знаци с надпис „Синя зона“. По случая била регистрирана преписка по реда на Указа за борба с дребното хулиганство. С решение на районния съд в Самоков още същия ден четиримата са признати за виновни и са им наложени глоби в размер на 100 лева за всеки.", "date": "2018.07.09", "title": "Самоков: Четирима младежи са глобени с по 100 лв. за чупени на указателни знаци с надпис „Синя зона“"}
{"url": "http://www.focus-news.net/news/2018/07/09/2543395/sofiyska-gradska-prokuratura-obrazuva-dosadebno-proizvodstvo-za-pochinaliya-ohranitel-v-sgradata-na-narodnoto-sabranie.html", "text": "Софийска градска прокуратура (СГП) образува досъдебно производство за смъртта на Даниел Тасев, 25 г., открит в шахта на строеж в сградата на Народното събрание, пл. „Княз Александър Батенберг“ № 1. Това съобщиха от пресцентъра на  Прокуратура на РБ . Първоначалната версия е за причиняване на смърт по непредпазливост поради незнание или немарливо изпълнение на занятие (чл. 123, ал. 1 от НК).  \r\nРазследването е възложено на следовател от СО-СГП, който е извършил оглед на местопроизшествието.          \r\nС постановление на наблюдаващия прокурор от СГП е назначена съдебно-медицинска експертиза за установяване причината на смъртта. Ще бъде проверено спазването на трудовото законодателство и изискванията за безопасност на труда, както и документацията на фирмата, в която е работил Даниел Тасев, ще се изискат записите от видео-наблюдението и др. Процесуално-следствените действия по случая продължават.", "date": "2018.07.09", "title": "Софийска градска прокуратура образува досъдебно производство за починалия охранител в сградата на Народното събрание"}
{"url": "http://www.focus-news.net/news/2018/07/09/2543401/api-vremenno-e-ogranicheno-dvizhenieto-po-pat-iii-207-orlyak-vekilski-v-rayona-sled-orlyak-v-posoka-vekilski-poradi-patnotransportno-proizshestvie.html", "text": "Временно е ограничено движението по път III-207 Орляк – Векилски в района след Орляк в посока Векилски поради пътнотранспортно произшествие. Това съобщиха от пресцентъра на  Агенция \"Пътна инфраструктура\"  и призоваха шофьорите да се движат с повишено внимание и съобразена скорост по обходен маршрут: с. Зърнево – с. Никола Козлево – с. Векилски и обратно.", "date": "2018.07.09", "title": "АПИ: Временно е ограничено движението по път III-207 Орляк – Векилски в района след Орляк в посока Векилски поради пътнотранспортно произшествие"}
{"url": "http://www.focus-news.net/news/2018/07/09/2543402/sofiya-politsiyata-v-pravets-zadarzha-dvama-izdirvani-s-evropeyska-zapoved-za-arest.html", "text": "Издирвани с Европейска заповед за арест са задържани след незабавни действия на правешките полицаи. Това съобщиха от пресцентъра на  МВР . На 6 и 7 юли в РУ-Правец постъпили прокурорски разпореждания за установяването на двама мъже от с. Осиковска Лакавица, за които има издадени Европейски заповеди за арест от съдебните власти в Република Франция. След незабавни оперативно-издирвателни действия на полицейските служители двамата са задържани в изпълнение на дадените прокурорски указания.", "date": "2018.07.09", "title": "София: Полицията в Правец задържа двама издирвани с Европейска заповед за арест"}
{"url": "http://www.focus-news.net/news/2018/07/09/2543403/sliven-zadarzhaha-dvama-mazhe-za-poboy-i-huliganstvo.html", "text": "Криминалисти на РУ-Сливен са задържали двама мъже, на възраст 33 години, за побой и хулиганство. Това съобщиха от пресцентъра на  МВР . На 6 юли в 15.10 часа, от телефон 112 е получен сигнал за нанесен побой на 37-годишен служител в търговски обект в областния град. Пред органите на реда потърпевшият обяснил, че в складовото помещение на магазина бил нападнат от двама непознати. При проведените незабавни издирвателни действия, за престъплението са задържани криминално проявените и осъждани двама сливенчани. По случая е образувано досъдебно производство за хулиганство, а работата по документиране на цялостната престъпна дейност на двамата продължава.", "date": "2018.07.09", "title": "Сливен: Задържаха двама мъже за побой и хулиганство"}
{"url": "http://www.focus-news.net/news/2018/07/09/2543406/rakovodstvoto-na-pp-abv-shte-dade-preskonferentsiya-na-10-yuli.html", "text": "Ръководството на ПП АБВ ще даде пресконференция на 10 юли. Това съобщиха от пресцентъра на  ПП АБВ . Събитието ще се проведе от 12.30 часа в централата на партията, гр. София, ул. „Врабча“ 23. \r\nТема на пресконференцията ще бъдат лобистките промени в Закона за енергетиката, китайските инвестиции у нас и бъдещето на големите енергийни проекти на България и отношенията отношенията България – Македония в светлината на очакваната от западната ни съседка покана от НАТО на 12 юли.", "date": "2018.07.09", "title": "Ръководството на ПП АБВ ще даде пресконференция на 10 юли"}
{"url": "http://www.focus-news.net/news/2018/07/09/2543404/sky-news-velikobritaniya-zasilva-prisastvieto-si-v-severniya-atlantik-zaradi-narastvashtata-ruska-zaplaha.html", "text": "Въоръжените сили на Великобритания ще увеличат присъствието си в северната акватория на Атлантическия океан, за да посрещнат предизвикателствата от нарастващата заплаха от страна на Русия. Това заяви командващият Кралския флот адмирал Филип Джоунс в първото си голямо телевизионно интервю, дадено за  Sky News . \r\nСър Филип Джоунс поясни, че ще бъде създадена нова съвместна зона за операции за Северния Атлантик.Това означава, че регионът ще стане приоритет за правителството на Обединеното кралство, което ще позволи на корабите на Кралския флот и на въздухоплавателните средства на ВВС да бъдат разположени в региона. Съответните промени ще бъдат въведени в отговор на нарастващата руска заплаха. \r\n„Това е възход, който дойде много бързо. Наблюдава се възраждане на способностите и мащаба на руското присъствие, каквото не сме виждали може би от десетина година. Трябваше да отговорим“, обясни британският адмирал.  \r\n„Плавателните им съдове, способността им за разполагане, възможностите им са много впечатляващо. Очевидно инвестират в научноизследователската дейност, за да могат да направят това\", допълни Джоунс. \r\nСъобщението идва седмици, след като САЩ заявиха, че ще възстановят Втори флот в Атлантическия океан в отговор на действията на Русия. Тереза Герова", "date": "2018.07.09", "title": "Sky News: Великобритания засилва присъствието си в Северния Атлантик заради „нарастващата руска заплаха“"}
{"url": "http://www.focus-news.net/news/2018/07/09/2543407/kathimerini-vitsepredsedatelyat-na-gratskiya-parlament-podade-ostavka-nezavisimi-gartsi-shte-predlozhi-negov-zamestnik.html", "text": "Вицепредседателят на гръцкия парламент Димитрис Каменос подаде оставка, съобщава електронното издание на вестник  Kathimerini . \r\nКаменос е бивш депутат от коалиционния партньор на СИРИЗА – партията „Независими гърци“ (АНЕЛ). Миналия месец той бе изключен от партията заради отклоняване от правителствената линия във вота на доверие.  \r\nОставката отваря пътя на „Независими гърци“ за назначаването на нов вицепредседател на законодателния орган в Атина. Очаква се партията да направи това на пленарна сесия в сряда.  Тереза Герова", "date": "2018.07.09", "title": "Kathimerini: Вицепредседателят на гръцкия парламент подаде оставка, „Независими гърци“ ще предложи негов заместник"}
{"url": "http://www.focus-news.net/news/2018/07/09/2543408/burgas-okrazhnata-prokuratura-predade-na-sad-obvinyaem-za-ubiystvo-na-mazh-s-darven-kol-v-romskata-mahala-na-s-vresovo.html", "text": "Окръжна прокуратура – Бургас предаде на съд Петър Л. Той е посъдим за това, че на 8 октомври 2017 г. на място, отстоящо на около 58 метра, в ляво от републикански път – в посока с.Череша, обл. Бургас, което място е част от поляна, намираща се в ромската махала на с. Вресово, умишлено умъртвил мъж – нанасяйки му удар в областта на главата с твърд предмет - дървен кол с неравна повърхност, в резултат от който на пострадалия била причинена тежка черепно – мозъчна травма, довела до фатални на мозъка и неговите структури, и непосредствено предизвикала смъртта му – престъпление по чл.115 от НК. Това съобщиха от  Апелативна прокуратура-Бургас . \r\nДо смъртоносния удар се е стигнало след разпра между двамата мъже, която преминала в сбиване помежду им. \r\nОкръжен съд – Бургас е насрочил заседанието си за 10.07.2018г.", "date": "2018.07.09", "title": "Бургас: Окръжната прокуратура предаде на съд обвиняем за убийство на мъж с дървен кол в ромската махала на с. Вресово"}
{"url": "http://www.focus-news.net/news/2018/07/09/2543405/predsedatelyat-na-stareyshini-gerb-nikolay-andreev-uchastva-v-zasedaniyata-na-prezidiuma-i-na-izpalnitelniya-komitet-na-evropeyskiya-sayuz-na-grazhdanite-senyori-vav-viena.html", "text": "Председателят на Старейшини ГЕРБ Николай Андреев участва в заседанията на Президиума и на Изпълнителния комитет на Европейския съюз на гражданите-сеньори (ЕСГС) към Европейската народна партия във Виена. Това съобщиха от пресцентъра на  ПП ГЕРБ . В рамките на срещите бяха представени отчет на Президента и Генералния секретар на ЕСГС за дейността на Съюза през първите шест месеца на настоящата година, анализ на основните задачи на организацията през второто полугодие на 2018 г., както и темите на предстоящите конференции на ЕСГС до края на годината. \r\nСпециално внимание бе отделено на стратегията, свързана с подготовката на изборите за членове на Европейския парламент през 2019 г. Обсъдени бяха и редица детайли, отнасящи се до участието на ЕСГС в организацията по подготовката на Конгреса на ЕНП, който ще се състои през ноември 2018 г. в Хелзинки, Финландия.  \r\nАндреев участва и в „Европейската политическа академия 2018“, която също се проведе във Виена и бе под егидата на австрийския канцлер Себастиян Курц. Лектори на форума бяха  проф. Стивън ван Хеке от Католическия университет в Льовен, зам.-председателят на ЕНП, отговарящ за предизборната кампания на партията - Дара Мърфи, и зам.-генералният секретар на ЕНП Кристиян Кремер. \r\nПрезидентът на ЕСГС проф. Ан Херманс и генералният секретар на Съюза Гюдо Дюмон дадоха висока оценка за дейността на ГЕРБ в международен и национален план. Подчертана бе изключителната заслуга на министър-председателя и председател на ГЕРБ Бойко Борисов за успеха на Българското председателство на Съвета на ЕС.", "date": "2018.07.09", "title": "Председателят на Старейшини ГЕРБ Николай Андреев участва в заседанията на Президиума и на Изпълнителния комитет на Европейския съюз на гражданите-сеньори във Виена"}
{"url": "http://www.focus-news.net/news/2018/07/09/2543409/yambol-zapochna-premahvaneto-na-izostaveni-avtomobili.html", "text": "Продължава кампанията на община Ямбол  за освобождаване на градски територии от изоставени и излезли от употреба автомобили. Това съобщиха от пресцентъра на  Общината . Репатрирани са вече първите четири автомобила до площадка за разкомплектоване на излезли от употреба моторни-превозни средства. До тази крайна мярка се стига в случай че в рамките на един месец, след като бъде предупреден, собственикът на съответното МПС не предаде превозното средство на площадка за временно съхранение  или в център за разкомплектоване. \r\nВ началото на кампанията през 2016 година, след направен обход на целия град от служители на Сектор превенция и опазване на обществения ред,  бяха установени  над 300 такива автомобили. Регистрираните случаи са на паркирани на улици, паркинги, тротоари и зелени площи изоставени и разкомплектовани автомобили. \r\nСпоред процедурата бяха изготвени констативни протоколи  и поставени предписания до всички собственици на излезли от употреба автомобили. Част от собствениците изпълниха дадените предписания, срещу останалите 42-ма собственици започнаха дейности по принудително преместване на превозните средства.До момента са издадени 17 заповеди за принудително преместване. \r\nСлед премахването на незаконните гаражи в голяма част от града, освобождаване на градски територии от изоставени и излезли от употреба автомобили е следваща стъпка към прочистване на пространства и постигане на по-приветлив облик на Ямбол. Освен, че загрозяват и замърсяват обществени територии, изоставените коли заемат места, които е редно да се ползват за автомобили в движение.  \r\nКонтролът по установяване на изоставени автомобили в града  продължава. \r\nОбщина Ямбол призовава всички собственици на такива автомобили своевременно да предприемат необходимите действия с цел спазване на законите и наредбите.", "date": "2018.07.09", "title": "Ямбол: Започна премахването на изоставени автомобили"}
{"url": "http://www.focus-news.net/news/2018/07/09/2543410/nimh-v-8-oblasti-v-stranata-e-obyaven-zhalt-kod-za-obilni-valezhi-i-gramotevichni-buri-za-10-yuli.html", "text": "В 8 области в страната е обявен жълт код за обилни валежи и гръмотевични бури за 10 юли. Това сочи справка на сайта на  Национален институт по метеорология и хидрология (НИМХ)  при БАН.  Областите, за които важи предупреждението са: Плевен, Русе, Велико Търново, Ловеч, Габрово, Стара Загора, Сливен и Търговище.  \r\nОт НИМХ предупреждават, че ще има краткотрайни, временно интензивни валежи и гръмотевични бури. Значителни количества ще има през първата половина от денонощието, в отделни райони от областта  те ще достигнат до 30 л/кв.м.", "date": "2018.07.09", "title": "НИМХ:  В 8 области в страната е обявен жълт код за обилни валежи и гръмотевични бури за 10 юли"}
{"url": "http://www.focus-news.net/news/2018/07/09/2543413/veliko-tarnovo-parviyat-zapisan-student-v-stopanska-akademiya-svishtov-e-otlichnik-udostoen-sas-sertifikati-ot-uchastie-v-dve-natsionalni-uchenicheski-sastezaniya.html", "text": "Александра Прокопиева е първия новоприет студент в Стопанска академия - Свищов, записан непосредствено след обявяване на резултатите от първото класиране за учебната 2018/2019 година. Тя е възпитаник на ПДТГ „Димитър Хадживасилев” в крайдунавския град, където завършва с отлична диплома специалност „Организация на туризма и свободното време”. Това съобщиха от пресцентъра на  висшето учебно заведение . В Стопанска академия, Александра кандидатства със сертификат от Национално ученическо състезание по „Икономика и управление на туризма” – едно от двете състезания, в които е участвала като ученичка. Избира да се обучава в бакалавърска спец. „Икономика на туризма”, редовна форма и е приета по държавна поръчка. \r\nПървият записан студент бе приветстван от зам.-ректора по студентска политика и институционални комуникации, доц. д-р Николай Нинов и аплодиран от административните служители в Кандидатстудентския център. Доц. Нинов поздрави Александра за направения избор на висше училище, подари й комплект рекламни материали и изрази радостта си от факта, че първият записан първокурсник от тазгодишната кандидатстудентска кампания е възпитаник на партньорско училище, при това двукратен участник, отличен в изданията на Националните ученически състезания по икономика.  \r\nСлед като получи студентската си книжка, Александра сподели, че сред причините да избере свищовската академия са доказания авторитет и традиции при обучението на икономисти, наличие на желаната специалност, с която да надгради придобитите знания и умения по сходната специалност в Търговската гимназия, възможността да съчетава обучението си с почасова заетост в родния Свищов. Новата студентка сподели впечатленията си от топлото посрещане и отличната организация в Кандидатстудентския център, приятната изненада от академичното ръководство, услужливото отношение на докторантите, които помагат при попълване на формулярите, и на инспекторките във факултетска канцелария, приели и обработили нейните документи.  \r\nПопитана за своето бъдеще, вече настоящата студентка на Стопанска академия „Д. А. Ценов” – Свищов заяви, че се надява, с получените в следващите 4 години знания и придобити нови учения, да успее да осъществи мечтата си – да има собствена туристическа агенция.", "date": "2018.07.09", "title": "Велико Търново: Първият записан студент в Стопанска академия – Свищов е отличник, удостоен със сертификати от участие в две Национални ученически състезания"}
{"url": "http://www.focus-news.net/news/2018/07/09/2543411/balgarski-poshti-utre-shte-badat-izplateni-pensiite-na-pensionerite-v-svetovrachane.html", "text": "Утре ще бъдат изплатени пенсиите на пенсионерите в Световрачане. Това съобщиха за  Агенция „Фокус“  от пресцентъра на Български пощи.", "date": "2018.07.09", "title": "Български пощи: Утре ще бъдат изплатени пенсиите на пенсионерите в Световрачане"}
{"url": "http://www.focus-news.net/news/2018/07/09/2543417/sport-ispaniya-naznachi-luis-enrike-za-natsionalen-trenyor.html", "text": "Новият национален селекционер на Испания е Луис Енрике. Това обяви в понеделник ръководството на Кралската федерация по футбол. Той заменя на поста Фернандо Йеро, който пое отбора по спешност след уволнението на Юлен Лопетеги преди началото на Световното първенство в Русия.  Договорът на Енрике е за две години. Първите мачове на специалиста ще бъдат от новия турнир Лига на нациите срещу Англия и Хърватия.", "date": "2018.07.09", "title": "Спорт: Испания назначи Луис Енрике за национален треньор"}
{"url": "http://www.focus-news.net/news/2018/07/09/2543416/chez-okolo-2000-klienti-na-druzhestvoto-v-s-lozen-ostanaha-bez-elektrozahranvane-za-1-chas-i-35-min.html", "text": "Днес при изкопни дейности на строителна фирма беше скъсан кабел, собственост на ЧЕЗ Разпределение, поради което без електрозахранване за 1 час и 35 мин., останаха около 2000 клиенти на дружеството в с . Лозен. Това съобщиха от пресцентъра на  дружеството . Аварията е възникнала в 14:30 ч.", "date": "2018.07.09", "title": "ЧЕЗ: Около 2000 клиенти на дружеството в с. Лозен останаха без електрозахранване за 1 час и 35 мин"}
{"url": "http://www.focus-news.net/news/2018/07/09/2543412/pazardzhik-pretarsen-e-uchastak-ot-okolo-6-kilometra-po-porechieto-na-reka-luda-yana-mezhdu-panagyurishte-i-selo-bata-no-6-godishnoto-momiche-ne-e-otkrito.html", "text": "Все още не е открито изчезналото вчера край река Луда Яна 6-годишно момиче от Панагюрище, съобщи за  Радио „Фокус“ – Пазарджик  говорителят на ОДМВР - Пазарджик Мирослав Стоянов. Той уточни, че издирването продължава и към момента. „Екипите от полицаи, пожарникари и членове на местното ловно-рибарско дружество са проверили коритото на реката между Панагюрище и село Бъта, което е разстояние от около 6 километра. Те продължават търсенето и по посока към село Попинци, но до там има още близо 10 километра. Теренът е труден, мокър, пресечен, обрасъл с растителност и дървета“, коментира Стоянов. Той допълни, че издирването ще продължава докато има нормална видимост и ще бъде преустановено с падането на нощта. \r\nВаня НИКОЛОВА", "date": "2018.07.09", "title": "Пазарджик: Претърсен е участък от около 6 километра по поречието на река Луда Яна между Панагюрище и село Бъта, но 6-годишното момиче не е открито"}
{"url": "http://www.focus-news.net/news/2018/07/09/2543418/razgrad-525-kgdka-e-sredniyat-dobiv-ot-echemika-v-oblastta.html", "text": "525 кг/дка e средният добив от ечемика в област Разград. Той е по-нисък с 46 кг спрямо 2017 година когато средно от декар са били прибрани 571 килограма ечемик. Това съобщиха за  Радио „Фокус“-Шумен  от Областна дирекция „Земеделие“-Разград. Реколтирани са 37 086 дка, получената продукция е 19 463 тона. В област Разград са ожънати 67% от площите с пшеница. Средният добив към момента е 547 кг/дка. От реколтираните 316 050 дка са получени 172 923 тона пшеница. При среден добив от 265 кг/дка продължава жътвата на зимна маслодайна рапица в региона.  До момента са прибрани 66% от площите. Реколтирани са 79 200 дка, от които са получени 20 960 тона рапица. \r\nИвелина ИВАНОВА", "date": "2018.07.09", "title": "Разград: 525 кг/дка e средният добив от ечемика в областта"}
{"url": "http://www.focus-news.net/news/2018/07/09/2543419/veliko-tarnovo-dvama-mazhe-sa-postradali-pri-sbivane-mezhdu-dve-familii-v-strazhishkoto-selo-kamen.html", "text": "Великотърновски полицаи предотвратиха разрастване на семеен конфликт в село Камен, съобщиха от  Областната дирекция на МВР – Велико Търново . По-рано днес в стражишкото село е възникнала разпра между две фамилии, която е прераснала в сбиване. Пострадали са двама мъже, които са настанени за лечение във великотърновската болница. Няма опасност от разрастване на конфликта. В селото има екипи на полицията, които ще следят за спокойствието и сигурността на местните жители. Работата по изясняване на случая и причината за разпрата продължават.", "date": "2018.07.09", "title": "Велико Търново: Двама мъже са пострадали при сбиване между две фамилии в стражишкото село Камен"}
{"url": "http://www.focus-news.net/news/2018/07/09/2543420/dobrich-kreativen-turizam-zapochvat-da-razvivat-savmestno-regionalniyat-istoricheski-muzey-i-grazhdani-na-dobra-volya.html", "text": "Креативен туризъм е идея, която съвместно започват да развиват Регионалният исторически музей в Добрич и граждани, на добра воля. Инициативата е на един жител на града Богдан Богданов. Това съобщи Ивелина Романова от музея в, предаде кореспондентът на  Радио „Фокус” – Варна . Първата стъпка е направена този уикенд с участието на деца от Русия, гости на българското Черноморие. Музейни специалисти, гости и граждани са се събрали в пространството на Римската баня, един археологически обект с безспорна стойност, който съвсем наскоро бе почистен от доброволци и с подкрепата на Община град Добрич. Антични одежди, ястия по рецепти от тази епоха и самата естествена среда на музейния обект са съживили духа на древен Рим. Интересното и новото е, че всички са въвлечени като участници в процеса на опознаване на историята и древната култура от времето на Римската империя. Децата са имали възможност да научат любопитни факти за Античността, да разгледат археологическите останки, да вкусят от античните ястия, да подредят мозайки и да си направя снимки за спомен. Така чрез самото преживяване те са обогатили своите познания за древността и културата на хората от древен Рим, посочи Ивелина Романова.  \r\nЖеланието на организатори и домакини е да бъдат въведени и популяризирани нови форми на представяне на нашето културно-историческо наследство, чрез възстановки и занимателни игри. Идеята е по този начин да бъде привлечено не само вниманието на подрастващите, но и на самите туристи, посещаващи Добрич, като познавателният момент е съчетан със забавлението. „Това е една прекрасна форма, която Богдан предложи и ние разбира се с много енергия приехме идеята. Все пак нашият музей се занимава не само с история, но и с много образователни програми. Имаме вече опита как да се случат тези неща, така че като се събере повече енергия, нещата се получават на много по-високо ниво. И особено нашата цел е да включим гражданската активност. Иска ни се гражданите на Добрич да участват повече в тези наши инициативи, за да могат и те да почувстват емоцията, да запазят спомена. Участвайки в едно такова мероприятие тяхното отношение към този исторически обект вече ще е различно. За да съхраним нашата история, ние трябва и да я опазваме“, каза Ивелина Романова. Общината и РИМ – Добрич изказват благодарност на всички граждани, които на добра воля са се включили в почистването на археологическия обект.  \r\nЖулиета НИКОЛОВА", "date": "2018.07.09", "title": "Добрич: Креативен туризъм започват да развиват съвместно Регионалният исторически музей и граждани, на добра воля"}
{"url": "http://www.focus-news.net/news/2018/07/09/2543422/smolyan-ochakva-se-do-1800-chasa-svlachishteto-na-patya-rudozem-smilyan-da-bade-razchisteno.html", "text": "Свлачището по пътя Рудозем – Смилян се разчиства, съобщиха за  Радио „Фокус“ – Смолян  от Областно пътно управление – Смолян. Сигналът за срутването е подаден около 14.30 часа и веднага на място са изпратени екипи, които са започнали премахването на земните и скални маси. Движението по това направление се осъществява в една лента, а участъкът е сигнализиран. Очаква се до 18.00 часа свлачището да бъде почистено и движението и в двете пътни платна да бъде възстановено напълно. \r\nОт Областно пътно управление – Смолян предупреждават, че заради преовлажняване на почвите от валежите през последните седмици е повишена опасността от падащи камъни по всички пътища в областта и водачите трябва да се движат с повишено внимание и съобразена скорост. \r\nНели ГЕРГЬОВСКА", "date": "2018.07.09", "title": "Смолян: Очаква се до 18.00 часа свлачището на пътя Рудозем – Смилян да бъде разчистено"}
{"url": "http://www.focus-news.net/news/2018/07/09/2543421/nikolay-kirov-sayuz-na-zarnoproizvoditelite-burgas-tazi-godina-e-tezhka-s-losho-kachestvo-na-pshenitsata-i-s-niski-dobivi.html", "text": "Тази година е тежка, с лошо качество на пшеницата и с ниски добиви, заради бурите, дъждовете и градушките. Това каза за  Радио „Фокус“-Бургас  Николай Киров, председател на Съюз на зърнопроизводителите-Бургас. Според него не е ясно още какви точно ще бъдат загубите, но няма да са по малко от 20-30%, като положението във всички райони е еднакво лошо. „Вчера ходих да видя граха и всичкият беше паднал на земята, на 100%, неожъната рапицата също. Това става от влага, слънце, влага“, добави Киров. \r\nПо думите му положението при слънчогледа е различно. „Слънчогледът върви добре. На него дъждовете и хладното време му се отразяват положително“, каза още зърнопроизводителят. Според Киров, ако обаче продължат дъждовете и през септември, стопаните няма да могат да приберат и него. \r\nТой добави още, че жътвата не е закъсняла, защото тя по принзип се извършва през юли месец. „Тук не е въпрос до закъснение, въпросът е да успеем да я приберем“, допълни Киров. По думите му дъждовете влошават качеството на пшеницата, възпрепятстват жътвата и една част от пшеницата пада, а всеки ден затъват трактори и комбайни. „Само за последните няколко дена паднаха около 80-100 л/кв.м дъжд. Целият месец май и месец юни валя. Водата няма къде да отиде, не може да изсъхне и за това затъват комбайните“, каза още зърнопроизводителят. \r\nДеница ДИМИТРОВА", "date": "2018.07.09", "title": "Николай Киров, Съюз на зърнопроизводителите-Бургас: Тази година е тежка, с лошо качество на пшеницата и с ниски добиви"}
{"url": "http://www.focus-news.net/news/2018/07/09/2543423/veliko-tarnovo-izgrazhdat-diga-kray-rekata-v-rayona-na-selo-mihaltsi-koyato-da-predotvrati-navlizane-na-voda-v-namirashtite-se-v-blizost-kashti.html", "text": "Пътят между селата Михалци и Мусина вече е отворен за движение, съобщиха от  Областна дирекция на МВР – Велико Търново . Водата там се е отдръпнала и движението се осъществява нормално. Екипи на пожарната в Павликени помагат за изграждането на дига в най-ниската част край реката, за да предотвратят навлизане на вода в намиращите се в близост 2-3 къщи.", "date": "2018.07.09", "title": "Велико Търново: Изграждат дига край реката в района на село Михалци, която да предотврати навлизане на вода в намиращите се в близост къщи"}
{"url": "http://www.focus-news.net/news/2018/07/09/2543414/pazardzhik-rayonna-prokuratura-panagyurishte-nablyudava-dosadebnoto-proizvodstvo-za-izyasnyavane-prichinite-za-smartta-na-8-godishnoto-momiche.html", "text": "Районна прокуратура-Панагюрище наблюдава досъдебно производство за изясняване причините за смъртта на 8-годишно момиче, съобщиха от  прокуратурата . Детето е било открито мъртво в коритото на река Луда Яна, в района на Панагюрище, на 8 юли 2018 г., като след получен сигнал на място са били изпратени полицейски екипи. До момента са извършени процесуално-следствени действия по делото. Данните от медицинската експертиза сочат, че по тялото на детето няма следи от насилие и причината за настъпване на смъртта е от удавяне. Продължават действията по разследването.", "date": "2018.07.09", "title": "Пазарджик: Районна прокуратура-Панагюрище наблюдава досъдебното производство за изясняване причините за смъртта на 8-годишното момиче"}
{"url": "http://www.focus-news.net/news/2018/07/09/2543427/d-r-martin-bozhkov-veterinaren-lekar-ogranicheni-sa-ognishtata-na-chuma-po-drebnite-prezhivni-zhivotni-v-yambolsko.html", "text": "Ограничени са огнищата на чума по дребните преживни животни в Ямболско. Това каза за  Агенция „Фокус“  ветеринарният лекар д-р Мартин Божков по повод мерките, които бяха предприети в областта след констатиране на огнища на чума по дребните преживни животни. „Първоначалната мярка след констатирането на първите заболели животни беше изцяло евтаназиране по хуманен начин на всички животни и последваща дезинфекция в цялото село Воден, където беше огнището. Друга мярка беше наблюдение и изземане на кръвни проби в 10-километровата зона около селото. Към момента нещата са ограничени, доколкото имаме информация“, допълни той. По думите му в село Воден са били констатирани общо 3 огнища и съответно около 1400 заразени животни – овце, кози, агнета и ярета. Божков посъветва стопаните да правят елементарни дезинфекции и при наличието на болно животно да се обадят на частно-практикуващия лекар, който отговаря за съответната ферма. „Заболяването не е опасно за хората. Това не е зооноза, така че няма опасност за тях. Опасно е за животновъдството“, коментира още той.  \r\nЦветелин ДИМИТРОВ", "date": "2018.07.09", "title": "Д-р Мартин Божков, ветеринарен лекар: Ограничени са огнищата на чума по дребните преживни животни в Ямболско"}
{"url": "http://www.focus-news.net/news/2018/07/09/2543425/varna-zapochna-pribiraneto-na-rekoltata-ot-leshta-vav-oblastta-tazi-godina-ploshtite-s-tazi-kultura-sa-uvelicheni-znachitelno.html", "text": "Започна прибирането на реколтата от леща във Варненско. Това съобщиха за  Радио „Фокус“ – Варна  от Областна дирекция „Земеделие” във Варна. Тази година площите с леща във Варненска област са значително увеличени спрямо минали години, уточниха от дирекцията. Общите площи с леща в региона са 12 211 дка. По оперативни данни към момента са реколтирани 1 800 дка. Получената продукция е 175 тона. Площите с фуражен грах в областта са 6 739 дка, като прибирането на реколтата продължава. Реколтирани са 4 434 дка.  Получената продукция е 1 104 тона със среден добив 249 кг/дка. Приключило прибирането на реколтата от градински грах, като всички 1 644 дка са реколтирани и няма пропаднали площи. Получената продукция е 287 тона при среден 175 кг/дка. \r\nМарияна ВАЛЕНТИНОВА", "date": "2018.07.09", "title": "Варна: Започна прибирането на реколтата от леща във областта, тази година площите с тази култура са увеличени значително"}
{"url": "http://www.focus-news.net/news/2018/07/09/2543428/sofiya-ia-glavna-inspektsiya-po-truda-e-bila-uvedomena-za-intsidenta-v-narodnoto-sabranie-ot-firmata-rabotodatel-na-postradaloto-litse-vednaga-sled-kato-zaginaliyat-e-bil-otkrit.html", "text": "ИА „Главна инспекция по труда“ е била уведомена за инцидента в Народното събрание от фирмата – работодател на пострадалото лице, веднага след като загиналият е открит. Това съобщиха от пресцентъра на  ИА „Главна инспекция по труда“ . Стартирана е проверка вечерта на 7 юли. Екипът на Инспекцията е посетил пръв мястото на инцидента още около 19.30 ч. на 7 юли. Проверката на работодателя продължава, като предстои предоставяне и изследване на документи, свързани със задълженията по длъжностна характеристика, провеждане на задължителните инструктажи, графици, работно време и др.  \r\nИнцидентът е станал в необезопасена шахта на строителния обект, поради което е стартирана проверка по всички работни места на него. Акцент на проверката е осигуряването на безопасност по работните места, в т.ч. обезопасени отвори в конструктивни елементи, използване на безопасно работно оборудване, осигурени мерки срещу падане от височина. Към момента са спрени строително-монтажните работи на обекта, освен дейностите по обезопасяване.  \r\nТой е проверяван през 2017 г. в рамките на засиления контрол, който ИА ГИТ упражнява в сектор „Строителство“, и са установявани нарушения, които са отстранявани. Контролът до момента е осъществяван на друг, по-начален, етап на строително-монтажните работи, които са много динамични и част от сега съществуващите конструктивни елементи не са били изградени. \r\nИА ГИТ изказва съболезнования на близките на загиналия.", "date": "2018.07.09", "title": "София: ИА „Главна инспекция по труда“ е била уведомена за инцидента в Народното събрание от фирмата – работодател на пострадалото лице веднага след като загиналият е бил открит"}
{"url": "http://www.focus-news.net/news/2018/07/09/2543415/faz-berlin-ne-se-samnyava-v-sposobnostta-na-london-da-pregovarya-za-brekzit-i-sled-ostavkata-na-deyvid-devis.html", "text": "Федералното германско правителство не вижда в оставката на министъра на Обединеното кралство по въпросите за Брекзит Дейвид Дейвис заплаха за преговорите за излизането на страната от структурите на Общността, съобщава националният ежедневник  Die Frankfurter Allgemeine Zeitung . \r\n„Не се съмняваме в способността на британското правителство да преговаря“, се казва в изявление от Министерството на външните работи в Берлин.  \r\nОт редакцията припомнят, че до октомври трябва да бъде изяснена политическата рамка за напускането на Великобритания.  Тереза Герова", "date": "2018.07.09", "title": "FAZ: Берлин не се съмнява в способността на Лондон да преговаря за Брекзит и след оставката на Дейвид Девис"}
{"url": "http://www.focus-news.net/news/2018/07/09/2543430/vratsa-sluzhitel-v-targovsko-druzhestvo-otiva-na-sad-za-prisvoyavane-na-blizo-17-000-leva.html", "text": "Районна прокуратура – Враца е внесла за разглеждане в съда обвинителен акт срещу И.С., присвоил чужди движими вещи – собственост на търговско дружество (престъпление по чл. 202, ал. 2, т. 1, вр. чл. 201, ал. 1, вр. чл. 26 от НК). Това съобщиха от пресцентъра на  Апелативна прокуратура-София . За времето от 24 септември 2013 г. до 25 ноември 2013 г., в град Враца, в качеството си на длъжностно лице – регионален мениджър, обвиняемият С. присвоил множество строителни материали на обща стойност 16 980,48 лева, връчени му да ги управлява. Сред тях имало битопул, воалит, изолация, фибростил, битумни керемиди и др.  \r\nПредстои насрочване на разпоредително заседание по делото.", "date": "2018.07.09", "title": "Враца: Служител в търговско дружество отива на съд за присвояване на близо 17 000 лева"}
{"url": "http://www.focus-news.net/news/2018/07/09/2543431/kalin-kamenov-kmet-na-vratsa-hristo-botev-e-edin-ot-simvolite-na-balgarshtinata-na-natsionalnata-gordost-i-samochuvstvie-na-mazhestvoto-i-haraktera.html", "text": "Христо Ботев е един от символите на българщината, на националната гордост и самочувствие, на мъжеството и характера. Това каза в предаването  „Без Ботев няма България“  на  Радио „Фокус“  кметът на Враца Калин Каменов по повод честването на 170-ата годишнина от рождението на Христо Ботев. Калин Каменов добави, че в последните години се говори много повече, отколкото се работи за това посланията, които Ботев е оставил на нас, наследниците му, да се изпълняват. „Във Враца полагаме неимоверни усилия да създаваме инициативи, чрез които не просто младите хора, поколенията, които ще ни наследят да знаят за Ботев, а те самите да участват в поредица инициативи, свързани с неговия живот, с неговото дело и неговия безсмъртен подвиг. Неслучайно Враца е градът, в който първите санирани блокове с Ботева поезия са вече факт. В момента се разработва и следващият блок, на който ще бъде изписано поредното стихотворение на Христо Ботев, обясни Калин Каменов. Той  уточни, че с изписването на стихотворенията на Ботев върху блоковете във Враца, се цели поезията му да остане в съзнанието, всеки ден да се вижда, да се преповтаря и инициативата дава ефект и отзвук сред гражданите.", "date": "2018.07.09", "title": "Калин Каменов, кмет на Враца: Христо Ботев е един от символите на българщината, на националната гордост и самочувствие, на мъжеството и характера"}
{"url": "http://www.focus-news.net/news/2018/07/09/2543426/mvr-edin-chovek-e-zaginal-pri-udar-na-tezhkotovaren-avtomobil-v-darvo-na-patya-mezhdu-selata-orlyak-i-vekilski.html", "text": "Един човек е загинал при удар на тежкотоварен автомобил в дърво на пътя между селата Орляк и Векилски. Това съобщиха от пресцентъра на  МВР . Сигналът за самокатастрофирал в дърво тежкотоварен автомобил е постъпил към 13.50 часа. На място е загинал водачът \r\nЗаради пътния инцидент временно е преустановено движението и по пътя с. Орляк – с. Векилски. Обходеният маршрут за посока Добрич – Шумен е Орляк – Зърнево – Цани Гинчево. В обратната посока трафикът се пренасочва през селата Векилски – Пет могили – Никола Козлево – Цани Гинчево – Зърнево.", "date": "2018.07.09", "title": "МВР: Един човек е загинал при удар на тежкотоварен автомобил в дърво на пътя между селата Орляк и Векилски"}
{"url": "http://www.focus-news.net/news/2018/07/09/2543433/inzh-krasimir-koev-ialv-gradushkite-i-obilnite-valezhi-nanesoha-shteti-varhu-lozovite-nasazhdeniya-v-pochti-tsyalata-strana.html", "text": "Градушките и обилните валежи нанесоха щети върху лозовите насаждения в почти цялата страна. Това каза в интервю за  Агенция „Фокус“  инж. Красимир Коев, изпълнителен директор на Изпълнителната агенция по лозята и виното (ИАЛВ). \r\n„Последният месец и половина имаше големи количества дъжд и градушки на територията на цялата страна. Разбира се, това има негативен ефект върху лозовите насаждения. Щетите на този етап са сравнително малки, но те все още не могат да бъдат оценени изцяло, защото времето просто не позволява да се направят цялостни и точни анализи какви са пораженията от градушката. Имаме в почти цялата страна паднали градушки, които тази година ще лишат лозарите от добив. Надяваме се времето да се оправи, да спрат дъждовете, защото предизвикват болести по лозята“, каза директорът на ИАЛВ. По думите му щети има почти на територията на цялата страна. „В района на Петрич, Сандански имаме поражения, както и във Варненско, Болярово, Ямболско, Велики Преслав, Брестовица. В района на Монтана, Видин и Враца имаме доста поражения. В Шуменско са пострадали 80% от лозов масив“, обясни инж. Коев. Той допълни, че има и пострадали лозови насаждения от наводнения.  \r\nИнж. Коев изрази надежда, след като се оттече водата да няма поражения, които да са отнесли самите лозови насаждения. „Информацията е, че нямаме трайни поражения и унищожаване на лозови насаждения“, допълни той.  \r\nДеница КИТАНОВА Пълния текст на интервюто четете по-късно в „Мнение”", "date": "2018.07.09", "title": "Инж. Красимир Коев, ИАЛВ: Градушките и обилните валежи нанесоха щети върху лозовите насаждения в почти цялата страна"}
{"url": "http://www.focus-news.net/news/2018/07/09/2543434/kyustendil-v-uchastaka-bobov-dol-zhedna-se-izgrazhda-nov-pat-zaradi-svlachishte.html", "text": "В участъка Бобов дол – Жедна се изгражда нов път заради свлачище. Това съобщи за  Радио „Фокус” – Кюстендил  дежурният в Областно пътно управление – Кюстендил. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.07.09", "title": "Кюстендил: В участъка Бобов дол – Жедна се изгражда нов път заради свлачище"}
{"url": "http://www.focus-news.net/news/2018/07/09/2543424/kanal-5-makedoniya-nato-shte-povtori-che-finaliziraneto-na-dogovora-s-gartsiya-e-klyuchat-za-chlenstvo-na-makedoniya.html", "text": "На днешният брифинг в македонския парламент националният координатор за НАТО Стево Пендаровски посочи, че страната, съдейки по проектоверсията на заключението, ще получи същата формулировка като тази, с която бяха поканени последните страни-членки на Алианса, предава  скопският телевизионен „Канал 5“ . \r\nА ето и какво ще представлява тя: \r\n•\tНАТО кани Македония да започне преговори за членство \r\n•\tПоканата, най-вероятно, ще бъде със същата формулировка, както и за Черна Гора и преди това за Хърватия и Албания на срещата на върха в Букурещ през 2008-а година, смята координаторът Пендаровски \r\nВ правителството са убедени, че периодът от започването на преговорите до окончателното влизане на Македония в НАТО ще е от три до шест месеца, което съвпада и със срока за финализиране на Договора с Гърция до края на годината. Разговорите ще бъдат предшествани от план за присъединяване, който ще изготви генералният секретар на НАТО Йенс Столенберг и ще изпрати до македонското правителство, което на свой ред трябва да отговори с писмо за намерение и проект на тримесечни програми за членство. Правителството вярва, че процесът не трябва да бъде удължен, предвид несигурността, която изборите в Гърция през 2019 г. биха могли да донесат. 29-те страни-членки на НАТО ще трябва да дадат последната дума, след което протоколът за членство ще бъде официално подписан. \r\n„Щом всички 29 страни-членки на НАТО са дали подкрепа за започване на преговори за приемане Македония в НАТО, очакваме, че те ще направят същото и когато ще трябва да ратифицират Протокола за членство“, заявиха от правителството на страната, в отговор на въпрос дали очакват някой да се опита да блокира процеса. \r\nМеждувременно, гръцкото издание „Катимерини“ обяви, че се очаква в Брюксел НАТО само да потвърди, че членството на Македония ще зависи от реализацията на Договора с Гърция, условие, което ще бъде вписано в членове 59 и 60 от декларацията. Позовавайки се на проектоверсията, която има предвид „Катимерини“, това решение е взето в хода на телефонните разговори между вицепрезидента на САЩ Майк Пенс и премиерите на Гърция и Македония Алексис Ципрас и Зоран Заев. \r\nПревод и редакция:", "date": "2018.07.09", "title": "„Канал 5“ (Македония): НАТО ще повтори, че финализирането на договора с Гърция е ключът за членство на Македония"}
{"url": "http://www.focus-news.net/news/2018/07/09/2543432/pazardzhik-5-godishno-momche-ot-selo-isperihovo-se-e-udavilo-v-stara-reka-na-4-yuli.html", "text": "През миналата седмица е регистриран случай на удавяне на 5-годишно момче от село Исперихово, община Брацигово, каза за  Радио „Фокус“ – Пазарджик  говорителят на ОДМВР - Пазарджик Мирослав Стоянов. Той обясни, че сигналът е подаден на 4 юли, няколко часа след изчезването на детето. „Тялото му бе открито след издирване, продължило три дни – на 7 юли, в близост то Кричим на територията на област Пловдив в коритото на Стара река. Включиха се много доброволци – от сдруженията по кану-каяк, спелеолози от Пещера, а също от ромския квартал в село Исперихово“, коментира Стоянов. Той допълни, че пожарникарите от Пазарджик са го открили на територията на Пловдивска област в коритото на Стара река. \r\nВаня НИКОЛОВА", "date": "2018.07.09", "title": "Пазарджик: 5-годишно момче от село Исперихово се е удавило в Стара река на 4 юли"}
{"url": "http://www.focus-news.net/news/2018/07/09/2543437/sotsialistite-v-osse-preizbraha-kristian-vigenin-za-svoy-zam-predsedatel.html", "text": "Групата на социалдемократите, социалистите и прогресивните (SDSP Group) в Парламентарната асамблея на Организацията за сигурност и сътрудничество преизбра за свой заместник-председател Кристиан Вигенин. Това съобщиха от пресцентъра на БСП. На поста си остава и предеседателката Дорис Барнет (Германия). Ръководството се допълва от новите зам.-председатели Софио Кацарава (Грузия) и Азмунд Аукруст (Норвегия).  \r\n„Благодарен съм за доверието, но е вярно и че свършихме доста работа - за две-три години, от разпилените леви парламентаристи направихме истинска политическа група в ПА на ОССЕ. Да си пожелаем успех!“, заяви Кристиан Вигенин.", "date": "2018.07.09", "title": "Социалистите в ОССЕ преизбраха Кристиан Вигенин за свой зам.-председател"}
{"url": "http://www.focus-news.net/news/2018/07/09/2543435/bivshiyat-nachalnik-na-generalniya-shtab-na-gratskata-armiya-frangos-frangulis-dogovora-za-imeto-tryabva-da-mine-prez-referendum.html", "text": "Бившият началник на генералния щаб на гръцката армия и бивш министър на отбраната Франгос Франгулис призова подписаният наскоро Договор с Македония да бъде подложен на референдум, пише  електронното издание на гръцкия вестник „Катимерини“ . \r\nВ отворено писмо, публикувано в понеделник, Франгулис също засегна и въпроса за предоставяне на възможност на живеещите в чужбина гърци да гласуват на парламентарните избори, което не влиза в плановете на управляващата партия СИРИЗА (Коалиция на радикалната левица) и бе предложено от основната опозиционна партия „Нова Демокрация“. \r\nПревод и редакция:", "date": "2018.07.09", "title": "Бившият началник на Генералния щаб на гръцката армия Франгос Франгулис: Договора за името трябва да мине през референдум"}
{"url": "http://www.focus-news.net/news/2018/07/09/2543439/dobrich-nap-zapechatva-restorant-v-selo-tyulenovo-i-magazin-za-promishleni-stoki-v-kavarna-zaradi-neizdavane-na-kasovi-belezhki.html", "text": "НАП запечатва ресторант в село Тюленово и магазин за промишлени стоки в Каварна заради неиздаване на касови бележки. Това съобщи Красимир Павлов, старши експерт в звено „Комуникации“ в ТД на НАП – Варна, офис - Добрич, предаде кореспондентът на  Радио „Фокус” – Варна . От началото на месец юли екипи на Главна дирекция „Фискален контрол“ са започнали масирани проверки на обекти по Северното Черноморие. Предмет на контрол са отчитането на действителните приходи чрез издаване на фискален бон от въведените фискални устройства. Нарушенията се установяват от фискалните агенти чрез извършване на контролни покупки, съпоставка на касовата наличност с отчетените обороти, проследяване на плащанията и отразяването им в касовата книга на обекта. Установените при проверките обороти от продажби се съпоставят с данните получени в НАП чрез дистанционната връзка на фискалните устройства. При наличие на сериозни отклонения ще се възлагат и ревизионни производства. Те ще бъдат насочени не само към дружествата, но и към техните собственици, които ще бъдат проверявани и за съответствие между доходи и имущество. Засиленият целогодишен контрол през последните години, постоянните срещи и партньорските отношения с работещите в туристическия бранш и съвместната работа с местната власт, доведе до значително увеличение на търговците по Северното Черноморие, спазващи доброволно данъчните и осигурителни закони, отчитат от НАП Варна. През първата седмица на този месец инспектори на Агенцията, подкрепени от свои колеги от вътрешността на страната, са проверили 175 търговски обекта по северното ни Черноморие. В тринадесет от проверените обекта е установена разлика в касовата наличност, за което на търговците са съставени актове за административно нарушение. В други три обекта, проверени по метода на „таен клиент“, на данъчните не са издадени касови бележки за закупените стоки и услуги. За това нарушение магазин за промишлени стоки в Каварна, крайморски ресторант в с. Тюленово и китайски ресторант във Варна ще бъдат запечатани за срок до 30 дни. Под постоянно физическо наблюдение са поставени 10 високооборотни ресторанта и дискотеки в Златни пясъци и Варна, за да се установи отчитат ли реално оборотите си. От НАП напомнят, че за обектите, в които се установят нарушения, свързани с неспазване реда и начина за издаване на съответен документи за продажба, няма въведен в експлоатация или регистрация в НАП фискално устройство или интегрирана автоматизирана система за управление на търговската дейност, както и в случаите на нарушения при ежедневното отчитане на оборотите от продажби, ще бъде прилагана и принудителната административна мярка – запечатване на обект за срок до един месец, независимо от предвидените глоби или имуществени санкции. Проверки за неиздаване на касови бележки данъчните извършват и по сигнали на граждани, на които е отказано да им бъдат издадени такива при закупените от тях стоки и услуги. Сигнали за неиздадени касови бележки гостите на Варна и Северното Черноморие могат да подават на телефона на НАП или чрез електронната поща.  \r\nЖулиета НИКОЛОВА", "date": "2018.07.09", "title": "Добрич: НАП запечатва ресторант в село Тюленово и магазин за промишлени стоки в Каварна заради неиздаване на касови бележки"}
{"url": "http://www.focus-news.net/news/2018/07/09/2543438/mariya-deanova-obshtinski-istoricheski-muzey-karlovo-hristo-botev-vasil-levski-i-ostanalite-vazrozhdenski-revolyutsioneri-i-lichnosti-sa-v-osnovata-na-nashata-natsionalna-identichnost.html", "text": "Христо Ботев, заедно с Апостола на свободата Васил Левски, както и останалите възрожденски революционери и личности, са в основата на нашата национална идентичност. Това каза в предаването „Без Ботев няма България“ на  Радио „Фокус“  директорът на Общинския исторически музей в Карлово“ Мария Деанова, който отговаря и за къщата музей „Даскал Ботьо“. Тя добави, че Ботьо Петков, бащата на Ботев, остава във сянка от именития си син, но той е известен като един от най-заслужилите възрожденски учители.  \r\n„Ботьо Петков е първият човек, който дава примера на своя син – неговият живот, неговото дело, неговата книжовна, просветителска и преводаческа дейност. Книгите, които той превежда, са първите, от които Ботев учи българска история, българската реч и историята на българския език – това, което Ботьо Петков, като един блестящ филолог много добре е знаел. Това са нещата, които Христо Ботев наследява - и живия пример, и високата образованост, честност и почтеност, както и непримиримост към враговете на народа“, обясни Мария Деанова. В заключение тя добави, че неслучайно Карлово е един от центровете на България, наред със Сопот, който ярко се откроява в развитието на целия просветен подем на българите и българското общество през Възраждането.", "date": "2018.07.09", "title": "Мария Деанова, Общински исторически музей-Карлово“: Христо Ботев, Васил Левски и останалите възрожденски революционери и личности са в основата на нашата национална идентичност"}
{"url": "http://www.focus-news.net/news/2018/07/09/2543441/zapochva-izpalnenieto-na-proekt-obnovyavane-na-mnogofamilni-zhilishtni-sgradi-v-obshtina-blagoevgrad.html", "text": "Две събитие ще отбележат началото на дейностите по проект „Обновяване на многофамилни жилищни сгради в Община Благоевград“. Това съобщиха от пресцентъра на  Общината . На 11 юли 2018г. от 9.30 часа в зала № 5 на Община Благоевград ще се проведе първа пресконференция по проекта, който се осъществява с финансовата подкрепа на Оперативна програма „Региони в растеж“ 2014-2020г., съфинансирана от Европейския съюз чрез Европейски фонд за регионално развитие. По време на срещата ще бъде представен проектът, неговите цели, заложени дейности и очаквани резултати.  \r\nОт 10.30 часа ще бъде и откриването на официалната церемония „Първа копка“. Тя ще се състои на ул. „Александър Стамболийски“ № 24/ ул. „Хилендар“ №1. \r\nСтойността на проекта е в размер 5 199 941,19 лв. Срокът за изпълнение е 12 месеца.", "date": "2018.07.09", "title": "Започва изпълнението на проект „Обновяване на многофамилни жилищни сгради в Община Благоевград“"}
{"url": "http://www.focus-news.net/news/2018/07/09/2543443/ministar-valentin-radev-predstavi-dostizheniyata-v-oblastta-na-vatreshnite-raboti-v-izpalnenie-na-prioriteta-na-balgarskoto-predsedatelstvo-na-saveta-na-es.html", "text": "Българския министър взе участие в Срещата на министрите на вътрешните работи, организирана в рамките на Срещата на върха по Берлинския процес. Това съобщиха от пресцентъра на  МВР .  \r\nВ рамките на Срещата на върха по Берлинския процес министрите на вътрешните работи проведоха паралелни срещи, на които бяха разгледани хоризонталните предизвикателства, свързани със сигурността и противодействието на тероризма и тежката и организирана престъпност. Бяха включени въпроси относно споделянето на информация и полицейското сътрудничество, незаконното притежание, злоупотребата и трафика на огнестрелни оръжия, трафика на хора, съвременното робство, насилствения труд и миграцията, борбата с корупцията и други.  \r\nМинистър Валентин Радев представи достиженията в областта на вътрешните работи в изпълнение на приоритета на Българското председателство на Съвета на ЕС за европейската перспектива на Западните Балкани, както и добрите практики в регионалното сътрудничество в областта на сигурността.  \r\nПо време на форума българският вътрешен министър проведе и двустранна среща с британския си колега Саджид Джавид.", "date": "2018.07.09", "title": "Министър Валентин Радев представи достиженията в областта на вътрешните работи в изпълнение на приоритета на Българското председателство на Съвета на ЕС"}
{"url": "http://www.focus-news.net/news/2018/07/09/2543444/vitsepremierat-ekaterina-zaharieva-evropeyskata-komisiya-shte-obyavi-150-mln-evro-garantsionen-fond-za-start-up-kompanii-v-strani-ot-zapadnite-balkani.html", "text": "Европейската комисия ще обяви 150 млн. евро гаранционен фонд за „Start up” компании. Това каза вицепремиерът и министър на външните работи на Р България Екатерина Захариева пред журналисти по време на срещата на „Берлинския процес“ по Западните Балкани в Лондон, предаде репортер на  Агенция „Фокус“ . „150 млн. гаранционен фонд ще обяви Европейската комисия, който би трябвало да има мултиплициращ ефект и да увеличи средствата за инвестиции за „Start up” компании до 1 млрд. евро“, допълни тя. По думите ѝ много важна част от Лондонския съмит е, че той е надграждане и продължение на софийската Среща на Върха. „Лондон е фокусиран върху добросъседството, сигурността и сътрудничеството от гледна точка на миграцията. Днес няколко пъти се спомена Софийския дневен ред, Софийската декларация и благодарността към България, че направи толкова видима темата за Западните Балкани“, допълни министър Захариева. „Истината е, че това, което всички трябва заедно да правим е да задържим младите хора в страните от Западните Балкани и в собствената си държава“, каза още вицепремиерът Захариева.  Агенция „Фокус”  припомня, че инициативата „Берлински процес“ бе подета от канцлера Ангела Меркел през 2014 година. Чрез нея ЕС иска да демонстрира ангажимента си към страните от Балканите, които са извън Съюза. По време на последната среща в Триест, в която бе включена и България, бяха одобрени инвестиции на стойност над половин милиард евро, от които близо 190 милиона евро ще бъдат осигурени от ЕС, а останалата част от заеми от Европейската инвестиционна банка, Европейска банка за възстановяване и развитие, както и чрез национално съфинансиране от страните от Западните Балкани.", "date": "2018.07.09", "title": "Вицепремиерът Екатерина Захариева: Европейската комисия ще обяви 150 млн. евро гаранционен фонд за „Start up” компании в страни от Западните Балкани"}
{"url": "http://www.focus-news.net/news/2018/07/09/2543445/inzh-krasimir-koev-ialv-zastrahovkite-na-zemedelskite-ploshti-veche-sa-neizmenna-chast-ot-zemedelieto-ni.html", "text": "Застраховките на земеделските площи вече са неизменна част от земеделието ни. Това каза в интервю за  Агенция „Фокус“  инж. Красимир Коев, изпълнителен директор на Изпълнителната агенция по лозята и виното (ИАЛВ). „В последните години е масова практика земеделските производители да се застраховат. Те са със съзнание да застраховат своята реколта, защото това е „фабрика на открито“. Срещу природата и метеорологичните явления много трудно могат да се справят, особено с градушките и наводненията, затова застраховките са неизменна част от земеделието ни вече“, каза инж. Коев. По думите му в новата Национална програма за развитие на лозаро-винарския сектор, която е с период 2019-2023 г. е включена и мярка за застраховане на реколтата. „Убеден съм, че ще има изключително висок интерес към нея и ще могат да се усвоят абсолютно всичките средства от нашите лозари за застраховане на техните лозови насаждения, за да бъдат сигурни, че ако имат поражения и щети по своите лозя, поне ще бъдат компенсирани“, допълни инж. Коев.  \r\nДеница КИТАНОВА Пълния текст на интервюто четете по-късно в „Мнение”", "date": "2018.07.09", "title": "Инж. Красимир Коев, ИАЛВ: Застраховките на земеделските площи вече са неизменна част от земеделието ни"}
{"url": "http://www.focus-news.net/news/2018/07/09/2543442/rumyana-stanoeva-obshtina-blagoevgrad-v-sporten-kompleks-pirin-se-provezhdat-trenirovki-po-esteticheska-i-gimnastika-sambo-leka-atletika-futbol-hokey-na-treva-i-borba.html", "text": "Община Благоевград и спортните клубове на територията на града провеждат безплатни занимания по различни видове спорт за учениците през лятната ваканция. Това каза за  Радио „Фокус“-Пирин  Румяна Станоева, експерт в направление „Младежки дейности, спорт и туризъм“ . Всеки ден, в рамките на два месеца (юли и август) по утвърден график, децата ще могат да упражняват любимите си спортни занимания, както и да открият нови такива. „В спортен комплекс „Пирин“ се провеждат тренировки по естетическа гимнастика, спортна гимнастика, самбо, лека атлетика, футбол, хокей на трева и борба. В зала „Скаптопара“ децата имат възможност да посещават тренировки по баскетбол. В Обсерваторията при парк „Ловен дом“ се провежда ориентиране и лека атлетика, а в Младежки дом - спортни танци. В сградата на бившия Младежки дом децата ще имат възможност да посещават и тренировки по естетическа гимнастика. Заниманията по спортна стрелба ще бъдат в стрелбището, което са намира на ул. „Антон Чехов“ №1, тренировките по художествена гимнастика ще се провеждат в обновения физкултурен салон на  III ОУ „Димитър Талев“. Занимания  по шахмат ще има в „Шах клуб Виктори“ на ул. „Тодор Александров“ №23, а в IV ОУ „Димчо Дебелянов“ ще има тренировки  по баскетбол. Тенис на корт учениците ще може да играят на кортовете на спортен комплекс на Американски университет, а във фитнес зала „Голдън джим“ ще се провеждат заниманията по канадска борба“, каза още Станоева.  Учениците от всички училища на територията на община Благоевград  могат напълно безплатно да посещават спортните занимания, към които имат интерес при отлични условия\", заяви Станоева. \r\nЛора КАЛЧЕВА", "date": "2018.07.09", "title": "Румяна Станоева, Община Благоевград: В спортен комплекс „Пирин“ се провеждат тренировки по естетическа и гимнастика, самбо, лека атлетика, футбол, хокей на трева и борба"}
{"url": "http://www.focus-news.net/news/2018/07/09/2543440/veliko-tarnovo-vazstanoveno-e-dvizhenieto-po-patya-mezhdu-selata-mihaltsi-i-musina.html", "text": "Възстановено е движението по път ІІІ-303 Михалци - Мусина в района на с. Михалци. Това съобщиха от пресцентъра на Агенция „Пътна инфраструктура“.", "date": "2018.07.09", "title": "Велико Търново: Възстановено е движението по пътя между селата Михалци и Мусина"}
{"url": "http://www.focus-news.net/news/2018/07/09/2543447/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът е слабо натоварен. Няма образували се колони от чакащи автомобили. Пътят в посока граничния пункт е мокър и хлъзгав. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.07.09", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/07/09/2543446/smolyan-dazhd-pridruzhen-s-gramotevitsi-vali-v-grada-povishena-e-opasnostta-ot-padashti-kamani-po-vsichki-napravleniya-v-oblastta.html", "text": "Дъжд, придружен с гръмотевици, вали в Смолян. Автомобилният трафик в края на работния ден е по-интензивен по бул. „България“, прилежащите към него улици и кръстовища, както и по входно-изходните артерии на града. В област Смолян пътищата са нормално проходими, събщиха за  Радио „Фокус“ – Смолян  дежурният в Областно пътно управление – Смолян. Пътните настилки са предимно мокри заради краткотрайните превалявания през деня. Заради валежите от последните седмици и преовлажняването на почвите е повишена опасността от свличане на земни маси и падащи камъни по всички пътища в област Смолян и водачите трябва да шофират с повишено внимание и съобразена скорост.продължава разчистването на свлачището по пътя Рудозем – Смолян. движението се осъществява в едната лента и се очаква до 18.00 часа падналите земни и скални маси да бъдат премахнати от пътя. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Движението по пътя Рудозем – Бяла река се осъществява в една лента поради пропадане на пътното платно. Участъкът е сигнализиран с пътни знаци \r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nНели ГЕРГЬОВСКА", "date": "2018.07.09", "title": "Смолян: Дъжд, придружен с гръмотевици, вали в града, повишена е опасността от падащи камъни по всички направления в областта"}
{"url": "http://www.focus-news.net/news/2018/07/09/2543448/maradona-mafiya-polufinalistite-sa-palni-s-migranti.html", "text": "Легендата на световния футбол Диего Армандо Марадона  заяви, че полуфиналистите на Световното първенство в Русия са „отбори от мигранти“, изключая най-малката страна Хърватия. По неговите думи, „има мафия, която отнема футболисти от Африка и ги натурализира в Европа. Съставите на отборите са пълни с мигранти. Европейските тимове са пълни с такива играчи“, заяви Марадона пред южноамериканския телевизионен канал „Телесур“. Действително, 18 от 23 футболисти на Франция са от семейства, дошли във Франция от Африка. При Белгия и Франция става въпрос за по 11 души, или 50% от всички играчи.", "date": "2018.07.09", "title": "Марадона: Мафия! Полуфиналистите са пълни с мигранти"}
{"url": "http://www.focus-news.net/news/2018/07/09/2543449/api-zavarshi-remontat-na-platnoto-za-burgas-na-avtomagistrala-cherno-more-do-kraya-na-sedmitsata-shte-priklyuchi-obnovyavaneto-na-am-hemus-pri-devnya.html", "text": "Завърши ремонтът на 6 км от платното в посока Бургас на автомагистрала „Черно море“, който стартира на 26 юни т. г. Това съобщиха от пресцентъра на  Агенция \"Пътна инфраструктура\"  (АПИ). В края на миналата година бяха ремонтирани 2 км от платното за Бургас и с изпълнените сега строителни работи са обновени общо 8 км от автомагистралата. \r\nНапредва основният ремонт на виадукт „Звездица“ на автомагистрала „Черно море“. Трафикът на всички автомобили се осъществява двупосочно в платното за Варна. През август т. г. няма да се извършват ремонтни работи на съоръжението, за да не се затруднява трафикът през активния туристически сезон. Те ще бъдат подновени през есента.  \r\nОчаква се до края на седмицата да приключи ремонтът на 4-километровата отсечка от платното за Варна на автомагистрала „Хемус“. Ремонтните дейности на два участъка от автомагистрала „Хемус“ в района на Девня и в района на Невша започнаха в края на месец май т. г. От пътноподдържащото дружество АПИ изиска да работи максимално мобилизирано, за да може предвидените дейности да завършат преди началото на активния туристически сезон.", "date": "2018.07.09", "title": "АПИ: Завърши ремонтът на платното за Бургас на автомагистрала „Черно море“, до края на седмицата ще приключи обновяването на АМ „Хемус“ при Девня"}
{"url": "http://www.focus-news.net/news/2018/07/09/2543429/blagoevgrad-okrazhnata-prokuratura-protestira-izmenenata-myarka-za-neotklonenie-na-nachalnika-na-patna-politsiya-blagoevgrad-st-insp-danail-stoitsov-koyto-be-pusnat-pod-garantsiya.html", "text": "Окръжна прокуратура – Благоевград в законоустановения срок внесе протест срещу определението на съда за изменение на мярка за неотклонение спрямо Д.С. от „задържане под стража“ в „парична гаранция“ в размер на 10 00 лева. Това съобщиха от пресцентъра на  Апелативна прокуратура-София . \r\nД.С. е бил задържан след акция, проведена на 22 май 2018 г. от отдел „Вътрешна сигурност“ на МВР и Националната следствена служба. Били са му повдигнати обвинения за това, че в качеството му длъжностно лице, заемащо отговорно служебно положение – началник сектор „Пътна полиция“ при ОДМВР - Благоевград, той приемал дар и облага - пари, вещи и услуги с имуществен характер. Освен това той е бил подведен под наказателна отговорност за превишаване на правомощия в качеството му на длъжностно лице и незаконно притежаване на оръжие и боеприпаси.  \r\nПо делото са били повдигнати обвинения на други две лица – Б.Ш. и Н.Д., участвали в извършване на престъплението. С тяхно участие били създадени условия за намиране на лица, желаещи да регистрират пътни превозни средства, както в гр. Благоевград, така и в пунктовете за регистрация на пътни превозни средства в Районно управление на МВР – Петрич и Районно управление на МВР – Гоце Делчев. В нарушение на утвърдените правила били предоставяни регистрационни номера за МПС и ремаркета, теглени от тях, с комбинация от цифри по желание.  \r\nРазследването по случая продължава.", "date": "2018.07.09", "title": "Благоевград: Окръжната прокуратура протестира изменената мярка за неотклонение на началника на \"Пътна полиция - Благоевград\" ст. инсп. Данаил Стоицов, който бе пуснат под гаранция"}
{"url": "http://www.focus-news.net/news/2018/07/09/2543450/izgradena-e-dopalnitelnata-vrazka-za-vlizane-v-grad-aheloy-patuvayki-ot-slanchev-bryag-kam-burgas.html", "text": "Изградена е допълнителната връзка за влизане в град Ахелой, пътувайки от Слънчев бряг към Бургас, от съществуващото кръгово кръстовище на път I-9 с пътя за Равда и по общински пътища. Дължината ѝ е около 480 м. Това съобщиха от пресцентъра на  Агенция \"Пътна инфраструктура\" . Строителните работи са изпълнени съвместно с община Несебър, като бяха разгледани различни варианти и бе избран възможно най-оптималният вариант за влизане от Слънчев бряг към Бургас. \r\nС изграждането и на тази връзка Ахелой вече има два входа и два изхода към републиканската пътна мрежа, каквито нямат и областният център Бургас, както и всички други населени места по Южното Черноморие. Връзката на пътуващите от Слънчев бряг към Ахелой с първокласния път се осъществява посредством новото кръгово кръстовище на път I-9 Слънчев бряг - Бургас и третокласния път III-6009 Каблешково – Ахелой. Кръстовището е на около 300 метра от града. За пътуващите от Ахелой към Слънчев бряг има две възможности чрез новото кръгово кръстовище или чрез десен завой преди връзката за Равда. \r\nС изграждането на обходния път и въвеждането му в експлоатация на 15 юни - преди началото на активния туристически сезон, се улесни пътуването по път I-9 Слънчев бряг – Бургас и се повиши безопасността на движение. Интензивният транзитен трафик вече не преминава през Ахелой, с което се опазва животът и здравето на жителите на града и се намалява опасността от тежки пътни инциденти.", "date": "2018.07.09", "title": "Изградена е допълнителната връзка за влизане в град Ахелой, пътувайки от Слънчев бряг към Бургас"}
{"url": "http://www.focus-news.net/news/2018/07/09/2543436/sky-news-boris-dzhonsan-podade-ostavka-ot-posta-ministar-na-vanshnite-raboti-na-velikobritaniya.html", "text": "Борис Джонсън подаде оставка от поста министър на външните работи на Великобритания. Информацията бе потвърдена от Даунинг стрийт, предава британският телевизионен канал  Sky News . \r\n„Този следобед премиерът (Тереза Мей) прие оставката на Борис Джонсън като външен министър. Неговият заместник ще бъде представен скоро. Министър-председателят благодари на Борис (Джонсън) за неговата работа“, се казва в краткото съобщение от Даунинг стрийт. Тереза Герова", "date": "2018.07.09", "title": "Sky News: Борис Джонсън подаде оставка от поста министър на външните работи на Великобритания"}
{"url": "http://www.focus-news.net/news/2018/07/09/2543455/blagoevgrad-silen-dazhd-vali-v-grada.html", "text": "Силен дъжд вали в града, придружен с гръмотевици, вали в Благоевград. Пътните настилки са мокри и хлъзгави. С нормална интензивност е движението по основните улици и булеварди в града, предаде репортер на  Радио „Фокус“ – Пирин . По-интензивен е трафикът в района на входните и изходните пътни артерии в Благоевград. По булевардите „Васил Левски“, „Св. Димитър Солунски“ и „Св. св. Кирил и Методий“ движението е натоварено, но не се образуват задръствания.  \r\nПрез изминалия ден няма регистрирани тежки пътни инциденти в града. Градския транспорт се движи по разписание и без отклонение от редовния си маршрут. Светофарните уредби са в изправност. \r\nЛора КАЛЧЕВА", "date": "2018.07.09", "title": "Благоевград: Силен дъжд вали в града"}
{"url": "http://www.focus-news.net/news/2018/07/09/2543451/prezidentat-rumen-radev-stremya-se-da-izgrazhdam-otnosheniya-na-vzaimno-doverie-i-uvazhenie-s-vsichki-prezidenti-na-vsichki-nashi-sasedni-strani.html", "text": "„Моят стремеж е да градя отношения на взаимно доверие и уважение с всички президенти на всички наши съседни страни. Нека не забравяме, че в днешните реалности и особено в нашия регион, добросъседството играе ключова роля за опазване на мира и стабилността.“ Това заяви президентът Румен Радев пред Българското национално радио в Анкара в отговор на въпрос, че е единственият президент на държава-членка на ЕС, който ще присъства на церемонията по встъпване в длъжност на Реджеп Тайип Ердоган като президент на Република Турция, съобщиха от прессекретариата на  държавния глава .   \r\n„Неведнъж съм обръщал внимание върху недопустимата намеса на Турция в българските избори и нашите религиозни дела, но убеден съм, че ненамесата във вътрешните работи е основата на това, така необходимо на всички ни, добросъседство. Тук съм, защото уважавам избора на турския народ и очаквам същото от страна на нашите съседи“, посочи още Румен Радев, запитан за перспективите за развитие на двустранните отношения, след утвърждаването на нашата съседка като президентска република. Държавният глава добави, че Турция е най-големият търговски партньор на България извън Европейския съюз, а и югоизточната „врата“ на Европа, която в момента удържа миграционния натиск.  \r\n„След катастрофалния провал на енергийната ни политика, Турция се превръща и в решаващ фактор по отношение на надеждността на нашата енергийна сигурност, на доставките и на цената на природния газ“, подчерта още българският президент. Държавният глава изрази увереност, че с президента на Турция ще работят за развитие на двустранните отношения в дух на добросъседство, взаимно уважение и партньорство.", "date": "2018.07.09", "title": "Президентът Румен Радев: Стремя се да изграждам отношения на взаимно доверие и уважение с всички президенти на всички наши съседни страни"}
{"url": "http://www.focus-news.net/news/2018/07/09/2543456/sliven-stariyat-bryast-simvol-na-grada-i-darvo-na-evropa-e-porazen-ot-trahiomikoza.html", "text": "Старият бряст, символ на Сливен и Дърво на Европа, е поразен от трахиомикоза, съобщи пред  Радио \"Фокус\" - Сливен  Рашид Рашид, представител на фирмата, която се грижи за дървото от 2014 година. Въпреки поставената поливалентна ваксина брястът е бил заразен есента с така наречената \"холандска болест\" - смъртоносна инфекция за този дървесен вид. От дървото са взети проби, които ще установят щама на заболяването. Експертите се надяват, че брястът е болен от по-леката - хронична гъбична инфекция, а не от леталната форма - остра трахиомикоза. Резултатите от микроскопското изследване ще бъдат готови следващата седмица, а от посевките - в края на месеца. Ако се окаже, че трахиомикозата е хронична, Стария бряст има шанс да оцелее. В случай на остра форма се очаква до два-три месеца дървото да изсъхне. Окончателно това ще стане ясно идната пролет. Дотогава дървото ще бъде обезопасено, ще бъдат поставени и табели, информиращи за неговото състояние. Арбористът Димитър Захариев поясни, че за Стария бряст е направено всичко, което е трябвало да бъде направено, а Община Сливен е тази, която е вложила най-много усилия и финансов ресурс, за опазване на живота на символа на града. \"Дървото е започнало да умира в момента, когато стареенето и гниенето са нанесли големи поражения върху ствола. Болестта само е влошила състоянието му\", коментира Захариев.    \r\nДнес на нарочна среща в Община Сливен са обсъдени състоянието на Стария бряст и мерките, които могат да се предприемат за опазване на дървото. В случай, че Старият бряст загине, от Фондация \"Стария бряст\" са готови да предоставят фиданка, отгледана от семе на Стария бряст, която да наследи символа на Сливен и да продължи неговия живот.    \r\nЛюдмила ЙОРГОВА", "date": "2018.07.09", "title": "Сливен: Старият бряст, символ на града и Дърво на Европа, е поразен от трахиомикоза"}
{"url": "http://www.focus-news.net/news/2018/07/09/2543457/kyustendil-prez-poslednite-dni-za-teritoriyata-na-obshtinata-ne-sa-postapvali-signali-za-problemi-predizvikani-ot-dazhdovete.html", "text": "През последните дни за територията на община Кюстендил не са постъпвали сигнали за проблеми, предизвикани от дъждовете. Това съобщи за  Радио „Фокус” – Кюстендил  Ивайло Чалъков, експерт в направление „Отбранителна и мобилизационна подготовка” към Община Кюстендил. По думите му валежите през последните дни в района са били слаби, няма постъпвали сигнали за възникнали проблеми. „И през днешния ден обстановката е спокойна, няма превалявания. Въпреки това екипите са в готовност за реакция”, каза Ивайло Чалъков. Той заяви също, че общинските микроязовири, които са два на брой, имат достатъчно свободен обем. Нивата на реките, преминаващи през населените места на общината, са ниски. \r\nВенцеслав ИЛЧЕВ", "date": "2018.07.09", "title": "Кюстендил: През последните дни за територията на общината не са постъпвали сигнали за проблеми, предизвикани от дъждовете"}
{"url": "http://www.focus-news.net/news/2018/07/09/2543452/bpga-valeri-simeonov-da-sezira-kompetentnite-organi-za-nepravomerni-deystviya-na-chlenove-na-asotsiatsiyata-vmesto-da-izpolzva-pozitsiyata-si-za-publichno-ochernyane-na-golemi-mezhdunarodni-kompanii.html", "text": "Българската петролна и газова асоциация изразява острото си възмущение от манипулативните твърдения и откровените лъжи, изказани на днешната пресконференция на вицепремиера Валери Симеонов и представители на няколко неназовани фирми за търговия с горива по адрес на всички големи вериги в България. Това се посочва в позиция на  БПГА . \r\nОт Асоциацията настояват Симеонов веднага да сезира компетентните органи и да им предостави конкретни данни и факти за неправомерни действия на който и да било от членовете на БПГА, вместо да използва властовата си позиция за публично очерняне на големи международни компании.  \r\n\"Недоумяваме как икономически вицепремиер, а в лично качество и бизнесмен, не е наясно с разпоредбите на Наредба Н-18 от 13.12.2006 г. за отчитане на продажби в търговските обекти с фискални устройства. Тази разпоредба е в сила от години и се спазва от абсолютно всеки обект с фискално устройство в България, независимо от неговия оборот и без значение дали е бензиностанция, хотел, заведение или пункт на кабелна телевизия. В този смисъл, ако на обект с 24-часов режим на работа касата не се приключва в полунощ, именно това би трябвало да буди  подозрения за данъчни манипулации, а не обратното\", се посочва още в позицията. \r\nСпоред БПГА буди учудване и фактът, че държавен ръководител, отговорен за икономическата политика, проявява непознаване както на данъчната нормативна уредба, така и на принципа на действие на онлайн-връзката на търговските обекти с НАП, до чието управление и данни има достъп единствено приходната агенция. Те отбелязват, че НАП работи по един и същи начин на всеки обект, снабден с данъчен терминал, отново без значение от неговата големина и обороти. \r\n\"Апелираме към господин вицепремиера да прояви повече интерес към това, какъв риск представляват за хазната стотиците неизвестни фирми без капитал и активи, но с големи данъчни задължения, и към истинските цели на яростната съпротива срещу законопроекта за горивата, в която се включва като лобист на интересите на сивия сектор\", завършва позицията на Българската петролна и газова асоциация.", "date": "2018.07.09", "title": "БПГА: Валери Симеонов да сезира компетентните органи за неправомерни действия на членове на Асоциацията, вместо да използва позицията си за публично очерняне на големи международни компании"}
{"url": "http://www.focus-news.net/news/2018/07/09/2543458/blagoevgrad-natovareno-e-dvizhenieto-po-avtomagistrala-struma-i-glaven-pat-e-79.html", "text": "Натоварено е движението по автомагистрала „Струма“ и главен път Е-79, както и по второкласен път – 19 Симитли – Гоце Делчев. Това съобщиха за  Радио „Фокус“ – Пирин  от Областно пътно управление – Благоевград. През деня не са регистрирани тежки пътни инциденти в региона. В област Благоевград не се извършват ремонтни дейности по първокласната, второкласната и третокласната пътна мрежа в региона, заради които да са въведени ограничения за движението. Повишена опасност от падащи камъни има в Кресненското дефиле и по второкласен път – 19 Симитли – Гоце Делчев. Мокри и хлъзгави са пътните настилки. \r\nЛора КАЛЧЕВА", "date": "2018.07.09", "title": "Благоевград: Натоварено е движението по автомагистрала „Струма“ и главен път Е-79"}
{"url": "http://www.focus-news.net/news/2018/07/09/2543453/inzh-krasimir-koev-ialv-balgarin-oglavi-edna-ot-komisiite-na-svetovnata-vinarska-organizatsiya-koeto-e-priznanie-za-balgarskoto-lozarstvo.html", "text": "Българин оглави  една от комисиите на Световната винарска организация, което е признание за българското лозарство. Това каза в интервю за  Агенция „Фокус“  инж. Красимир Коев, изпълнителен директор на Изпълнителната агенция по лозята и виното (ИАЛВ). \r\nПо думите му през миналата седмица са се провели избори за президент, нов генерален секретар на Световната организация по лозята и виното. „Радостната новина, че на една от комисиите, която са във световната винарска организация - тази по икономика и право с мандат от три години беше избран българин. Това е висока чест и високо признание за работата на България в световната мрежа на търговията, на лозарството, на винарството, на правото в лозаро-винарския сектор, така че България зае своето достойно място там и по този начин ни показаха, че наистина сме фактор, колкото и да ви звучи високопарно или хвалебствено“, каза инж. Коев.  \r\nДеница КИТАНОВА Пълния текст на интервюто четете по-късно в „Мнение”", "date": "2018.07.09", "title": "Инж. Красимир Коев, ИАЛВ: Българин оглави една от комисиите на Световната винарска организация, което е признание за българското лозарство"}
{"url": "http://www.focus-news.net/news/2018/07/09/2543460/sliven-natovareno-e-dvizhenieto-v-oblastta.html", "text": "Движението в Сливенска област е натоварено, съобщиха от  Областно пътно управление . Затворени за тежки автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nДвижението в участъка от с.Мокрен до кръстовище Петолъчката от км 232+550 до км 233+550 се осъществява в едната лента поради извършване ремонтни дейности на асфалтовата настилка. Движението се регулира с пътни знаци. Ремонтът ще приключи в края на август. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на  февруари 2019 г.", "date": "2018.07.09", "title": "Сливен: Натоварено е движението в областта"}
{"url": "http://www.focus-news.net/news/2018/07/09/2543459/predstoyashti-sabitiya-v-stranata-za-10-yuli-agentsiya-fokus.html", "text": "*** \r\nОт 09.00 часа 8-и състав на Специализирания наказателен съд ще заседава по делото срещу Цветан В., Александър П. и Др., на които са повдигнати обвинения за организиране и ръководене на организирана престъпна група. \r\n*** \r\nОт 09.00 часа 15-и състав на Специализирания наказателен съд ще заседава по делото срещи Петър Б. за кумулиране на наказанията. \r\n*** \r\nОт 09.30 часа в заседателната зала в сградата на Висшия съдебен съвет ще се проведе седмичното заседание на Съдебната колегия към ВСС. \r\n*** \r\nОт 09.30 часа 14-и състав на Специализирания наказателен съд ще заседава по делото срещу Валентин К. и Красимир Й., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 2-ри състав на Специализирания наказателен съд ще заседава по делото срещу Найден Д., Анастас Д. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа в зала „Триадица“ на Резиденция „Бояна“, под патронажа на държавния глава Румен Радев, ще се проведе кръгла маса на тема: „Хората с увреждания като ресурс за първичния пазар на труда – предизвикателства и решения“.   \r\n*** \r\nОт 10.00 часа в зала 142 в сградата на Народното събрание на пл. „Княз Александър I“ ще се проведе заседание на Обществения съвет към Комисия по взаимодействието с неправителствените организации и жалбите на гражданите. \r\n*** \r\nОт 10.00 часа в Националния пресклуб на БТА на пресконференция ще бъдат представени  положителните резултати от първия етап на проекта за стартиращи фирми „АКСЕЛЕРАТОР Северозападна България“.  \r\n*** \r\nОт 11.00 часа в партерно фоайе на Софийска опера и балет ще се състои пресконференция, посветена на третия фестивал „Опера на върховете\"( 13-29 юли ) в Белоградчик и на премиерата на мюзикъла „Mamma Mia!\" ( 18, 19,20,21 и 22 юли ). \r\n*** \r\nОт 11.00 часа в сграда на посолството на Турция (бул. „Васил Левски“  № 80), посланикът на Република Турция в България, Н. Пр. д-р Хасан Улусой ще даде пресконференция по повод втората годишнина от осуетения опит за преврат в Турция, организиран на 15 юли 2016 г. \r\n*** \r\nОт 11.30 часа в сграда на Аджибадем Сити Клиник Болница Токуда на бул. Никола Вапцаров 51Б) официално ще бъде открит Аджибадем Сити Клиник Център за асистирана репродукция.  \r\n*** \r\nОт 12.30 часа ръководството на ПП АБВ ще даде пресконференция в централата на партията. \r\n*** \r\nОт 13.00 часа в сградата на бул. „Г. М. Димитров“ 42, Националната следствена служба ще представи отчет за дейността си за първото шестмесечие на годината. \r\n*** \r\nОт 13.30 часа 12-и състав на Специализирания наказателен съд ще заседава по делото срещу Камен Б., Ивайло Б. и др., на които са повдигнати обвинения за образуване и ръководене на организирана престъпна група. \r\n*** \r\nОт 13.30 часа 11-и състав на Специализирания наказателен съд ще заседава по делото срещу Димитър В., на когото е повдигнато обвинение за изнудване. \r\n*** \r\nОт 14.00 часа в „+ това“ (ул. „Марин Дринов” 30) ще се проведе пресконференция на тема „Митове и истини за секса и възрастта”. \r\n*** \r\nОт 14.30 часа 14-и състав на Специализирания наказателен съд ще заседава по делото срещу Бисер Г., Владимир В. и др., на които са повдигнати обвинения за образуване и ръководене на организирана престъпна група. \r\n*** \r\nОт 14.30 часа 6-и състав на Специализирания наказателен съд ще заседава по делото срещу Бисер Ш. за кумулиране на наказанията. \r\n*** \r\nОт 14.45 часа 6-и състав на Специализирания наказателен съд ще заседава по делото срещу Георги А. за кумулиране на наказанията. \r\n*** \r\nОт 15.00 до 17.00 часа заместник-председателят на СОС Милка Христова и народният представител от „БСП за България“ проф. Георги Михайлов ще бъдат на разположение на софиянци в постоянната приемна на БСП – София на ул. „Леге“ №10, етаж 1. \r\n*** \r\nОт 15.00 часа 6-и състав на Специализирания наказателен съд ще заседава по делото срещу Мирослав Т. за кумулиране на наказанията. \r\n*** \r\nОт 17.00 часа в Българската стопанска камара ще се проведе заседание на Общото събрание на АОБР, с участието на ръководителите на членуващите организации – АИКБ, БСК, БТПП и КРИБ. Ще бъде обсъдено текущото състояние на социалния диалог и мястото на работодателските организации в него. Членовете на АОБР ще приемат план за работата на асоциацията за второто полугодие на 2018 г. Дневният ред на заседанието предвижда и съгласуване на обща позиция относно предстоящите преговори за минималните осигурителни доходи (МОД) за 2019 г. \r\n*** \r\nОт 09.30 часа Окръжният съд в Бургас ще заседава по дело срещу Петър Л., на който е повдигнато обвинение за убийство.  \r\n*** \r\nОт 10.00 часа Окръжният съд в Бургас ще заседава по дело срещу Борислав Й., на когото е повдигнато обвинение за  причиняване на смърт по непредпазливост.  \r\n*** \r\nОт 11.00 часа председателят на Синдиката на българските учители Янка Такева ще се срещне с кмета Иван Портних във фоайето пред зала „Варна“ на Община Варна.  \r\n*** \r\nОт 13.00 часа в зала „Варна“ на Община Варна ще се проведе пресконференция за „синята зона“. \r\n*** \r\nОт 18.00 часа в Творческия дом на БАН в местността „Кабакум“ хаджи Ламбрин Сотиров ще направи подарък на учените от ИМИ - архивна снимка от колекцията на Читалище Стара Варна с посрещането на камбаните на Храм Паметник „Александър Невски“ на пристанище Варна ще допълни националната фотоизложба.  \r\n*** \r\nОт 16.00 часа в Регионална библиотека „Христо Ботев” ще се проведе академия за творческо писане за деца от 10 до 19 години с гост-ментори.  \r\n*** \r\nОт 10.00 до 12.00 часа в Регионална библиотека „Дора Габе“ ще се състои летен детски клуб „Играй и чети“.  \r\n*** \r\nОт 14.00 часа в Регионалния пресклуб на БТА, квартет „ГеоМарЧаЛо\" ще представи информация за дебютен концерт „Класик Поп-Рок Симфони\", съвместно с Плевенска филхармония. \r\n*** \r\nОт 10.30 часа в „Гранд хотел Пловдив“ заместник-министърът на икономиката Александър Манолев ще открие информационните дни по процедура „Насърчаване на предприемачеството“.  \r\n*** \r\nОт 11.45 часа в сградата на Община Пловдив ще се проведе пресконференция по повод състоянието на противоправните деяния на малолетните и непълнолетните през първата половина на тази година, както и с мерките за противодействието им. \r\n*** \r\nОт 16.00 до 18.00 часа в офиса на ПП ГЕРБ в район „Тракия”в блок 91, общинският съветник Иван Вичков ще има приемен ден.  \r\n*** \r\nОт 20.00 часа пред паметника на Пейо Яворов в града ще се бъдат открити поетичните празници „Яворови дни“ – Поморие 2018. Часове по-рано свещениците от храм „Свето Рождество Богородично” ще прочетат заупокойна молитва, а в къщата музей „Пейо Яворов” ще бъде представена тематична изложба „Път, на който не съзирам края…”. Първата поетична вечер ще завърши в салона на НЧ „Просвета - 1888“ със спектакъла на ДТ „Гео Милев” Стара Загора „За сушата и сватбите”. \r\n*** \r\nОт 12.00 часа в конферентната зала на трибуна „Моци“ на стадион „Лудогорец Арена“ пресконференция ще даде главният мениджър на отбора Пауло Аутори.  \r\n***  \r\nОт 10.00 часа в Детския отдел на ПБНЧ „Еленка и Кирил Д. Аврамови“ ще се проведе инициативата„Да се учим, докато рисуваме в комплекс „Светиниколско училище” - рисуване с техника по избор (моливи, бои, пастели и др. – осигуряват се от летовниците).  \r\n*** \r\nОт 10.00 часа на  учебен център „Анево” ще се проведе медиен ден на тактически занятия с бойни стрелби с механизираните взводове на 1-ви механизиран батальон от 61-ва механизирана бригада – Карлово. \r\n*** \r\nОт 10.00 до 12.00 часа в къща музей „Гео Милев“ ще се състоят литературни занимания за деца от 5 до 9 години.  \r\n*** \r\nОт 10.00 до 12.30 часа в Детски отдел на библиотека „Родина“, ул. „Българско опълчение“ 69, ще се състои програмата „Чета и играя – знам и мога“.", "date": "2018.07.09", "title": "Предстоящи събития в страната за 10 юли (Агенция „Фокус“)"}
{"url": "http://www.focus-news.net/news/2018/07/09/2543461/dimitar-yordanov-selskostopanska-gimnaziya-sadovo-ochakvaniyata-ni-sa-i-tazi-godina-da-imame-tri-paralelki-8-mi-klas.html", "text": "Очакванията са да има три паралелки 8-ми клас в Селскостопанската гимназия в град Садово през новата учебна година. Това каза за  Радио „Фокус“ – Пловдив  Димитър Йорданов, директор на училището. В момента премина  първият етап от приема на документи от класирането на ученици след седми клас. От одобрените паралелки едната е с 21 ученици, които са заявили на първия етап, че желаят да се запишат. Това е в специалност „Монтьор на селскостопанска техника“. В „Агроеколог“ записаните са 8 ученикци. И във „Фермер“ има 7 записани ученици. Това е „Производител на селскостопанска техника“. „Това, за съжаление, не удовлетворява нашите виждания и желания. Имаме много големи резерви, тъй като в района на общината, в 7-те училища има ученици, които не са подали документи и не са класирани“, каза Димитър Йорданов.  \r\nПо думите му това са общо 56 ученици. От тях една част никъде не са подали документи, а са взели свидетелство за основно образование. Други са на поправителни изпити. Очакванията са, че на третия етап от класирането ще се направи приемът, така както ръководството на гимназията го е заявил в РУО. В момента има втори етап от класирането, но в Садово такъв няма и след това следва третият етап, който ще се проведе от 20 до 24 юли. След това ще се разбере какъв е резултатът.  През септември ще се проведе и един допълнителен етап, когато ще се попълват незаетите бройки, ако има такива. „На нас ни трябват още 20 ученици. Надявам се от тези 56 да успеят при нас да дойдат хора, които желаят да продължат образованието си в Професионалната селскостопанска гимназия. Ако нещата вървят така, както ги предвиждаме, ще бъдат отново три паралелки в 8 клас“, коментира Димитър Йорданов. \r\nВесела КРЪСТЕВА", "date": "2018.07.09", "title": "Димитър Йорданов, Селскостопанска гимназия - Садово: Очакванията ни са и тази година да имаме три паралелки 8-ми клас"}
{"url": "http://www.focus-news.net/news/2018/07/09/2543462/burgas-normalno-natovaren-e-trafikat-v-oblastta.html", "text": "Нормално натоварен е трафикът в област Бургас. Това съобщи за  Радио „Фокус“-Бургас  дежурният в Областно пътно управление. Сухи и нормално проходими са пътните настилки в областта. Видимостта е добра. \r\nИнтензивно е движението към най-големия бургаски комплекс „Меден рудник“, както и по основните улици и булеварди в града. Натоварен е трафикът в района на кръговото кръстовище “Трапезица” и пред Окръжна болница. Интензивен е автомобилният трафик и в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул. “Демокрация”. \r\nМария ГЕОРГИЕВА", "date": "2018.07.09", "title": "Бургас: Нормално натоварен е трафикът в областта"}
{"url": "http://www.focus-news.net/news/2018/07/09/2543463/burgas-ekipat-na-balgarska-fondatsiya-bioraznoobrazie-podobri-sistemata-za-videonablyudenie-na-atanasovskoto-ezero.html", "text": "Екипът на Българска фондация „Биоразнообразие“ подобри системата за видеонаблюдение на Атанасовското езеро чрез инсталиране на модерна камера, която излъчва в HD формат. Това съобщиха от пресцентъра на  Община Бургас . Камерата има удивителното 32-кратно приближение, с което покрива периметър с радиус повече от 1000 м. \r\nСигналът е достъпен на интернет и Facebook страницата на проект „Солта на живота, както и през Youtube канала на Българска фондация „Биоразнообразие“. Това ще позволи наблюдения от почитателите на езерото по всяко време и чрез всякакви устройства – смартфони, таблети, компютри, смарт телевизори. \r\nАтанасовско езеро е необикновено място, разположено в рамките на самия град Бургас, но запазило до голяма степен своя естествен облик. Със своите 333 вида птици, които гнездят, зимуват, мигрират или се хранят и почиват тук, то е най-богатото на птици място в България. В Атанасовско езеро повече от век се добива сол за хранителни нужди чрез изпарение на морска вода. Този природосъобразен добив благоприятства живота на птиците.", "date": "2018.07.09", "title": "Бургас: Екипът на Българска фондация „Биоразнообразие“ подобри системата за видеонаблюдение на Атанасовското езеро"}
{"url": "http://www.focus-news.net/news/2018/07/09/2543465/nzok-blokiranite-lekarstveni-produkti-shte-badat-zamenyani-i-otpuskani-bezprepyatstveno-na-patsientite.html", "text": "Блокираните лекарствени продукти ще бъдат заменяни и отпускани безпрепятствено на пациентите, съобщиха от пресцентъра на  НЗОК . Днес в Централното управление на Националната здравноосигурителна каса (ЦУ на НЗОК) се състоя среща между вр.и.д. управител на НЗОК – д-р Йорданка Пенкова, и експерти на институцията, председателя на Управителния съвет на Българския лекарски съюз (УС на БЛС) – д-р Иван Маджаров, главния секретар на съсловната организация – д-р Стоян Борисов, и маг. фарм. Маргарита Грозданова – член на Управителния съвет на Българския фармацевтичен съюз (БФС). Срещата бе инициирана от НЗОК във връзка с блокиране на лекарствени продукти за лечение на хипертония и на сърдечни заболявания.  \r\nЗа да се осигури непрекъснатост в лечението на здравноосигурените, НЗОК, БЛС и БФС ще уведомят лекарите и аптеките, че в периода от 6 юли до 6 август т.г., по преценка на общопрактикуващите лекари, свободно ще се заменят блокираните лекарствени продукти и аптеките ще ги отпускат безпрепятствено на пациентите.  \r\nСпокойствието както на пациентите, така и на лекарите ще бъде гарантирано от институцията.", "date": "2018.07.09", "title": "НЗОК: Блокираните лекарствени продукти ще бъдат заменяни и отпускани безпрепятствено на пациентите"}
{"url": "http://www.focus-news.net/news/2018/07/09/2543466/veliko-tarnovo-chastichno-mokri-sa-patnite-nastilki-v-oblastta.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Времето е облачно. Температурата е 24 градуса. Пътните настилки са частично мокри. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по път Горна Оряховица – Арбанаси поради ремонтни дейности. Обходният маршрут е от Горна Оряховица до пътен възел с път I-4 до село Шереметя, по път VTR 1014 до с.Арбанаси и обратно. Срокът за извършване на ремонтните дейности е до 20 август. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 11 януари 2019. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4  – през с. Леденик. Движението по път  Лозен – Полски Тръмбеш е ограничено за МПС с обща маса над 12 тона поради намален габарит на пътното платно. Пътят ще е затворен до 11 януари 2019. \r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235/за Полски Сеновец/ – път I-5 Полски Тръмбеш – път-502 – Обединение и обратно. \r\nНадежда КРЪСТЕВА", "date": "2018.07.09", "title": "Велико Търново: Частично мокри са пътните настилки в областта"}
{"url": "http://www.focus-news.net/news/2018/07/09/2543470/gd-granichna-politsiya-intenziven-e-trafikat-na-vhod-za-leki-avtomobili-na-gkpp-kalotina-i-na-izhod-za-tovarni-na-gkpp-dunav-most-ruse-i-gkpp-dunav-most-vidin.html", "text": "На българо-сръбската граница на ГКПП \"Калотина\" трафикът е интензивен за леки автомобили на вход. Това съобщиха от пресцентъра на  ГД \"Гранична полиция\" . На българо-румънската граница на ГКПП \"Дунав мост Русе\" и ГКПП \"Дунав мост Видин\" трафикът е интензивен за товарни автомобили на изход. На българо-македонската, българо-гръцката и българо-турската граница трафикът е нормален на всички гранични контролно-пропускателни пунктове.", "date": "2018.07.09", "title": "ГД \"Гранична полиция\": Интензивен е трафикът на вход за леки автомобили на ГКПП \"Калотина\" и на изход за товарни на ГКПП \"Дунав мост Русе\" и ГКПП \"Дунав мост Видин\""}
{"url": "http://www.focus-news.net/news/2018/07/09/2543469/shumen-dvizhenieto-e-v-edna-lenta-po-pat-radko-dimitrievo-ivanski-poradi-otstranyavane-na-avariral-tezhkotovaren-avtomobil.html", "text": "Движението е в една лента по път II-73 Радко Димитриево - Ивански (проход \"Ришки\") поради отстраняване на аварирал тежкотоварен автомобил. Това съобщиха от пресцентъра на  Агенция \"Пътна инфраструктура\" . Шофьорите трябва да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.07.09", "title": "Шумен: Движението е в една лента по път Радко Димитриево - Ивански поради отстраняване на аварирал тежкотоварен автомобил"}
{"url": "http://www.focus-news.net/news/2018/07/09/2543467/gabrovo-dvizhenieto-po-pat-gabrovo-stomanetsite-se-osashtestvyava-s-povisheno-vnimanie-poradi-propadnal-uchastak.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Времето е предимно облачно. Температурата на въздуха е 24°. Пътните настилки са сухи. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. \r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 30 септември 2018г. \r\nДвижението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация. \r\nДвижението в участък от път Севлиево – Драгановци се осъществява с повишено внимание поради извършване на строително-монтажни работи. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни. \r\nДвижението в участък от път Севлиево – Габрово, в района на село Новаковци, е ограничено за всички МПС поради ремонт на пътно съоръжение. Обходният маршрут е през селата Горна Росица, Райновци, Враниловци и град Севлиево. Движението по направление Севлиево – Габрово е организирано през селата Горна Росица, Гъбене, Райновци, Враниловци и град Габрово. Поставена е необходимата пътна сигнализация. \r\nНадежда КРЪСТЕВА", "date": "2018.07.09", "title": "Габрово: Движението по път Габрово – Стоманеците се осъществява с повишено внимание поради пропаднал участък"}
{"url": "http://www.focus-news.net/news/2018/07/09/2543475/burgas-obnovenata-sgrada-na-istoricheski-muzey-pomorie-otnovo-otvori-vrati.html", "text": "Исторически музей – Поморие отново отвори врати след успешното приключване на дейностите по проекта за повишаване на енергийната ефективност, който се осъществи от Община Поморие с финансовата подкрепа на Оперативна програма „Региони в растеж” 2014-2020. Това съобщиха от  Община Поморие . \r\nСред резултатите, постигнати по проекта, са: осигуряване на рентабилна експлоатация на сградата на Историческия музей, което позволява устойчивото ѝ управление и поддържане. Внедряването на мерки за енергийна ефективност доведе до намаляване на разходите за енергия; достигане до по-висок клас на енергопотребление и осигуряване на по-добро качество на въздуха, условия за живот и работна среда. \r\nИсторически музей – Поморие и обектите към него ще посрещат посетители, както следва: \r\n- Исторически музей – Поморие: \r\n9.00 – 19.00 часа ­– от понеделник до петък (обедна почивка 14.30 – 15.30 ч.) \r\n9.00 – 18.00 часа – събота и неделя (обедна почивка 14.30 – 15.30 ч.); \r\n- Музей на солта – Поморие: \r\n8.00 – 18.00 часа ­– от понеделник до петък \r\n10.00 – 18.00 часа – събота и неделя; \r\n- Антична куполна гробница – Поморие: \r\n09.00 – 19.00 часа ­– от понеделник до неделя.", "date": "2018.07.09", "title": "Бургас: Обновената сграда на Исторически музей – Поморие отново отвори врати"}
{"url": "http://www.focus-news.net/news/2018/07/09/2543471/varna-zavisheni-kolichestva-na-nitrati-sa-ustanoveni-v-obshtestveni-cheshmi-v-naseleni-mesta-v-oblastta.html", "text": "Завишени количества на нитрати са установени в местни обществени чешми в населени места във Варненска област. Това съобщиха за  Радио „Фокус“ – Варна  от Регионалната здравна инспекция във Варна. Според мониторинга за качеството на питейната вода, подавана на населението във Варненска област за периода 15 – 30 юни нитрати над нормата са констатирани при проби на зоните за водоснабдяване в селата Изгрев и Здравец. Завишени стойности на нитрати са установени и при мониторинга на местни водоизточници „Горчивата чешма“, с. Каменар, чешма № 1 в парка на с. Тополи, чешма № 2 в парка на с. Тополи, чешма в с. Звездица, на завоя. При изследваните проби по микробиологични показатели завишени стойности на колиформи и ентерококи са установени при местни водоизточници „Горчивата чешма“ в с. Каменар, чешма „Аязмото“, кв. „Виница“, чешма „Манастирска изба“, к.к. „Св. Св. Константин и Елена“. При минерална чешма в кв. „Аспарухово“, до „Багра“, също са установени завишени стойности на колиформи. \r\nВъв връзка с установените отклонения на микробиологични и химични показатели на питейната вода са издадени 2 предписания до ръководителя на ЕТР при ВиК – Варна за проучване на причините и за провеждане на учестен мониторинг в съответните пунктове до получаване на стандартен резултат. Във връзка с установени отклонения на микробиологичните показатели и трайни отклонения по показател „нитрати” на местните обществени чешми, в това число и на местна минерална чешма, са издадени 7 предписания до кметовете на съответните общини за поставяне на трайна маркировка, уточниха от здравната инспекция. \r\nМарияна ВАЛЕНТИНОВА", "date": "2018.07.09", "title": "Варна: Завишени количества на нитрати са установени в обществени чешми в населени места в областта"}
{"url": "http://www.focus-news.net/news/2018/07/09/2543454/bryuksel-za-velikobritaniya-plahovete-napuskat-potavashtiya-korab.html", "text": "Оставката на министъра по въпросите на Брекзит предизвика „бягство на „Брекзитърите“ от британското правителство, обявиха в понеделник еврочиновници в Брюксел преди да оприличат Дейвид Дейвис и неговите политически съмишленици на „плъхове, бягащи от потъващия кораб“, пише  електронното издание на британския консервативен ежедневник The Telegraph . \r\nПредставители на 27-те останали страни-членки признаха, че Дейвис е бил отстранен от преговорите преди много време в полза на любимеца на премиера Тереза Мей Оливър Робинс и че неговото напускане няма да има никакъв ефект върху разговорите, пише вестникът. \r\n„Оставката на Дейвис означава, че той не иска да поема отговорността за мекия Брекзит, но на мен ми изглежда все едно изобщо не иска да поема никаква отговорност“, заяви един евробюрократ. „Това започва да изглежда като бягство на Брекзитърите“. \r\n„Те забъркаха каша във вашата страна и сега напускат, за да заемат по-сигурни позиции. Плъховете напускат потъващия кораб... както гласи старата поговорка“, добави дипломатът. \r\nПревод и редакция:", "date": "2018.07.09", "title": "Брюксел за Великобритания: Плъховете напускат потъващия кораб"}
{"url": "http://www.focus-news.net/news/2018/07/09/2543473/afp-katalunskiyat-lider-ne-se-otkazva-ot-nezavisimostta-no-shte-razgovarya-s-madrid.html", "text": "Каталуния „не се отказва“ от независимостта, заяви лидерът-сепаратист на региона Ким Тора в понеделник след срещата си с премиера на Испания Педро Санчес, на която двамата са се разбрали да се опитат да разсеят напрежението, предава  AFP . \r\nПреговорите, първи между испански премиер и каталунски президент от две години насам, продължиха повече от два часа и целяха да разсеят напрежението след неуспешния миналогодишен опит на автономния регион да обяви едностранно независимост, който предизвика мащабна политическа крриза. \r\nВ изказване пред журналистите вицепремиерът на Испания Кармен Калво описа срещата като „наистина важна“ и съобщи, че Тора и Санчес са се разбрали „да възобновят двустранната комисия“, която се използваше като платформа за диалог преди предходното консервативно правителство да я закрие. \r\nСледващата среща между двамата, според думите на Калво, ще бъде в Барселона, а междувременно ще бъдат създадени образувани „работни комисии“ по въпроси като енергетиката, борбата с бедността, здравеопазването, образованието и други. \r\nКато знак на добра воля, Мадрид ще размисли дали да санкционира няколко закона на каталунския регионален парламент, на които бе наложено вето от бившия премиер Мариано Рахой, а това е било и едно от предварителните условия на Тора за срещата. \r\nНо Мадрид, съгласно думите на вицепремиера, няма да направи отстъпка за независимостта. \r\n„Няма какво да кажа по този въпрос“, заяви тя. \r\nОт своя страна Тора потвърди отново, че сепаратисткото му правителство „ще продължи твърдо по пътя към независимостта“. \r\nСпоред неговите думи, „правото на самоопределение на Каталуния трябва да бъде уважено и да се намери политическо решение“. \r\nПревод и редакция:", "date": "2018.07.09", "title": "AFP: Каталунският лидер не се отказва от независимостта, но ще разговаря с Мадрид"}
{"url": "http://www.focus-news.net/news/2018/07/09/2543474/diana-stefanova-obshtina-blagoevgrad-kampaniyata-za-sabirane-na-opasni-otpadatsi-ot-domakinstvata-beshe-uspeshna-za-obshtinata.html", "text": "Кампанията за събиране на опасни отпадъци от домакинствата беше успешна за Общината. Това каза за  Радио „Фокус“ – Пирин  Диана Стефанова, главен еколог на Община Благоевград. „Започнахме през миналата година, като направихме три поредни такива кампании. През тази година това е втората ни кампания. От 10.00 до 12.30 часа мобилният пункт беше разположен на паркинга на улица „Свобода“ и „Симеон Радев“, а от 13.00 до 16.00 часа в квартал „Струмско“, уширението на улица „Битоля“, каза още Стефанова.  \r\nПо думите ѝ кампанията е протекла в рамките на два дни. За целта се организира мобилен пункт за извозване на отпадъци. Безплатно се приемат живачни термометри, ампули и живак, лакове и бояджийски материали, домакински препарати и химикали, мастила и замърсени опаковки, негодни препарати за растителна защита, лекарства с изтекъл срок на годност. „Целта е чрез реализиране на кампанията жителите на община Благоевград да бъдат улеснени, а околната среда да бъде защитена от вредното влияние на горепосочените отпадъци“, каза Стефанова. \r\nЛора КАЛЧЕВА", "date": "2018.07.09", "title": "Диана Стефанова, Община Благоевград: Кампанията за събиране на опасни отпадъци от домакинствата беше успешна за Общината"}
{"url": "http://www.focus-news.net/news/2018/07/09/2543472/mvnr-saprugata-i-deteto-na-balgarski-grazhdanin-sa-sred-zaginalite-vav-vlakovata-katastrofa-v-turtsiya.html", "text": "При вчерашната влакова катастрофа в турската провинция Текирдаг са загинали съпругата и детето на български гражданин, който има и турско гражданство. Това стана ясно след повторна щателна проверка на личните данни на жертвите, съобщиха от пресцентъра на  Министерството на външните работи  (МВнР).    \r\nПочиналата жена има само турско гражданство. Детето на възраст под 1 година обаче е български гражданин по право, тъй като единият родител също е български гражданин. Съгласно чл. 8 от Закона за българското гражданство български гражданин по произход е всеки, на когото поне единият родител е български гражданин.   \r\nЗа турските власти детето обаче се води турски гражданин и затова и до този момент те посочват в отговор на официалните ни запитвания, че няма българи сред жертвите.   \r\nГенералното консулство на Република България в Одрин и Генералното консулство на Република България в Истанбул извършват допълнителни проверки дали сред ранените и хоспитализирани пътници има български граждани, както и дали има такива сред тези пасажери, на които е оказана медицинска помощ на място и след това са били освободени.  \r\nМинистерството на външните работи на Република България изразява съболезнования на близките на загиналите пътници!", "date": "2018.07.09", "title": "МВнР: Съпругата и детето на български гражданин са сред загиналите във влаковата катастрофа в Турция"}
{"url": "http://www.focus-news.net/news/2018/07/09/2543477/sport-harvatskata-federatsiya-izhvarli-svoya-skaut-ot-rusiya-za-slava-ukraine.html", "text": "Футболната федерация на полуфиналиста на Световното първенство в Русия Хърватия реши да уволни и изпрати вкъщи скаута на отбора Огнен Вукоевич, след като той и вкаралият гол в продълженията на четвъртфинала срещу Русия Дамагой Вида – и двамата бивши футболисти на Динамо Киев – крещяха „Слава на Украйна“ след победата срещу „Сборная“. Хърватската футболна централа обаче се е въздържала от санкции срещу действащия футболист. Освен това от Загреб се извиниха на руската общественост за действията на двамата. Критики към Вукоевич отправи и легендарния нападател ба Хърватия Давор Шукер и голмайстор на Световното през 1998, който в момента е президент на местната федерация.", "date": "2018.07.09", "title": "Спорт: Хърватската федерация изхвърли своя скаут от Русия за „Слава Украине“"}
{"url": "http://www.focus-news.net/news/2018/07/09/2543478/sliven-zapochva-priem-na-evroproekti-s-prioritet-zheni-predpriemachi-mladezhi-i-litsa-ot-50-do-64-godini.html", "text": "Започва прием на проектни предложения по процедура BG16RFOP002-2.024 „Насърчаване на предприемачеството“, съобщиха от  Областната администрация в Сливен . Приемът бе обявен от Главна дирекция „Европейски фондове за конкурентоспособност“ към Министерството на икономиката, която е управляващ орган на Оперативна програма „Иновации и конкурентоспособност 2014-2020“. Целта на операцията е да се създадат и развият нови предприятия в приоритетни сектори на Националната стратегия за насърчаване на малките и средни предприятия и в специфичните сфери, свързани с преодоляването на европейски и регионални предизвикателства. \r\nПо информация на Областния информационен център (ОИЦ) общата стойност на процедурата е за близо 67,2 млн. лева. Минималният размер на финансовата помощ за всеки индивидуален проект и 50 000 лева, а максималният – 200 000 лева. Безвъзмездното финансиране възлиза на 80 процента. Процедурата е насочена към микро, малки и средни предприятия, които са регистрирани след 31 декември 2016 година. При оценка на подадените проекти приоритет ще бъде даден на жените-предприемачи, на младежите до 29 и лицата от 50 до 64 години, които се изпълняват в една от тематичните области на Иновационната стратегия за интелигентна специализация. Приоритет ще бъде даден и на проекти на кандидати, които са регистрирани и имат седалище на територията на 15 области в страната, сред които е и Сливенската. Документите се подават изцяло по електронен път, с квалифициран електронен подпис в срок до 16,30 ч. на 5 септември или до 16,30 ч. на 7 ноември. Пълният пакет от необходими документи е публикуван в www.opic.bg и в www.eufunds.bg \r\n„Проявяващите интерес могат да получат подробна информация за изискванията по процедурата и на място при нас, в Областния информационен център. Центърът се намира в сградата на община Сливен“, заяви Весела Омайникова, управител на ОИЦ-Сливен.", "date": "2018.07.09", "title": "Сливен: Започва прием на европроекти с приоритет  жени-предприемачи, младежи  и лица от 50 до 64 години"}
{"url": "http://www.focus-news.net/news/2018/07/09/2543476/nsi-indeksat-na-promishlenoto-proizvodstvo-prez-may-narastva-s-18-v-sravnenie-s-april.html", "text": "По предварителни данни през май 2018 г. индексът на промишленото производство, изчислен от сезонно изгладените данни, нараства с 1.8% в сравнение с април 2018 година. През май 2018 г. календарно изгладеният индекс на промишленото производство е на равнището от съответния месец на 2017 година. Това сочи статистика на  Националния статистически институт . \r\nПрез май 2018 г. увеличение спрямо предходния месец е регистрирано в преработващата промишленост - с 2.6%, и в добивната промишленост - с 0.8%, а намаление е отчетено в производството и разпределението на електрическа и топлоенергия и газ - с 0.4%. По значителен ръст в преработващата промишленост се наблюдава при: ремонта и инсталирането на машини и оборудване - с 11.5%, производството на метални изделия, без машини и оборудване - с 9.4%, производството на напитки - със 7.4%, производството на мебели - със 7.3%. Спад е регистриран при: производството на превозни средства, без автомобили - с 5.3%, производството на машини и оборудване с общо и специално предназначение - с 4.2%, производството на текстил и изделия от текстил, без облекло - с 2.2%, производството на компютърна и комуникационна техника, електронни и оптични продукти - с 2.1%. \r\nНа годишна база ръст на промишленото производство, изчислен от календарно изгладените данни, е отчетен в преработващата промишленост - с 0.7%, а спад е регистриран в добивната промишленост - с 8.2%, и в производството и разпределението на електрическа и топлоенергия и газ - с 6.0%. По-значително увеличение в преработващата промишленост спрямо предходната година се наблюдава при: производството на превозни средства, без автомобили - с 25.3%, производството на автомобили, ремаркета и полуремаркета - с 18.9%, ремонта и инсталирането на машини и оборудване - с 13.9%, производството на изделия от каучук и пластмаси и производството на електрически съоръжения - по 12.1%. Намаление е отчетено при: производството на тютюневи изделия - с 21.2%, производството на метални изделия, без машини и оборудване - с 10.3%, производството на дървен материал и изделия от него, без мебели и производството на машини и оборудване с общо и специално предназначение - по 9.8%, производството на текстил и изделия от текстил, без облекло - със 7.7%.", "date": "2018.07.09", "title": "НСИ: Индексът на промишленото производство през май нараства с 1.8% в сравнение с април"}
{"url": "http://www.focus-news.net/news/2018/07/09/2543479/aktsenti-v-sutreshniya-blok-dobro-utro-balgariya-po-radio-fokus-na-10-yuli.html", "text": "Има опасност от срутване на моста над река Чая при село Катуница, община Садово, след наводнението през миналата седмица. Все още Общината изчислява щетите, нанесени след пороя, по тази тема ще разговаряме с кмета на града Димитър Здравков.  \r\n„Национална компания индустриални зони“ подписа Меморандум за сътрудничество с Китайския център за развитие на информационната индустрия – държавна институция под ръководството на Министерството на индустриалните и информационни технологии на Китай. Повече за меморандума ще разберем от изпълнителния директор на „Национална компания индустриални зони“ Антоанета Барес. За заявения интерес за побратимяване между Пекин и Община Казанлък, както и за успешното такова с град Дзинан ще разговаряме със зам.-кмета на Казанлък Даниела Коева. За фестивала „Рок на крепостта“ и какви изненади са подготвени ще ни разкаже кметът на Пещера Николай Зайчев. Каква е  лятната програма на Театър „Римски терми“ във Варна ще ни каже колегата от Радио „Фокус“ Варна Диана Стоева.  \r\nЗапочнете деня информирани! Тези и още теми в „Добро утро, България“ от 6.00 до 10.00 часа с водещ Елеонора Чолакова.", "date": "2018.07.09", "title": "Акценти в сутрешния блок „Добро утро, България“ по Радио „Фокус“ на 10 юли"}
{"url": "http://www.focus-news.net/news/2018/07/09/2543468/donald-tusk-problemite-okolo-brekzit-nyama-da-izcheznat-s-napuskaneto-na-deyvis-i-dzhonsan.html", "text": "Кризата в преговорите между Брюксел и Лондон по излизането на Великобритания от Европейския съюз е далеч от разрешаване, а проблемите около Брекзит няма да изчезнат с оставките на министъра за Брекзит и външния министър на Великобритания Дейвид Дейвис и Борис Джонсън, заяви председателят на Европейския Съвет Доналд Туск, коментирайки правителствената криза в Обединеното кралство, предава  ТАСС . \r\n„Политиците идват и си тръгват, но проблемите, които те създават за хората, остават, а проблемът с Брекзит остава един от най-големите в отношенията между Съюза и Великобритания. Тя далеч не е разрешена с оставката на Дейвис. За съжаление проблемите няма да изчезна заедно с Дейвис. Мога да кажа същото и за Джонсън“, заяви Туск. \r\nАгенцията припомня, че преговорите по развода между Брюксел и Лондон остават блокирани от март т.г. заради проблеми с организацията на границата с оставащата в ЕС Ирландия и влизащата в състава на Обединеното кралство Северна Ирландия. В случай, че не се постигне решение за прозрачна граница, сепаратистките движения в Северна Ирландия могат отново да наберат сила, опасяват се и двете страни. \r\nПревод и редакция:", "date": "2018.07.09", "title": "Доналд Туск: Проблемите около Брекзит няма да изчезнат с напускането на Дейвис и Джонсън"}
{"url": "http://www.focus-news.net/news/2018/07/09/2543483/ministarat-na-otbranata-krasimir-karakachanov-balgarskoto-obshtestvo-tryabva-da-poznava-svoyata-armiya.html", "text": "Българската армия има нужда от своето представяне пред обществото и какво по-добро представяне от това да се документират моментите от живота на нашите военнослужещи и да се показват на обществото. Това каза министърът на отбраната Красимир Каракачанов днес, 9 юли, при откриването на фотоизложба по повод 140-години от създаването на Българската армия, съобщиха от пресцентъра на  министерството . Той заяви, че това няма да е последното събитие, организирано от Министерството на отбраната по повод важната годишнина и подчерта, че най-голямото е било парадът на 6-ти май - Ден на Храбростта и празник на Българската армия. \r\nМинистър Каракачанов благодари на фотографа на Министерството на отбраната Вяра Йовева, която е автор на снимките от съвременния период на Българската армия.  \r\nФотоизложбата се организира на Министерството на отбраната, съвместно със Столична община и е под надслов „В кадър – Българската армия днес“. Тя е разположена в Градската градина, пред Народния театър „Иван Вазов“ и ще може да бъде разглеждана от гражданите и гостите на столицата от 9 до 23 юли 2018 г.", "date": "2018.07.09", "title": "Министърът на отбраната Красимир Каракачанов: Българското общество трябва да познава своята армия"}
{"url": "http://www.focus-news.net/news/2018/07/09/2543482/pregled-na-mezhdunarodnite-novini-do-19-chasa-agentsiya-fokus.html", "text": "Президентът на Турция Реджеп Таийп Ердоган почете основателят на Турската Република и баща на турската нация Мустафа Кемал Ататюрк в столицата Анкара, предава  Anadolu Agency . \r\nСлед церемонията по заклеването му в парламента, държавният глава посети Аниткабир, мавзолея на Ататюрк и написа послание в книгата за гости на мемориала. \r\nТой написа: „Нашият народ, който сметна, че съм достоен да бъда първият му президент, определи също кои ще са негови народни представители. Като 12-ият президент и първият президент в новата система (президентска) на управление, още веднъж се заклевам да сплотя още повече нашата нация, да развивам страната и да издигам държавата. Решени сме да постигнем поставените цели пред републиката, които бяха завещани на бъдещите поколения от Ваше Превъзходителство и вашите другари“. \r\nСлед това Ердоган се придвижи до президентския дворец, където ще се състои официалната церемония по встъпването му в длъжност и на която присъстват множество лидери на чуждестранни държави. \r\n*** Каталуния „не се отказва“ от независимостта, заяви лидерът-сепаратист на региона Ким Тора в понеделник след срещата си с премиера на Испания Педро Санчес, на която двамата са се разбрали да се опитат да разсеят напрежението, предава  AFP . \r\nПреговорите, първи между испански премиер и каталунски президент от две години насам, продължиха повече от два часа и целяха да разсеят напрежението след неуспешния миналогодишен опит на автономния регион да обяви едностранно независимост, който предизвика мащабна политическа крриза. \r\nВ изказване пред журналистите вицепремиерът на Испания Кармен Калво описа срещата като „наистина важна“ и съобщи, че Тора и Санчес са се разбрали „да възобновят двустранната комисия“, която се използваше като платформа за диалог преди предходното консервативно правителство да я закрие. \r\nСледващата среща между двамата, според думите на Калво, ще бъде в Барселона, а междувременно ще бъдат създадени образувани „работни комисии“ по въпроси като енергетиката, борбата с бедността, здравеопазването, образованието и други. \r\nКато знак на добра воля, Мадрид ще размисли дали да санкционира няколко закона на каталунския регионален парламент, на които бе наложено вето от бившия премиер Мариано Рахой, а това е било и едно от предварителните условия на Тора за срещата. \r\nНо Мадрид, съгласно думите на вицепремиера, няма да направи отстъпка за независимостта. \r\n„Няма какво да кажа по този въпрос“, заяви тя. \r\nОт своя страна Тора потвърди отново, че сепаратисткото му правителство „ще продължи твърдо по пътя към независимостта“. \r\nСпоред неговите думи, „правото на самоопределение на Каталуния трябва да бъде уважено и да се намери политическо решение“. \r\n*** Кризата в преговорите между Брюксел и Лондон по излизането на Великобритания от Европейския съюз е далеч от разрешаване, а проблемите около Брекзит няма да изчезнат с оставките на министъра за Брекзит и външния министър на Великобритания Дейвид Дейвис и Борис Джонсън, заяви председателят на Европейския Съвет Доналд Туск, коментирайки правителствената криза в Обединеното кралство, предава  ТАСС . \r\n„Политиците идват и си тръгват, но проблемите, които те създават за хората, остават, а проблемът с Брекзит остава един от най-големите в отношенията между Съюза и Великобритания. Тя далеч не е разрешена с оставката на Дейвис. За съжаление проблемите няма да изчезна заедно с Дейвис. Мога да кажа същото и за Джонсън“, заяви Туск. \r\nАгенцията припомня, че преговорите по развода между Брюксел и Лондон остават блокирани от март т.г. заради проблеми с организацията на границата с оставащата в ЕС Ирландия и влизащата в състава на Обединеното кралство Северна Ирландия. В случай, че не се постигне решение за прозрачна граница, сепаратистките движения в Северна Ирландия могат отново да наберат сила, опасяват се и двете страни. \r\n*** Министърът на външните работи на Великобритания подаде оставка в понеделник заради начинът, по който премиера Тереза Мей иска Обединеното кралство да се раздели с Европейския съюз. Това е втора оставка в британското правителство за деня, след тази на министъра за Брекзит Дейвид Дейвис и това поставя плановете на министър-председателя в остра криза, коментира  Reuters . \r\nДен, след като евроскептичният външен министър отказа кризисните разговори в официалната си резиденция в централен Лондон, той реши да подаде оставка, само няколко часа, след като Дейвид Дейвис направи същото, пише американската агецния. \r\nДвете оставки оставят Тереза Мей в много затруднена позиция, смята „Ройтерс“, тъй като сега тя не може да обедини правителството си за решителната фаза от най-големия завой в политиката на Великобритания от близо половин век. \r\nТова също поставя въпрос решимостта на британския премиер да продължи твърдо по поетия от нея курс и да преследва „приятелски“ Брекзит, защото сега ще се изправи пред нови предизвикателства за своята власт и призиви да напусне поста, пише още американската агенция. \r\n„Този следобед, министър-председателят прие оставката на Борис Джонсън като външен министър“, заяви говорителят на Мей чрез съобщение. „Неговият заместник ще бъде обявен скоро. Премиерът благодари на Борис за работата му“. \r\nНапускането на Джонсън вдига залога за Мей, продължава американската агенция, която вярваше, че вече е уредила споразумение с дълбоко разделения си кабинет в петък за запазване на възможно най-близки търговски отношения с Европейския съюз след Брекзит. \r\nНо скоро стана ясно, че когато Дейвис си подаде оставката късно в неделя, той започна решителна атака срещу нейния план, определяйки го като „опасен“ и такъв, който „ще даде прекалено много и прекалено лесно“ на европреговарящите, на които им остава само да поискат още, коментира авторитетната медия. \r\nСега, с оставката и на Джонсън, шумният бунт сред редиците на Консервативната партия може да набере скорост. Много евроскептици в редиците на „Торите“ твърдят, че тя е предала партията и се е отметнала от обещанието си да преследва чиста раздяла с Брюксел. \r\nМей е поставена пред трудния избор – да промени своята политика или да продължи да настоява на нея и да се надява, че ще се справи с недоволството. \r\nСпоред „Ройтерс“, по-малко от девет месеца преди напускането на Европейския съюз и само три преди финалния срок за постигане на сделка с Брюксел, министър-председателят е принуден да свали картите си относно това, дали има решимостта да остави страната си във възможно най-близките търговски отношения с Европейския съюз, пише американската агенция. \r\nПо-рано тя не искаше да разкрива напълно стратегията си, пише „Ройтерс“, защото се страхуваше да не предизвика това, което се случи – да разяри една от двете фракции в своята Консервативна партия, които са в постоянен скрит конфликт, откакто Великобритания избра да напусне ЕС през лятото на 2016 година. \r\nМного евроскептици я обвиняваха, че взима страната на тези, които тайно искаха да подменят вота на британците и да оставят острова в състава на Съюза. \r\n*** Оставката на министъра по въпросите на Брекзит предизвика „бягство на „Брекзитърите“ от британското правителство, обявиха в понеделник еврочиновници в Брюксел преди да оприличат Дейвид Дейвис и неговите политически съмишленици на „плъхове, бягащи от потъващия кораб“, пише  електронното издание на британския консервативен ежедневник The Telegraph . \r\nПредставители на 27-те останали страни-членки признаха, че Дейвис е бил отстранен от преговорите преди много време в полза на любимеца на премиера Тереза Мей Оливър Робинс и че неговото напускане няма да има никакъв ефект върху разговорите, пише вестникът. \r\n„Оставката на Дейвис означава, че той не иска да поема отговорността за мекия Брекзит, но на мен ми изглежда все едно изобщо не иска да поема никаква отговорност“, заяви един евробюрократ. „Това започва да изглежда като бягство на Брекзитърите“. \r\n„Те забъркаха каша във вашата страна и сега напускат, за да заемат по-сигурни позиции. Плъховете напускат потъващия кораб... както гласи старата поговорка“, добави дипломатът. \r\n***  Борис Джонсън подаде оставка от поста министър на външните работи на Великобритания. Информацията бе потвърдена от Даунинг стрийт, предава британският телевизионен канал  Sky News . \r\n„Този следобед премиерът (Тереза Мей) прие оставката на Борис Джонсън като външен министър. Неговият заместник ще бъде представен скоро. Министър-председателят благодари на Борис (Джонсън) за неговата работа“, се казва в краткото съобщение от Даунинг стрийт. \r\n*** На днешният брифинг в македонския парламент националният координатор за НАТО Стево Пендаровски посочи, че страната, съдейки по проектоверсията на заключението, ще получи същата формулировка като тази, с която бяха поканени последните страни-членки на Алианса, предава  скопският телевизионен „Канал 5“ . \r\nА ето и какво ще представлява тя: \r\n•\tНАТО кани Македония да започне преговори за членство \r\n•\tПоканата, най-вероятно, ще бъде със същата формулировка, както и за Черна Гора и преди това за Хърватия и Албания на срещата на върха в Букурещ през 2008-а година, смята координаторът Пендаровски \r\nВ правителството са убедени, че периодът от започването на преговорите до окончателното влизане на Македония в НАТО ще е от три до шест месеца, което съвпада и със срока за финализиране на Договора с Гърция до края на годината. Разговорите ще бъдат предшествани от план за присъединяване, който ще изготви генералният секретар на НАТО Йенс Столенберг и ще изпрати до македонското правителство, което на свой ред трябва да отговори с писмо за намерение и проект на тримесечни програми за членство. Правителството вярва, че процесът не трябва да бъде удължен, предвид несигурността, която изборите в Гърция през 2019 г. биха могли да донесат. 29-те страни-членки на НАТО ще трябва да дадат последната дума, след което протоколът за членство ще бъде официално подписан. \r\n„Щом всички 29 страни-членки на НАТО са дали подкрепа за започване на преговори за приемане Македония в НАТО, очакваме, че те ще направят същото и когато ще трябва да ратифицират Протокола за членство“, заявиха от правителството на страната, в отговор на въпрос дали очакват някой да се опита да блокира процеса. \r\nМеждувременно, гръцкото издание „Катимерини“ обяви, че се очаква в Брюксел НАТО само да потвърди, че членството на Македония ще зависи от реализацията на Договора с Гърция, условие, което ще бъде вписано в членове 59 и 60 от декларацията. Позовавайки се на проектоверсията, която има предвид „Катимерини“, това решение е взето в хода на телефонните разговори между вицепрезидента на САЩ Майк Пенс и премиерите на Гърция и Македония Алексис Ципрас и Зоран Заев. \r\n***  Близо три месеца преди изборите в Бавария, популистката „Алтернатива за Германия“ набира сила в най-голямата федерална провинция. Това показват резултатите от проучване на общественото мнение, проведено за телевизионните канали RTL/N-tv от института Forsa, съобщава националният ежедневник  Die Frankfurter Allgemeine Zeitung . \r\nСпоред данните от анкетата Християнсоциалният съюз (ХСС) губи подкрепата на избирателите и може да разчита на 38% от гражданите. Те обаче ще бъдат недостатъчни за формирането на мнозинство в парламента в Мюнхен, обясняват от редакцията. \r\n„Алтернатива за Германия“ се ползва с доверието на 14 на сто от баварците, но остава зад партията „Зелени“, рейтингът на която достига до 15%. Социалдемократите (ГСДП) са четвърта политическа сила в провинцията с 12%. Шанс за влизане в парламента има регионалната партия „Свободни избиратели“ (осем процента) и свободните демократи (СвДП, шест процента).  \r\nНа федерално ниво „Алтернатива за Германия“ продължава да набира привърженици. Партията подкрепят 16% от гражданите на ФРГ –  с един процент повече, в сравнение с данните от миналата седмица. Съюзът (ХДС/ХСС) събира 30%. \r\n***  Консерваторът Доминик Рааб ще наследи Дейвид Дейвис на поста министър по въпросите за Брекзит, предава телевизионният канал  Sky News . \r\nДейвис подаде оставка заради сериозен спор с премиера Тереза Мей относно плановете ѝ за отношенията с Европейския съюз след Брекзит. Напускането му нанася значителен удар на стабилността на управляващия кабинет в Лондон. \r\nНовината дойде в навечерието на сериозно изпитание за министър-председателя, тъй като в понеделник тя ще говори пред Камарата на общините, за да обясни предложенията си за Брекзит. \r\n***", "date": "2018.07.09", "title": "Преглед на международните новини до 19 часа ( Агенция „Фокус“ )"}
{"url": "http://www.focus-news.net/news/2018/07/09/2543481/mediana-gerb-248-bsp-205-obedineni-patrioti-97-dps-83-ako-izborite-byaha-dnes.html", "text": "Ако парламентаните избори бяха сега, ГЕРБ би получила 24.8% от гласовете, а БСП – 20.5%. Това показват данните от социологическо проучване на „Медиана”. За „Обединените патриоти” биха гласували 9.7%, за ДПС – 8.3%, за „Воля” – 2.1%, АБВ - 1.9%. 22.3% заявяват, че не биха гласували. \r\nОценка „среден 3,40” пишат анкетираните на управлението на Бойко Борисов досега. \r\nСпоред проучването краят на европредседателството на България носи по-скоро разочарование и засилване на скептицизма. Политическите трусове в Германия и видимият разнобой в позициите на европейските страни засилват евроскептицизма в страната, показват данните от проучването. \r\n37% от анкетираните смятат, че ЕС ще успее да се съхрани в този си вид в рамките на следващите 10 години. \r\nНа сериозен удар е подложена идеята за общност, солидарност, заедност. Едва 16 % смятат, че нещо подобно на „евроатлантическа солидарност” реално съществува. Това очертава картината на засилена тревожност от един турбулентен свят и нестабилна Европа, в които всеки играе за себе си, а малка България е просто зрител (и възможен потърпевш), обобщават социолозите.   \r\nСъвсем естествено, всичко това удря върху имиджа на управлението, което в последните месеци се легитимира като деен участник в европейските процеси, ако по време на европредседателството наблюдавахме нараснал оптимизъм и доверие във властта, сега се наблюдава обратния процес, отбелязват от „Медиана”.   \r\nЛеко се увеличава песимизмът, разочарованието от властта, намалява оценката за нея, леко се увеличава желанието за предсрочна смяна на властта. Според данните 43% биха искали правителството да изкара пълния си мандат, 29% – да си ходи, а на 19% им е безразлично.   \r\nВсичко това слабо се отразява на електоралните нагласи на избирателите, посочват социолозите. ГЕРБ губи 1%, но и БСП пада с 2%. Разликата се запазва в рамките на 4 на сто. Патриотите запазват стабилни позиции. ДПС е в нормалната си кондиция и няма данни за ерозия в резултат на ДОСТ и Лютви Местан. „Воля”, АБВ и различните „десни” гравитират около 2 на сто и засега са под линията за попадане в един бъдещ парламент, допълват от „Медиана”. \r\nУстойчивостта на тази картина се дължи не толкова на стабилност, а преди всичко на липсата на ярка политическа алтернатива пред избирателите, смятат социолозите и допълват, че е показателно, че над 55 на сто от всички избиратели заявяват, че е възможно да гласуват за една от двете несъществуващи политически партии („партия на Слави Трифонов” и „партия на Румен Радев”). \r\nПрезидентът Румен Радев е първи по рейтинг сред политиците с 69%. Следва столичният кмет Йорданка Фандъкова с 49 на сто и премиерът Бойко Борисов с 42%.  В проучването е проведено сред 1008 души в периода между 1 и 6 юли, чрез метода на Facе-to-face интервю.", "date": "2018.07.09", "title": "„Медиана”: ГЕРБ - 24.8%, БСП - 20.5%, „Обединени патриоти” - 9.7%, ДПС - 8.3%, ако изборите бяха днес"}
{"url": "http://www.focus-news.net/news/2018/07/09/2543484/ministar-ekaterina-zaharieva-berlinskiyat-protses-shte-uskori-evropeyskata-integratsiya-na-zapadnite-balkani.html", "text": "Несъмнено Берлинският процес ще ускори европейската интеграция на Западните Балкани. Нещо повече – тази инициатива допълва, а не замества европейската перспектива на шестте страни. С тези думи вицепремиерът и министър на външните работи Екатерина Захариева се обърна към шестимата си колеги от Западните Балкани и от Великобритания, Австрия, Германия, Италия, Франция, Полша, Хърватия и Словения. Те се събраха на конференция в Лондон в рамките на Петата среща на върха на Берлинския процес, която ще се проведе утре. Това съобщиха от пресцентъра на  МВнР .   \r\nМинистър Захариева припомни, че именно европейската перспектива е основният стимул за всички положителни развития в региона от последната година. „За това време постигнахме много – Договорът за добросъседство между България и Република Македония, споразумението за името между Атина и Скопие, стратегията за свързаност на шестте страни, Софийската среща на върха и дневен ред за Западните Балкани,  последвани от решението за започване на преговори с Албания и Република Македония, както и редица иновативни решения в регионалното сътрудничество в рамките на ПСЮИЕ“, посочи първият ни дипломат, като подчерта, че дори само консенсусът сред 28-те страни-членки за последното решение в Съвет Общи въпроси е вече успех. „Благодаря на колегите си от Великобритания, Германия и другите ни приятели, с които заедно убедихме останалите колебаещи се страни в ЕС, че решението за начало на преговорите е от полза за всички“, каза Екатерина Захариева.   \r\nТя подчерта ключовото значение на темите, върху които ще се фокусира Лондонската среща - сигурност, миграция, младежи, но двустранни отношения и помирение.  \r\n„Последното е задължително условие за страните от региона в началото на европейската им интеграция. Без решаване на отворените двустранни въпроси между страните в региона процесът на разширяване не може да се случи“, допълни министър Захариева.  \r\nПо думите й Берлинският процес и срещи като днешната, в която участват и представители на гражданското общество, младежките организации и стартиращи компании, помагат да се запази фокусът върху Западните Балкани и след края на Българското председателство и следващите австрийско и румънско.    \r\nИнициативата бе лансирана през 2014 г. от канцлера на Германия Ангела Меркел. Оттогава всяка година се провежда среща на върха на участващите страни. По време на последната среща в Триест, в която бе включена и България, бяха одобрени инвестиции на стойност над половин милиард евро, от които 194 млн. евро ще бъдат осигурени от ЕС, а останалата част – от заеми от Европейската инвестиционна банка, Европейската банка за възстановяване и развитие, както и чрез национално съфинансиране от страните от Западните Балкани. Сред одобрените през 2017 г. проекти бяха газовият интерконектор между Сърбия и България, железопътна връзка между страната ни и Република Македония като част от транспортен коридор №8, както и железопътната връзка между България и Сърбия в рамките на европейския коридор №10.", "date": "2018.07.09", "title": "Министър Екатерина Захариева: Берлинският процес ще ускори европейската интеграция на Западните Балкани"}
{"url": "http://www.focus-news.net/news/2018/07/09/2543480/anadolu-agency-erdogan-pochete-osnovatelyat-na-turskata-republika-mustafa-kemal-atatyurk-zapochna-tseremoniyata-po-vstapvaneto-mu-v-dlazhnost.html", "text": "Президентът на Турция Реджеп Таийп Ердоган почете основателят на Турската Република и баща на турската нация Мустафа Кемал Ататюрк в столицата Анкара, предава  Anadolu Agency . \r\nСлед церемонията по заклеването му в парламента, държавният глава посети Аниткабир, мавзолея на Ататюрк и написа послание в книгата за гости на мемориала. \r\nТой написа: „Нашият народ, който сметна, че съм достоен да бъда първият му президент, определи също кои ще са негови народни представители. Като 12-ият президент и първият президент в новата система (президентска) на управление, още веднъж се заклевам да сплотя още повече нашата нация, да развивам страната и да издигам държавата. Решени сме да постигнем поставените цели пред републиката, които бяха завещани на бъдещите поколения от Ваше Превъзходителство и вашите другари“. \r\nСлед това Ердоган се придвижи до президентския дворец, където ще се състои официалната церемония по встъпването му в длъжност и на която присъстват множество лидери на чуждестранни държави. \r\nПревод и редакция:", "date": "2018.07.09", "title": "Anadolu Agency: Ердоган почете основателят на Турската Република Мустафа Кемал Ататюрк, започна церемонията по встъпването му в длъжност"}
{"url": "http://www.focus-news.net/news/2018/07/09/2543485/varna-peshehodka-e-postradala-leko-pri-paten-intsident-na-bul-treti-mart-v-grada.html", "text": "Пешеходка е пострадала леко при пътен инцидент на бул. „Трети март“ във Варна. Това съобщиха за  Радио „Фокус“ – Варна  от сектор КАТ при \"Пътна полиция\". Седем пътни произшествия са станали на територията на града от началото на деня. \r\nДиана СТОЕВА", "date": "2018.07.09", "title": "Варна: Пешеходка е пострадала леко при пътен инцидент на бул. „Трети март“ в града"}
{"url": "http://www.focus-news.net/news/2018/07/09/2543487/bivshiyat-prezident-na-sasht-dzhimi-kartar-iysus-hristos-ne-bi-odobril-aborta-no-nyamashe-da-ima-nishto-protiv-ednopolovite-brakove.html", "text": "Бившият президент на САЩ Джими Картър вярва, че Ийсус Христос не би одобрил абортите, освен в някои случаи, пише американското електронно издание  Washington Examiner . \r\n„Трудно ми е да повярвам, че Ийсус, например, би одобрил абортите, освен ако не става дума за изнасилване, кръвосмешение или в случай, че животът на майката е в опасност“, заяви Демократът пред Huffington Post. \r\nКартър, който служи като президент от 1977 до 1981 година, заяви, че през годините е водил борба вътре в себе си да приеме ключовото решение на американския Върховен съд от 1973 година, с което се закрепва конституционното право на жените да правят аборт. \r\n„Имах проблем с абортите. Това е мой стар проблем“, обясни бившият американски президент. „Когато се заклех като държавен глава аз се задължих да спазвам Конституцията и законите на страната, както са интерпретирани от Върховния съд, така че се съобразих. Но това беше единственото ми възражение“. \r\nТой обаче мисли, че Господ би бил благосклонен към еднополовите бракове. \r\n„Вярвам, че щеше да бъде“, заяви Картър, като добави, че Ийсус би насърчавал браковете между гейове и хетеросексуални двойки при положение, че те са „искрени и честни“. \r\n„Всички трябва да имат правото да встъпват в брак, независимо от техния пол. Единственото, с което не съм съгласен е правителството да може да принуждава местните църкви и конгрегации да венчават гейовете ако не са съгласни да го направят“, смята Джими Картър. \r\nПревод и редакция:", "date": "2018.07.09", "title": "Бившият президент на САЩ Джими Картър: Ийсус Христос не би одобрил аборта, но нямаше да има нищо против еднополовите бракове"}
{"url": "http://www.focus-news.net/news/2018/07/09/2543486/nimh-utre-na-mnogo-mesta-v-stranata-otnovo-shte-ima-kratkotrayni-valezhi-s-gramotevitsi-maksimalnite-temperaturi-shte-sa-mezhdu-23-i-28.html", "text": "През следващото денонощие ще продължи на много места в страната да има краткотрайни валежи с гръмотевици. По-значителни ще са валежите отново през нощта в Централна България, а по-късно през деня те ще започнат да спират, а облачността да намалява. Атмосферното налягане ще бъде по-ниско от средното за месеца. През деня ще остане почти без промяна.Ще духа слаб северозападен вятър. Максимални температури между 23° и 28°, в София около 23°. Такава е прогнозата на Националния институт по метеорология и хидрология (НИМХ) при БАН, съобщи за  Агенция \"Фокус\"  дежурният синоптик Христо Христов.   \r\nНад Черноморието облачността ще е по-често значителна, на места с краткотрайни валежи и гръмотевици. Ще духа слаб до умерен вятър от северозапад. Максималната температура на въздуха ще е 26-28°. Температурата на морската вода е 24-25°. Вълнението на морето ще бъде 1-2 бала. \r\nНад планините облачността също ще е значителна. Ще има краткотрайни валежи с гръмотевици. Ще духа слаб вятър от северозапад, по най-високите върхове на Рила и Пирин от запад. Хладно, с максимална температура на височина 1200 метра – около 18°, на 2000 метра – около 12°. \r\nОт сряда въздушната маса над страната временно и относително ще се стабилизира. Ще има повече слънчеви часове; но около и след обяд все още са възможни и превалявания, вече на малко места и краткотрайни. Температурите ще се повишат и максималните ще са около и над 30°. В петък ще духа умерен северозападен вятър.", "date": "2018.07.09", "title": "НИМХ: Утре на много места в страната отново ще има краткотрайни валежи с гръмотевици, максималните температури ще са между 23° и 28°"}
{"url": "http://www.focus-news.net/news/2018/07/09/2543488/nsi-indeksat-na-produktsiyata-v-sektor-stroitelstvo-prez-mesets-may-e-s-07-nad-ravnishteto-ot-predhodniya-mesets.html", "text": "По предварителни данни през май 2018 г. индексът на продукцията в сектор „Строителство“, изчислен въз основа на сезонно изгладени данни, е с 0.7% над равнището от предходния месец. Календарно изгладените данни показват намаление от 0.5% на строителната продукция през май 2018 г. в сравнение със същия месец на 2017 година. Това сочи статистика на  Националния статистически институт . През май 2018 г. индексът на произведената строителна продукция, изчислен от сезонно изгладени данни, е над равнището от предходния месец, като нарастването на продукцията от гражданското/инженерното строителство е с 1.0%, а от сградното строителство - с 0.5%.На годишна база понижението на строителната продукция през май 2018 г., изчислен от календарно изгладени данни, се определя от отрицателния темп при гражданското/инженерното строителство, където спадът е с 3.6%, докато при сградното строителство се наблюдава увеличение с 2.0%.", "date": "2018.07.09", "title": "НСИ: Индексът на продукцията в сектор „Строителство“ през месец май е с 0.7% над равнището от предходния месец"}
{"url": "http://www.focus-news.net/news/2018/07/09/2543489/burgas-intsident-s-motorna-lodka-dovede-do-iztichane-na-dizelovo-gorivo-v-moreto-kray-yuzhniya-plazh-na-kiten.html", "text": "Инцидент с моторна лодка доведе до изтичане на дизелово гориво в морето край Южния плаж на Китен, предаде  БНР . Лодката е заседнала, след като капитанът и неговият помощник са влезли в морето, за да направят пробен курс след ремонт на плавателния съд. При инцидента няма пострадали. \r\nСлед постъпилия сигнал на място е изпратен незабавно екип на Изпълнителната агенция „Морска администрация”. Разливът е изолиран с боново заграждение и се обработва с абсорбатори, заяви директорът на институцията Александър Илиев. „Разливът е локализиран. В момента с абсорбенти се събира това, което е излязло на повърхността на морето. Статистиката показва, че самата нафта до 24 часа около 75 процента се изпарява, така че това не представлява опасност. Самото замърсяване ще бъде премахнато”.", "date": "2018.07.09", "title": "Бургас: Инцидент с моторна лодка доведе до изтичане на дизелово гориво в морето край Южния плаж на Китен"}
{"url": "http://www.focus-news.net/news/2018/07/09/2543464/reuters-boris-dzhonsan-napusnal-v-protest-sreshtu-plana-za-brekzit-na-tereza-mey.html", "text": "Министърът на външните работи на Великобритания подаде оставка в понеделник заради начинът, по който премиера Тереза Мей иска Обединеното кралство да се раздели с Европейския съюз. Това е втора оставка в британското правителство за деня, след тази на министъра за Брекзит Дейвид Дейвис и това поставя плановете на министър-председателя в остра криза, коментира  Reuters . \r\nДен, след като евроскептичният външен министър отказа кризисните разговори в официалната си резиденция в централен Лондон, той реши да подаде оставка, само няколко часа, след като Дейвид Дейвис направи същото, пише американската агецния. \r\nДвете оставки оставят Тереза Мей в много затруднена позиция, смята „Ройтерс“, тъй като сега тя не може да обедини правителството си за решителната фаза от най-големия завой в политиката на Великобритания от близо половин век. \r\nТова също поставя въпрос решимостта на британския премиер да продължи твърдо по поетия от нея курс и да преследва „приятелски“ Брекзит, защото сега ще се изправи пред нови предизвикателства за своята власт и призиви да напусне поста, пише още американската агенция. \r\n„Този следобед, министър-председателят прие оставката на Борис Джонсън като външен министър“, заяви говорителят на Мей чрез съобщение. „Неговият заместник ще бъде обявен скоро. Премиерът благодари на Борис за работата му“. \r\nНапускането на Джонсън вдига залога за Мей, продължава американската агенция, която вярваше, че вече е уредила споразумение с дълбоко разделения си кабинет в петък за запазване на възможно най-близки търговски отношения с Европейския съюз след Брекзит. \r\nНо скоро стана ясно, че когато Дейвис си подаде оставката късно в неделя, той започна решителна атака срещу нейния план, определяйки го като „опасен“ и такъв, който „ще даде прекалено много и прекалено лесно“ на европреговарящите, на които им остава само да поискат още, коментира авторитетната медия. \r\nСега, с оставката и на Джонсън, шумният бунт сред редиците на Консервативната партия може да набере скорост. Много евроскептици в редиците на „Торите“ твърдят, че тя е предала партията и се е отметнала от обещанието си да преследва чиста раздяла с Брюксел. \r\nМей е поставена пред трудния избор – да промени своята политика или да продължи да настоява на нея и да се надява, че ще се справи с недоволството. \r\nСпоред „Ройтерс“, по-малко от девет месеца преди напускането на Европейския съюз и само три преди финалния срок за постигане на сделка с Брюксел, министър-председателят е принуден да свали картите си относно това, дали има решимостта да остави страната си във възможно най-близките търговски отношения с Европейския съюз, пише американската агенция. \r\nПо-рано тя не искаше да разкрива напълно стратегията си, пише „Ройтерс“, защото се страхуваше да не предизвика това, което се случи – да разяри една от двете фракции в своята Консервативна партия, които са в постоянен скрит конфликт, откакто Великобритания избра да напусне ЕС през лятото на 2016 година. \r\nМного евроскептици я обвиняваха, че взима страната на тези, които тайно искаха да подменят вота на британците и да оставят острова в състава на Съюза. \r\nПревод и редакция:", "date": "2018.07.09", "title": "Reuters: Борис Джонсън напуснал в протест срещу плана за Брекзит на Тереза Мей"}
{"url": "http://www.focus-news.net/news/2018/07/09/2543493/lovniyat-sokol-otnovo-gnezdi-v-balgariya.html", "text": "Ловният сокол – световно застрашен вид, се завърна като гнездящ вид в страната, съобщиха от  Българско дружество за защита на птиците . Това е огромен успех за природозащитната общност у нас и е резултат от години съвместен усилен труд.  \r\nEкип на Българско дружество за защита на птиците (БДЗП) откри първото, доказано от повече от десет години насам, активно гнездо на ловни соколи в България. От особена важност е, че и двете птици, формиращи двойката, са излюпени в Спасителния център за диви животни на Зелени Балкани през 2015 г. Това стана ясно, благодарение на цветните пръстени, с които са маркирани соколите още на ранна възраст. Мъжката птица, с пръстен 5E, произхожда от двойката на Ромео и Жулиета, която се размножава в Центъра на Зелени Балкани, докато женската птица, с пръстен 5P, произхожда от друго люпило - с родители Орфей и Афродита. И двата сокола са освободени в природата през 2015 г. чрез пилотна за страната методика, която доказа, че работи успешно - размножаване на затворено и поетапно адаптиране на малките към дивата среда. \r\nНещо повече – под внимателно наблюдение на експертите и без каквото и да е безпокойство или други сериозни заплахи върху птиците двойката успя да отгледа две малки, които успешно напуснаха гнездото и вече летят свободно в небето над България. \r\nВ края на 19-ти век ловният сокол е относително многоброен и широко разпространен в България. През 50-те до 70-те години на миналия век се наблюдава отрицателна тенденция в популацията. Причините за това са повсеместното изтребване на грабливите птици през този период, разрушаването на местообитанията и спад в хранителната база, вследствие на промени в селскостопанските практики, като засилената химизация (употребата на ДДТ) и др. След 1985 г. спадът допълнително се ускорява и заради започналото по това време изземване на малки и на яйца от гнездата на и без това останалите малко на брой размножаващи се двойки в страната. Целенасочено проучване на вида, проведено през 2006-2011 г., показва наличието на отделни заети територии, като тогава се допуска размножаването на 1-2 двойки, без да има преки данни за нито едно заето гнездо. \r\nВ продължение на години Зелени Балкани и Институтът по биоразнообразие и екосистемни изследвания към БАН работиха усилено в посока размножаване на ловния сокол на затворено и освобождаване на младите индивиди в дивата природа в рамките на проекта „Завръщане на ловния сокол в България“.  \r\nСъщевременно БДЗП полагаше мащабни усилия за смекчаване на заплахите върху вида като токови удари, бракониерство, посегателство върху яйцата и малките, както и за подобряване на местообитанията, чрез поставяне на стотици изкуствени гнезда, обезопасяване на хиляди километри от електроразпределителната мрежа в страната и въвеждане на специална агроекологична мярка за подобряване статуса на хранителните местообитания (пасища и ливади) в рамките на проекти като „Опазване на царския орел и ловния сокол в ключовите за тях места от мрежата Натура 2000 в България“ - номиниран за един от най-добрите проекти в сферата на биоразнообразието за 25 години програма LIFE и „Опазване на ловния сокол в Североизточна България, Унгария, Румъния и Словакия“ . Така общите усилия  на природозащитния сектор пожънаха успех и безспорно доведоха до завръщането на един световно застрашен вид като гнездящ  в България. Разбира се, това е важна стъпка, но едва началото към формиране на устойчива гнездова популация в страната. За тази дългосрочна цел са необходими още много съвместни усилия и сътрудничество между различните институции, общности и организации в България и Европа.  Националният план за действие за опазване на вида, както и Глобалният план за действие за опазване на ловния сокол са важна предпоставка за реализирането на този процес.", "date": "2018.07.09", "title": "Ловният сокол отново гнезди в България"}
{"url": "http://www.focus-news.net/news/2018/07/09/2543491/sofiya-vaorazheni-zadignaha-okolo-3000-lv-za-pensii-ot-poshtata-v-s-svetovrachane-obzor.html", "text": "Около 3000 лв. за пенсии бяха откраднати от пощата в с. Световрачане. Сигналът за извършен грабеж на пощенската станция е подаден в 09.00 часа. Пред журналисти Иван Каназирски, директор на Второ РПУ в София, коментира, че по първоначална информация 3 лица с маски - единият с бухалка, другият с кози крак, третият с пистолет, са влезли в пощенската станция след доставяне на паричните средства за раздаване на пенсиите. Отнели са около 3000 лв. от наличните средства в клона. „Това се случва непосредствено преди раздаването на парите за пенсии“, обясни Каназирски и уточни, че се провеждат всички необходими процесуално-следствени дейности, разпитват се очевидци. Той поясни, че според свидетелите обирът е продължил не повече от минута–две. „Нанесен е удар в областта на ръката на една от служителките в пощенската станция. Прегледана е в ИСУЛ. Няма други пострадали“, коментира той. Иван Каназирски допълни, че е задействан паник бутон към съответната охранителна фирма. „Органите на реда са пристигнали много бързо, в рамките на минута-две“, допълни той.  \r\nЗаради извършването на огледи и разпитването на свидетели пощенският клон остана затворен в понеделник. Парите на пенсионерите в Световрачане ще бъдат изплатени във вторник.", "date": "2018.07.09", "title": "София: Въоръжени задигнаха около 3000 лв. за пенсии от пощата в с. Световрачане (ОБЗОР)"}
{"url": "http://www.focus-news.net/news/2018/07/09/2543494/sport-pari-sen-zhermen-predstavi-ofitsialno-legendata-dzhanluidzhi-bufon.html", "text": "Пари Сен Жермен представи официално в понеделник новото си попълнение – легендарният вратар на Италия Джанлуиджи Буфон на церемония във френската столица. Мероприятието се проведе, след като първо бившият страж на Ювентус тренира за първи път с отбора. Буфон заяви, че това е ентусиазиращо ново предизвикателство за него да докаже, че все още е вратар от световна класа.", "date": "2018.07.09", "title": "Спорт: Пари Сен Жермен представи официално легендата Джанлуиджи Буфон"}
{"url": "http://www.focus-news.net/news/2018/07/09/2543497/kyustendil-planinskiyat-spasitelen-otryad-v-dupnitsa-otchita-uvelichavane-na-intsidentite-ot-nachaloto-na-lyatoto.html", "text": "Планинският спасителен отряд в Дупница отчита увеличаване на инцидентите от началото на лятото. Това съобщи за  Радио „Фокус” – Кюстендил  планинският спасител Божидар Джокин. „За един месец имаме четири тежки спасителни акции. Миналата неделя свалихме жена със счупен глезен край Седемте рилски езера, а при прибирането си получихме сигнал и за две изгубени жени над Дупница, които успяхме да открием невредими”, каза Божидар Джокин. Според него инцидентите в планината се дължат най-вече на недобра екипировка, както и на липсата на информация и подценяване на обстановката. „Някои хора не познават планината, въпреки че навсякъде има информация за условията, за това което трябва да се прави и каква да бъде екипировката”, каза Божидар Джокин. \r\nВенцеслав ИЛЧЕВ", "date": "2018.07.09", "title": "Кюстендил: Планинският спасителен отряд в Дупница отчита увеличаване на инцидентите от началото на лятото"}
{"url": "http://www.focus-news.net/news/2018/07/09/2543495/gen-andrey-botsev-na-sreshtata-na-nato-se-ochakva-da-bade-obsaden-vaprosat-i-vzeto-reshenie-za-povishavane-na-byudzheta-za-otbrana-na-stranite-chlenki-na-2-ot-bvp.html", "text": "На срещата на върха на НАТО на 11 и 12 юли се очаква да бъде обсъден въпросът и взето решение за повишаване на бюджета за отбрана на страните членки на 2% от БВП. Това коментира в обзорното предаване на  Радио „Фокус“ - „Това е България“  началникът на отбраната Андрей Боцев. Повишаването на способностите на армията на Алианса основно е поставяно от две години насам от САЩ. „Необходимо е повечето от страните членки в НАТО, които са от ЕС, да изпълнят условието за достигане на 2% от Брутния си вътрешен продукт. Защото през 2014 година на срещата на върха в Уелс това предложение бе прието. Смятам, че всички сме длъжни да го изпълняваме. България прие план в началото на 2018 г. за поетапно нарастване на военния бюджет до 2024 г. Трябва и другите държави от Алианса да го изпълнят“, каза той. Андрей Боцев уточни, че НАТО е колективна структура и решенията в нея се взимат от всички и те трябва да се изпълняват.", "date": "2018.07.09", "title": "Ген. Андрей Боцев: На срещата на НАТО се очаква  да бъде обсъден въпросът и взето решение за повишаване на бюджета за отбрана на страните членки на 2% от БВП"}
{"url": "http://www.focus-news.net/news/2018/07/09/2543498/ventseslava-genova-ruo-varna-pomoshtta-za-detsata-koito-ne-hodyat-na-uchilishte-tryabva-da-stiga-direktno-do-tyah.html", "text": "Помощта за децата, които не ходят на училище, трябва да стига директно до тях. Това каза в интервю за  Радио „Фокус“ – Варна  Венцеслава Генова, началник на Регионалното управление на образованието (РУО) във Варна. Необходимата промяна на начина за отпускане на помощи за ученици, които отсъстват от училище, е предложена по време на общественото обсъждане на концепцията на Закона за социалните услуги, което се проведе през последната седмица във Варна. Идеята на концепцията е да уреди специфичните обществени отношения за предоставянето, ползването, финансирането, качеството, контрола и мониторинга на социални услуги. Според Венцеслава Генова има немалко случаи, в които родителят по различни причини лишава детето от отпусната помощ. „Екипите за обхват в училищната мрежа по Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст ходят по домовете и намират деца и ученици, които трябва да са или в детска градина, или в училище. Но много често тези деца и ученици няма как да стигнат до училище поради липса на обувки, панталони, яке. В тези случаи екипите препоръчват да се приложи мярка за предоставяне на помощта на семейството в натура, но според разписаната нормативна база родителят трябва да бъде уведомен и да се поиска съгласието му помощта за детето да се получава не в пари, а в натура. Родителят може да каже, че не иска парите в натура, тоест да се купят дрехи на детето или учебници и учебни помагала, за да отиде в училище.  Има недобросъвестни родители, които изразходват парите не за детето и за нуждите, които има, за да бъде ученик“, посочи Венцеслава Генова. По думите й в други случаи родителите на детето са в чужбина, а в страната за децата се грижат възрастни родственици или роднини. „Как да се попита родителят дали е съгласен да получи помощта в натура. Тази пречка оставя децата вкъщи и какво от това, че екипът по обхват е намерил детето и е установил причината, поради която не посещава училище. Ако този родител не е в страната или е недобросъвестен и не разреши помощта да бъде дадена в натура, усилията на много експерти и институции остават без резултат. Продължаваме да даваме помощи, тоест да се отделят средства за това дете, то да не може да се възползва от тях по предназначение – да отиде до училище, остава в дома си и ние всъщност и изразходваме средства,  и възпроизвеждаме неграмотността. Моето предложение е да има начини помощта директно да стигне до детето. Мерките, които се прилагат, да бъдат работещи и ефективни, да има механизъм, чрез който да се измерва ефективността на услугата в полза на детето“, отбеляза Венцеслава Генова. \r\nМарияна ВАЛЕНТИНОВА", "date": "2018.07.09", "title": "Венцеслава Генова, РУО – Варна: Помощта за децата, които не ходят на училище, трябва да стига директно до тях"}
{"url": "http://www.focus-news.net/news/2018/07/09/2543500/anton-karabashev-istoricheski-muzey-pomorie-sgradata-na-muzeya-pretarpya-kompleksen-remont-veche-e-otvorena-za-posetiteli.html", "text": "Сградата на Историческия музей в Поморие претърпя комплексен ремонт, вече е отворена за посетители. Това каза за  Радио „Фокус“ – Бургас  Антон Карабашев, директор на музея. „През ноември миналата година започнаха строително-ремонтните дейности по сградата, както вътре, така и отвън. Успяхме да приключим миналата седмица, когато музеят отново отвори врати“, каза още Карабашев. По думите му основните дейности включват саниране на сградата, изолация на покрива, подновяване на дограмата, както и на подовите настилки, подмяна на електрическа инсталацията, монтаж на окачени тавани. Той каза още, че е монтирана цялостна нова климатична инсталация, което създава допълнителен комфорт за посетителите, както през зимата, така и през лятото. \r\n„В последните месеци цялото ни внимание беше ангажирано с ремонтните дейности, затова засега не предвиждаме нови инициативи или събития. Остават постоянните експозиции в Историческия музей и в Музея на солта“, допълни директорът. \r\nКарабашев каза още, че и трите му поверени обекта – Историческият музей, Музеят на солта и Античната куполна гробница остават отворени за посетители и през почивните дни. \r\nМария ГЕОРГИЕВА", "date": "2018.07.09", "title": "Антон Карабашев, Исторически музей - Поморие: Сградата на музея претърпя комплексен ремонт, вече е отворена за посетители"}
{"url": "http://www.focus-news.net/news/2018/07/09/2543501/predstoyashti-mezhdunarodni-sabitiya-za-10-yuli-agentsiya-fokus.html", "text": "*** Великобритания е домакин на среща на върха на балканските лидери. Премиерите на Великобритания и Германия Тереза Мей и Ангела Меркел ще дадат съвместна пресконференция \r\n*** Първата чуждестранна визита на турския президент Реджеп Таийп Ердоган след заклеването му ще бъде в Северен Кипър \r\n*** Министърът на вътрешните работи на Германия Хорст Зеехофер ще представи „Грандиозния си план за миграцията“, който предизвика опасен конфликт в управляващата коалиция \r\n*** Израел ще анонсира плановете си да изпрати първия си космически апарат на Луната \r\n*** Президентът на САЩ Доналд Тръмп ще обяви номинацията си за запълване на състава на Върховния съд на страната \r\n***", "date": "2018.07.09", "title": "Предстоящи международни събития за 10 юли ( Агенция „Фокус“ )"}
{"url": "http://www.focus-news.net/news/2018/07/09/2543496/redzhep-taiyp-erdogan-otbelyazvame-nov-etap-v-istoriyata-na-turtsiya.html", "text": "„Днес (9 юли), във ваше присъствие, като Турция и като турски народ, ние поставяме началото на нов етап в турската история“, заяви президентът Реджеп Таийп Ердоган по време на церемонията по встъпването му в длъжност в понеделник вечерта в президентския дворец в Анкара, пише  електронното издание на турския ежедневник Yeni Safak . \r\nПо-рано Ердоган положи клетва като първия президент на Турция, който разполага с изпълнителната власт. \r\n„Народът ме избра да му служа отново. Не само тези, които гласуваха за нас, а всички 81 милиона. Наясно съм, че съм президент на всички тях“, заяви държавният глава пред шестте хиляди души, посетили церемонията в президентския дворец. \r\nСред гостите бяха президентите на България, Грузия, Македония, Молдова, Босна и Херцеговина, Сърбия, Косово, Пакистан, Киргизстан, Судан, Гвинея, Замбия, Гвинея Бисау, Сомалия и т.н. \r\nСъщо така, общо 28 чуждестранни лидери, сред които премиери, вицепрезиденти, председатели на парламенти и министри – бяха в Анкара. \r\nЕрдгоан ще обяви състава на своя кабинет по-късно вечерта в понеделник. \r\nПрезидентските и парламентарните избори в Турция на 24 юни белязаха преминаването на страната към президентска форма на управление. Ердоган спечели на първи тур, получавайки 52,5% от гласовете на избирателите. \r\nПревод и редакция:", "date": "2018.07.09", "title": "Реджеп Таийп Ердоган: Отбелязваме нов етап в историята на Турция"}
{"url": "http://www.focus-news.net/news/2018/07/09/2543519/velikotarnovskata-biblioteka-predstavya-balgariya-v-mezhdunaroden-proekt-za-polovata-identichnost.html", "text": "Регионална библиотека „П. Р. Славейков“ във Велико Търново представя България в международен проект за половата идентичност. Това съобщи за  Радио „Фокус“ – Велико Търново  зам.-директорът Калина Иванова. Културната институция реализира проекта „G-Book” – децата читатели и детските колекции” съвместно с библиотеки и университети в Италия, Испания, Франция, Ирландия и Босна и Херцеговина. В рамките на проекта всеки от партньорите ще подбере заглавия на книги, свързани с тематиката за половата идентичност. Ще бъдат оформени колекции, които ще бъдат популяризирани чрез пътуващи изложби във всяка от държавите, работещи по проекта. „С тези книжки се нарушават определени стереотипи, свързани с пола. Например, че момченцата трябва да са силни, а момиченцата да са слабия пол. Целта е децата да се научат да приемат различния от тях“, посочи Калина Иванова. Сред заглавията, включени в колекцията на великотърновската библиотека са „Лунната люлка“ от Анета Дучева и „Какво значи да се красива?“ от Катя Антонова. Всяка от книжките е съпроводена от кратка анотация. От българска страна са подбрани около 50 издания българска и преводна литература, като едва 10 са заглавията от родни автори. По думите на Калина Иванова темата за половата идентичност все още не е до такава степен застъпена от българските писатели. Подбраните от експертите от библиотеката заглавия ще бъдат качени на интернет сайта, който в момента се разработва. На страницата ще бъде публикувана библиография, електронен каталог и обяснения на термите, свързани с половата идентичност. Там ще бъдат качени и игри, които всяко дете ще може да смъкне. \r\nДейностите по проекта „G-Book” стартира на 1 юни миналата година и ще продължат до 28 декември тази година. Калина Иванова съобщи, че на 28 септември във Велико Търново ще се проведе работна среща на партньорите по проекта. На нея ще бъдат набелязани задачите до края на годината. \r\nНадежда КРЪСТЕВА", "date": "2018.07.09", "title": "Великотърновската библиотека представя България в международен проект за половата идентичност"}
{"url": "http://www.focus-news.net/news/2018/07/09/2543520/sport-fifa-izbra-sadiite-za-polufinala-mezhdu-harvatiya-i-angliya.html", "text": "ФИФА определи съдиите, които ще ръководят полуфиналния мач между Хърватия и Англия на Световното първенство по футбол. Главен съдия ще е Джунейт Чакър, а негови помощници ще са Бахатин Дуран и Тарик Онгун. Четвърти рефер ще е Бьорн Кайперс. \r\nДвубоят между Хърватия и Англия е на 11 юли от 21:00 часа.", "date": "2018.07.09", "title": "Спорт: ФИФА избра съдиите за полуфинала между Хърватия и Англия"}
{"url": "http://www.focus-news.net/news/2018/07/09/2543518/elena-poptodorova-puknatinite-v-severnoatlanticheskiya-dogovor-sa-prichineni-nay-veche-ot-otnosheniyata-mezhdu-sasht-i-es-te-tryabva-da-badat-obsadeni-i-zazdraveni-v-dnite-na-sreshtata-na-varha-v-bryuksel.html", "text": "Пукнатините в Северноатлантическия договор са причинени най-вече от отношенията между САЩ и ЕС те трябва да бъдат обсъдени и заздравени в дните на срещата на върха в Брюксел. Това каза в обзорното предаване на  Радио „Фокус“ „Това е България“  Елена Поптодорова вицепрезидент на Асоциацията на Атлантическия договор. Поптодорова уточни, че Русия ще присъства тематично на срещата на НАТО много ярко като заплаха. По време на разговорите в Брюксел фокусът ще бъде насочен и към предстоящата след 3 дни среща между президентите Доналд Тръмп и Владимир Путин, прогнозира Поптодорова с уточнението, че американският президент никога няма да си позволи да отиде на среща с руския, нарушавайки принципите на евроатлантическата солидарност.  \r\n„Германският канцлер Ангела Меркел на висок глас подчерта и настоя да се обсъди поведението на Русия в рамките на срещата на най-високо равнище в Брюксел и общо взето подходът на НАТО, който очакваме, че ще се обсъди и ще се възприеме е възпиране на Русия и същевременно отворени канали за разговори, за диалог. Това, което според мен Тръмп очаква от тази среща, е да постигне някакви ползи за САЩ. Т.е. основно това е свързано със ситуацията в Сирия и с Иран. След като така демонстративно излезе от ядрената сделка с Иран Тръмп според мен ще очаква и ще поиска от президента Путин едва ли не някакво рамо, някаква помощ в това Иран да бъде изолиран и да бъде някак си изведен от Сирия, което няма да се получи. В никакъв случай президентът Путин няма интерес от това нещо. А да ви кажа откровено аз не съм сигурна дали той има и способностите да го направи“, коментира Елена Поптодорова. Тя каза още, че българската делегация трябва да бъде много по-силна, настойчива и активна за запазване на добрите перспективи пред НАТО.", "date": "2018.07.09", "title": "Елена Поптодорова: Пукнатините в Северноатлантическия договор са причинени най-вече от отношенията между САЩ и ЕС те трябва да бъдат обсъдени и заздравени в дните на срещата на върха в Брюксел"}
{"url": "http://www.focus-news.net/news/2018/07/09/2543502/api-vazstanoveno-e-dvizhenieto-po-pat-iii-207-orlyak-vekilski.html", "text": "Възстановено е движението по път III-207 Орляк – Векилски. Това съобщиха от пресцентъра на  Агенция \"Пътна инфраструктура\" .", "date": "2018.07.09", "title": "АПИ: Възстановено е движението по път III-207 Орляк – Векилски"}
{"url": "http://www.focus-news.net/news/2018/07/09/2543522/georgi-dimov-situatsiyata-v-turtsiya-ot-sega-natatak-nyama-da-e-blagopriyatna-za-balgariya-v-ikonomicheski-i-obshtestveno-politicheski-plan.html", "text": "Ситуацията в Турция от сега нататък няма да е благоприятна за България в икономически и обществено-политически план, коментира в обзорното предаване на  Радио \"Фокус\" \"Това е България\"  Георги Димов, бивш генeрален консул в Одрин. Според него в икономически план - очакванията за бързо вдигане на лихвените проценти няма да се сбъднат, няма да бъдат преструктурирани кредитите и няма да бъде осигурено рефинансиране на вноса и производството на стоки за износ, няма да бъдат гарантирани енергийните източници и няма да бъде вдъхнато доверие на международните пазари, очакват се бум на фалитите и безработица. Димов прогнозира, че в политически план продължават: сегашната политика в Ирак и Сирия, напрежението в Егейско море с Гърция и Кипър, триъгълника в отношенията Анкара-Москва-Техеран, в резултат Турция остава сериозен контрапункт на НАТО. Той уточни, че в досегашния си външнополитически курс България винаги се е старала да поддържа добросъседски отношения с южната ни съседка. „Въпросът е дали тези отношения ще прераснат в приятелски, напълно съюзнически и партньорски, а това зависи от Анкара. И най-важното е да се използва един много ценен принцип от дипломацията, пълна взаимност. Както правите вие така правим ние“, каза той. Георги Димов препоръча България бързо да реши проблемът с изборния туризъм и двойното гражданство.", "date": "2018.07.09", "title": "Георги Димов: Ситуацията в Турция от сега нататък няма да е благоприятна за България в икономически и обществено-политически план"}
{"url": "http://www.focus-news.net/news/2018/07/09/2543492/london-moskva-e-vinovna-za-smartta-na-zhenata-v-eymsbari-mezhdunarodnata-obshtnost-tryabva-da-se-prisaedini-kam-velikobritaniya-v-osazhdaneto-na-moskva.html", "text": "Министърът на отбраната на Великобритания Гавин Уилямсън обвини Москва, че има отношение към смъртта на жената, отровила се с нервно-паралитично вещество в Еймсбъри, съобщи агенция Reuters, предава  РИА Новости . \r\n„Простата реалност е такава, че Русия извърши нападение на британска земя, в резултат от което умря наша гражданка“, заяви Уилямсън по време на изказване в парламента. \r\nСпоред неговото мнение, световната общественост трябва да се присъедини към Великобритания в „осъждането“ на Москва. \r\nПревод и редакция:", "date": "2018.07.09", "title": "Лондон: Москва е виновна за смъртта на жената в Еймсбъри, международната общност трябва да се присъедини към Великобритания в „осъждането“ на Москва"}
{"url": "http://www.focus-news.net/news/2018/07/09/2543490/the-guardian-varvyat-sluhove-che-48-deputati-ot-konservativnata-partiya-sa-poiskali-vot-na-nedoverie-sreshtu-tereza-mey.html", "text": "Вървят слухове, че 48 депутати от Консервативната партия на Великобритания са написали писма с искане за вот на недоверие срещу Тереза Мей, съобщи журналист от BBC, предава  британското левичарско издание The Guardian . \r\nПроцедурата, припомня вестникът, е използвана за последно през 2003 година, когато „Торите“ свалят Иайн Дънкан Смит с вот на недоверие. \r\nАко действително председателят на „Комитета 1922“ (парламентарната група на Консервативната партия в Камарата на представителите) сър Греъм Брейди е получил 48-те писма, коментира „Гардиън“, трябва да се очаква той да обяви това доста бързо, макар и не веднага. Той никога не обсъжда действията си, но може би е решил да провери дали действително депутатите, изпратили писмата, все още искат да задействат процедурата. \r\nВъзможно е, смята британското издание, да има връзка между оставката на Борис Джонсън и изпращането на нови писма 0 или защото Торите не са искали да предизвикват вота без да знаят дали Джонсън е с тях, или защото той е задържал оставката си до събирането на необходимия брой писма. \r\nПревод и редакция:", "date": "2018.07.09", "title": "The Guardian: Вървят слухове, че 48 депутати от Консервативната партия са поискали вот на недоверие срещу Тереза Мей"}
{"url": "http://www.focus-news.net/news/2018/07/09/2543527/sport-rafael-nadal-se-klasira-za-chetvartfinalite-na-uimbaldan.html", "text": "Испанецът Рафаел Надал се класира за четвъртфиналите на тенис турнира „Уимбълдън“, след като отстрани Иржи Весели от Чехия след 6:3, 6:3, 6:4. Това е първо класиране за Надал на четвъртфиналната фаза на „Уимбълдън“ от 2011 година. В следващия мач испанският тенисист ще се изправи срещу победителя от двубоя Хуан Мартин Дел Потро – Жил Симон.", "date": "2018.07.09", "title": "Спорт: Рафаел Надал се класира за четвъртфиналите на „Уимбълдън“"}
{"url": "http://www.focus-news.net/news/2018/07/09/2543524/the-times-of-israel-avigdor-liberman-obeshta-da-ima-tvard-otgovor-ako-siriyskata-armiya-navleze-v-zonata-na-golanskite-vazvisheniya.html", "text": "Министърът на отбраната на Израел Авигдор Либерман заплаши Сирия с „твърд отговор“, ако нейната армия наруши десетилетното споразумение за прекратяване на огъна в зоната на Голанските възвишения, пише израелското електронно издание  The Times of Israel . \r\nПроправителствени сирийски сили напредват към израелската граница през последните седмици и Израел призова за спазване на споразумението от 1974 година за прекратяване на огъня и за зачитане на демилитаризираната буферна зона на границата. \r\n„Ще зачетем споразумението от 74-та и ще настояваме върху всеки малък детайл. Всякакви нарушения ще бъдат посрещнати с твърд отговор от Израел“, заяви Либерман. \r\nТой повтори и, че Израел няма да позволи на Иран да използва Сирия като плацдарм, от който да извършва нападения над израелска територия. „Нищо не се е променило и няма нищо ново“, заяви Либерман.  Йонислав Дочев", "date": "2018.07.09", "title": "The Times of Israel: Авигдор Либерман обеща да има „твърд отговор“, ако сирийската армия навлезе в зоната на Голанските възвишения"}
{"url": "http://www.focus-news.net/news/2018/07/09/2543528/vanshniyat-ministar-na-kosovo-bedzhet-patsoli-v-london-vreme-e-za-finalnoto-sporazumenie-mezhdu-kosovo-i-sarbiya.html", "text": "Диалогът между Косово и Сърбия, с посредничеството на Европейския съюз, донесе позитивни резултати, но вече е време да се говори за финално споразумение, което ще бъде в полза и на двете държави, заяви министърът на външните работи на Косово Беджет Пацоли в своето обръщение по време на конференцията за Западните Балкани проведена в Лондон, предава базираното в Прищина албанско електронно издание  Gazeta Express . \r\nВъншният министър представи приоритетите и постиженията на косовското правителство, заявявайки че инициативата за държавите от Западните Балкани, позната като „Берлински процес“, е ускорила икономическото развитие и възстановяването на мира в региона чрез конструктивно сътрудничество. \r\nПацоли, който е в Лондон като част от косовската делегация, предвождана от премиера на страната Рамуш Харадинай, взе участие в панелни дискусии с членове на гражданското общество и обсъди подобряването на перспективите за младите хора в Западните Балкани.  Йонислав Дочев", "date": "2018.07.09", "title": "Външният министър на Косово Беджет Пацоли в Лондон: Време е за финалното споразумение между Косово и Сърбия"}
{"url": "http://www.focus-news.net/news/2018/07/09/2543521/donald-tramp-kitay-mozhe-da-okazva-negativen-natisk-varhu-severna-koreya.html", "text": "Президентът на САЩ Доналд Тръмп в понеделник засили опасенията, че Китай може да търси начини да подкопае американските усилия за ядрено разоръжаване на Северна Корея, но изрази увереност, че лидерът Ким Чен-ун ще „уважи договора“, който е подписал с него, пише американското електронно издание  The Hill . \r\n„Уверен съм, че Ким Чен-ун ще уважи договора, който подписахме и, дори по-важно, нашето ръкостискане. Съгласихме се, че Северна Корея ще извърши ядрено разоръжаване. Китай, от друга страна, може да оказва негативен натиск върху споразумението, заради нашата позиция относно търговията с тях – Надявам се, че не е така!“, написа Тръмп в социалната мрежа „Туитър“. \r\n„Договорът“, който Тръмп визира, е кратък документ, подписан от него и Ким Чен-ун в края на историческата им среща на върха в Сингапур, на която Северна Корея се ангажира да „работи към пълна денуклеаризация на Корейския полуостров“. \r\nПо-малко от месец след срещата, съмненията се повишиха относно това дали Пхенян желае да предприеме конкретни стъпки към демонтиране на ядрения си арсенал. \r\nСеверна Корея обвини САЩ за налагането на „едностранни искания за денуклеаризация“ по време на серии от разговори през миналата седмица с държавния секретар Майк Помпео. \r\nСамият Помпео по-късно отхвърли тези коментари, заявявайки че двете страни са „постигнали прогрес“ и че разговорите продължават. \r\n„Северна Корея препотвърди ангажимента си към пълна денуклеаризация. Проведохме подробни и съществени разговори за следващите стъпки към пълна и цялостна денуклеаризация“, заяви държавният секретар на САЩ.  Йонислав Дочев", "date": "2018.07.09", "title": "Доналд Тръмп: Китай може да оказва „негативен натиск“ върху Северна Корея"}
{"url": "http://www.focus-news.net/news/2018/07/09/2543525/anadolu-agency-redzhep-tayip-erdogan-predstavi-chlenovete-na-svoya-nov-kabinet.html", "text": "Президентът на Турция Реджеп Тайип Ердоган представи своя нов 16-членен кабинет в президентския комплекс в столицата Анкара, предава  Anadolu Agency , която разкрива списъка с министри: \r\nМинистър на правосъдието: Абдулхамит Гюл \r\nМинистър на труда, социалните услуги и семейството: Зехра Зумрут Селчук \r\nМинистър на околната среда и урбанизацията: Мурат Курум \r\nМинистър на външните работи: Мевлют Чавушоглу \r\nМинистър на енергетиката и природните ресурси: Фатих Донмез \r\nМинистър на младежта и спорта: Мехмет Касапоглу \r\nМинистър на финансите: Берат Албайрак \r\nМинистър на вътрешните работи: Сюлейман Сойлю \r\nМинистър на културата и туризма: Мехмет Ерсой \r\nМинистър на образованието: Зия Селчук \r\nМинистър на отбраната: Хулуси Акар \r\nМинистър на здравеопазването: Фахретин Коча \r\nМинистър на индустрията и технологиите: Мустафа Варанк \r\nМинистър на земеделието и горите: Бекир Пакдемирлъ \r\nМинистър на търговията: Рухсар Пекчан \r\nМинистър на транспорта и инфраструктурата: Чахит Туран \r\nЕрдоган обяви и Фуат Октай като свой вицепрезидент.  Йонислав Дочев", "date": "2018.07.09", "title": "Anadolu Agency: Реджеп Тайип Ердоган представи членовете на своя нов кабинет"}
{"url": "http://www.focus-news.net/news/2018/07/09/2543499/afp-donald-tramp-shte-poseti-velikobritaniya-vapreki-pravitelstvenata-kriza.html", "text": "Президентът на САЩ Доналд Тръмп няма да променя плановете си за четиридневната визита във Великобритания, която започва по-късно тази седмица, обявиха от Белия Дом в понеделник след разразилата се правителствена криза в Лондон заради оставките на двама ключови министри-евроскептици, предава  AFP . \r\n„Президентът очаква с нетърпение работната си среща с министър-председателя на 13 юли и към допълнителното укрепване на специалната връзка между САЩ и Обединеното кралство“, заяви говорителят на Белия Дом Сара Сандърс пред журналистите. \r\n„Франс прес“ припомня, че в понеделник правителството на британския премиер Тереза Мей имплодира с оставките на министъра по въпросите на Брекзит Дейвид Дейвис и на външните работи Борис Джонсън заради плановете на министър-председателя за „мек“ Брекзит. \r\nПревод и редакция:", "date": "2018.07.09", "title": "AFP: Доналд Тръмп ще посети Великобритания въпреки правителствената криза"}
{"url": "http://www.focus-news.net/news/2018/07/09/2543523/tereza-mey-velikobritaniya-tryabva-da-ima-svobodata-da-poddarzha-vodeshtata-si-pozitsiya-v-sektora-na-uslugite-sled-brekzit.html", "text": "Великобритания трябва да е свободна да защити водещата си позиция в сектора на услугите, включително и финансите, след като напусне Европейския съюз, заяви министър-председателят на страната Тереза Мей в понеделник, предава  Reuters . \r\n„Вярваме, че е важно да поддържаме повече гъвкавост когато се занимаваме с услугите“, заяви Мей пред парламента. \r\n„В сектора на услугите искаме да сме свободни, за да подсигурим че ще можем да предприемем такива мерки, които вярваме че са нужни, за да поддържаме нашата ключова позиция в услугите и не по-малко във финансовите услуги“, допълни тя. \r\nБританският премиер заяви пред парламента, че нейният план за Брекзит не е „предателство“ на референдума за напускане от 2016 година. \r\nВ понеделник министърът на външните работи Борис Джонсън подаде оставка, заради несъгласие с плана за Брекзит на Тереза Мей, който включва зона за свободна търговия на стоки, но не пояснява какъв ще бъде подходът към услугите.  Йонислав Дочев", "date": "2018.07.09", "title": "Тереза Мей: Великобритания трябва да има свободата да поддържа водещата си позиция в сектора на услугите след Брекзит"}
{"url": "http://www.focus-news.net/news/2018/07/09/2543526/afp-dzheremi-hant-e-izbran-za-noviya-vanshen-ministar-na-velikobritaniya.html", "text": "Министърът на здравеопазването на Великобритания Джереми Хънт беше избран да замени подалия оставка Борис Джонсън като министър на външните работи, обявиха от офиса на британския премиер Тереза Мей, предава  AFP . \r\n„Кралицата е удовлетворена да одобри назначаването на Джереми Хънт като министър на външните работи и въпросите за Общността на нациите“, се казва в изявлението на Даунинг Стрийт. \r\nВ понеделник последователно своите оставки подадоха министърът по въпросите за Брекзит Дейвид Дейвис и министърът на външните работи Борис Джонсън. Доминик Рааб вече бе избран за заместник на Дейвис.  Йонислав Дочев", "date": "2018.07.09", "title": "AFP: Джереми Хънт е избран за новия външен министър на Великобритания"}
