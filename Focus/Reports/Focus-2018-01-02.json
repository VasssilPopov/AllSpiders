{"url": "http://www.focus-news.net/news/2018/01/02/2473003/predstoyashti-mezhdunarodni-sabitiya-za-3-yanuari-agentsiya-fokus.html", "text": "Следене на ситуацията в Иран след петдневните протести в страната, при които загинаха поне 21 души.  Германският външен министър Зигмар Габриел е на двудневно посещение в Украйна, където ще се срещне със своя колега Павло Климкин.  Новият премиер на Полша Матеуш Моравецки е на посещение в Унгария, където ще се срещне с колегата си Виктор Орбан.  Никос Анастасиадис е на историческо първо посещение на кипърски президент в Саудитска Арабия.", "date": "2018.01.02", "title": "Предстоящи международни събития за 3 януари ( Агенция „Фокус“ )"}
{"url": "http://www.focus-news.net/news/2018/01/02/2472975/nimh-prez-sledvashtoto-denonoshtie-shte-ima-znachitelna-oblachnost-no-samo-na-otdelni-mesta-shte-prevali-slab-dazhd-v-planinskite-rayoni-snyag.html", "text": "През следващото денонощие над страната ще има значителна облачност, но само на отделни места ще превали слаб дъжд, в планинските райони - сняг. Това съобщи за Агенция „Фокус“ Христо Христов, дежурен синоптик в Националния институт по метеорология и хидрология (НИМХ) към Българската академия на науките (БАН). Още преди обяд облачността ще започне да се разкъсва и намалява, след обяд над много райони - временно до слънчево, но вечерта от запад ще започне ново заоблачаване. Ще духа умерен, в Дунавската равнина - временно силен запад-северозападен вятър, който вечерта ще отслабне. Понижението на температурите ще продължи и минималните ще са между 0° и 5°, а максималните - между 5° и 10°, в София - около 4°.\r\nНад Черноморието ще има предимно значителна облачност, но без валеж. Ще духа до умерен северозападен вятър. Максимални температури 8°-9°, близки до температурата на морската вода. Вълнението на морето ще бъде 2-3 бала.\r\nВ планините ще духа умерен, временно до силен запад-северозападен вятър.  Облачността през деня ще намалее, но преди обяд на места ще превали слаб сняг. Максимална температура на височина 1200 метра ще е около 3°, на 2000 метра – около минус 3°.\r\nАтмосферното налягане ще бъде по-ниско от средното за януари и през деня ще се понижава.\r\nПрез нощта срещу четвъртък със северозападен вятър ще нахлуе студен въздух. В четвъртък ще преобладава облачно време, главно в Западна и Централна България ще има превалявания, във високите котловинни полета и в Предбалкана – от сняг, в останалите райони – от дъжд. Значителни валежи не се очакват. Минималните температури ще са между минус 2° и 3°, а максималните - между 4° и 9°. Привечер и през нощта срещу петък вятърът ще отслабне, в повечето райони ще стихне, облачността бързо ще намалее. В петък сутринта в много райони ще е тихо и ясно с минимални температури между минус 4° и 1°. През деня ще преобладава слънчево време. Ще се затопли и максималните температури ще са между 8° и 13°. В събота ще преобладава слънчево време. Затоплянето ще продължи и дневните температури ще доближават, в отделни райони и ще надхвърлят 15°, докато в западната част на Дунавската равнина и Горнотракийската низина ще има условия за мъгли и ниска облачност и там ще остава по-студено.", "date": "2018.01.02", "title": "НИМХ: През следващото денонощие ще има значителна облачност, но само на отделни места ще превали слаб дъжд, в планинските райони - сняг"}
{"url": "http://www.focus-news.net/news/2018/01/02/2472976/nov-trus-s-magnitud-41-e-registriran-v-gartsiya.html", "text": "Нов трус с магнитуд 4,1 по скалата на Рихтер е регистриран в Гърция, сочи справка на сайта на Националния Институт по геофизика, геодезия и география.  Той е усетен 19.36 ч. българско време. Епицентърът му е бил на 10 км североизточно от границата с Македония при Стар Дойран, на 8 км северно от село Патарос и на 144 км югоизточно от Скопие.", "date": "2018.01.02", "title": "Нов трус с магнитуд 4,1 е регистриран в Гърция"}
{"url": "http://www.focus-news.net/news/2018/01/02/2472977/ekathimerini-troynata-sreshta-mezhdu-gartsiya-izrael-i-kipar-be-otlozhena.html", "text": "Тройната среща между представителите на Гърция, Израел и Кипър, насрочена за осми януари, бе отложена, пише гръцкото електронно издание Ekathimerini. Отлагането е станало нужно за да може израелският премиер Бенямин Нетаняху да присъства на важна среща на Парламента в страната. Все още не е насрочена нова дата. \r\nТрите държави трябваше да подпишат споразумение за намаляване на морското замърсяване. Според разпространената информация, главната цел на планувания договор е защита на Средиземно море, което играе изключително важна роля за икономиките на трите държави. : Цанко Цолов", "date": "2018.01.02", "title": "Ekathimerini: Тройната среща между Гърция, Израел и Кипър бе отложена"}
{"url": "http://www.focus-news.net/news/2018/01/02/2472978/niggg-noviyat-trus-v-gartsiya-e-bil-useten-v-petrich-sandanski-i-blagoevgrad.html", "text": "Новият трус в Гърция е бил усетен в Петрич, Сандански и Благоевград. Това съобщиха за Агенция „Фокус“ от Националния институт по геофизика, геодезия и география към БАН (НИГГГ). От там уточниха, че трусът е вторичен и не може да се предвиди дали ще бъде последван от нови. Няма данни за щети и пострадали.", "date": "2018.01.02", "title": "НИГГГ: Новият трус в Гърция е бил усетен в Петрич, Сандански и Благоевград"}
{"url": "http://www.focus-news.net/news/2018/01/02/2472979/emsc-novoto-zemetresenie-v-gartsiya-e-bilo-s-magnitud-46.html", "text": "Новият трус в Гърция е бил с магнитуд 4,6, според сайта на Европейския средиземноморски сеизмологичен център (EMSC). Той е регистриран в 19.36 часа българско време и е бил с дълбочина 10 км.", "date": "2018.01.02", "title": "EMSC: Новото земетресение в Гърция е било с магнитуд 4,6"}
{"url": "http://www.focus-news.net/news/2018/01/02/2472980/plovdiv-nablyudateli-etnolozi-ot-evropa-shte-posetyat-kalofer-za-da-nablyudavat-ledenoto-mazhko-horo.html", "text": "Наблюдатели-етнолози от Европа ще посетят Калофер, за да наблюдават Леденото мъжко хоро на Богоявление. Това съобщи за Радио „Фокус”-Пловдив кметът на Калофер Румен Стоянов. „Те ще участват вечерта и в нашата програма, тъй като единият от тях свири на гайда”, каза Стоянов. По думите на кмета на Калофер вече е задвижена процедурата за вписването на ритуала в списъка на Световната организация за културно наследство ЮНЕСКО. \r\n„За ритуала в Калофер се очакват много гости тази година, тъй като интересът е голям“, каза още Стоянов и допълни, че резервациите за тази дата в хотелите, не само в града, но и в Карлово и гр. Баня, са направени още от месец юли 2017 година.\r\nНа 5 и 6 януари в Калофер ще се проведат и тържества по повод 170-ата годишнина от рождението на Христо Ботев. Тази година е обявена за Годината на Ботев. В града по този повод ще гостува и председателят на Народното събрание Цвета Караянчева, под чийто патронаж ще премине годишнината.\r\nЦветана ТОНЧЕВА", "date": "2018.01.02", "title": "Пловдив: Наблюдатели-етнолози от Европа ще посетят Калофер, за да наблюдават Леденото мъжко хоро"}
{"url": "http://www.focus-news.net/news/2018/01/02/2472981/kyustendil-blizo-14-000-sa-bili-posetitelite-na-regionalniya-istoricheski-muzey-prez-2017-godina.html", "text": "Близо 14 000 са били посетителите на музея в Кюстендил за 2017 година. Това каза пред Радио „Фокус” – Кюстендил Валентин Дебочички, директор на Регионален исторически музей – Кюстендил. По думите му се наблюдава устойчива тенденция на плавно покачване на броя на посетителите в музея. \r\n„Имаме 1 560 деца – посетители. Тъй като нашата образователна инициатива детска музейна работилница се провежда изключително успешно за трета поредна  година ежемесечно, около 700 деца са посетили и са работили в музейната работилница на различни теми”, заяви Валентин Дебочички. По думите му през изминалата година музеят е издал и един прекрасен албум – „Изследовател с обектив Йордан Захариев”, с всички запазени съхранени в архива на музея стъклени плаки и снимки на големия изследовател и кореспондент Йордан Захариев. Една част от тях за първи път се публикуват именно в този албум.\r\nВенцеслав ИЛЧЕВ", "date": "2018.01.02", "title": "Кюстендил: Близо 14 000 са били посетителите на Регионалния исторически музей през 2017 година"}
{"url": "http://www.focus-news.net/news/2018/01/02/2472982/mkd-nov-trus-s-magnitud-ot-4-po-skalata-na-rihter-be-registriran-kray-doyran.html", "text": "Към 18:36 часа местно време край Дойран е усетен нов трус, чиито епицентър се намира на около девет километра от стария град Дойран и на 144 километра от Скопие, съобщава македонското електронно издание МКД. Според данни на Европейския сеизмологичен център, земетресението е с магнитуд от 4 по скалата на Рихтер. Няма данни за жертви или разрушения. : Цанко Цолов", "date": "2018.01.02", "title": "МКД: Нов трус с магнитуд от 4 по скалата на Рихтер бе регистриран край Дойран"}
{"url": "http://www.focus-news.net/news/2018/01/02/2472983/gen-kircho-kirov-destabiliziraneto-na-iran-oznachava-ogranichavane-na-vazmozhnostite-mu-za-uchastie-v-protsesite-v-blizkiya-iztok.html", "text": "Дестабилизирането на Иран означава свеждането му до по ниско ниво на участие и възможности в процесите в Близкия Изток. Това коментира пред Радио „Фокус“ ген. Кирчо Киров, началник на Националната разузнавателна служба в периода от 2002 до 2012 година, във връзка с протестите в Иран. Той допълни, че през Иран минават основните снабдителни линии за руските бази в Сирия. \r\n„Иран е третата основна сила, която участва в регулиране на конфликта в Сирия и Ирак, включително - с военен контингент. Иран, заедно с Турция и Русия, е основната движеща сила на процеса в Астана за следвоенно омиротворяване на Сирия. Нарушаването на едно такова статукво, във всички случай би било от полза на едната от играещите страни, а в случая това е сунитският свят и, безусловно - САЩ и Израел“, коментира ген. Киров\r\nТой каза още, че дестабилизацията на Иран очевидно се наблюдава като едно от приоритетните направления в дейността на държави като САЩ и Саудитска Арабия, тъй като по същество тя би отслабила възможностите и позициите на Русия, а до някаква степен - и на Турция.", "date": "2018.01.02", "title": "Ген. Кирчо Киров: Дестабилизирането на Иран означава ограничаване на възможностите му за участие в процесите в Близкия Изток"}
{"url": "http://www.focus-news.net/news/2018/01/02/2472984/makfaks-makedoniya-noviyat-trus-kray-doyran-e-bil-useten-v-balgariya-i-gartsiya.html", "text": "Нов трус от четири по скалата на Рихтер е бил регистриран край Дойран, съобщава македонската държавна агенция Макфакс, като земетресението е било усетено също така в съседните България и Гърция. Експертите смятат, че това е един от вторичните трусове след земетресението, регистрирано тази сутрин. : Цанко Цолов", "date": "2018.01.02", "title": "Макфакс (Македония): Новият трус край Дойран е бил усетен в България и Гърция"}
{"url": "http://www.focus-news.net/news/2018/01/02/2472985/usa-today-broyat-na-postradalite-ot-pozhara-v-bronks-se-uvelichi-do-23-dushi.html", "text": "Броят на пострадалите при пожара в жилищна сграда в нюйоркския квартал Бронкс се увеличи до 23 души, пише американското издание USA Today. По-рано бе съобщено за 16 ранени. Според местните власти никой от пострадалите не е с опасност за живота. \r\nПричината за пожара все още не е изяснена, но на мястото на произшествието се намират повече от 200 пожарникари, които се борят с огъня, обхванал четириетажната сграда, като пожарът най-вероятно е избухнал от най-ниската част на жилищния блок. \r\nКметът на Ню Йорк Бил де Блазио благодари на пожарникарите за тяхната бърза реакция, след като стана ясно, че техни екипи са били на мястото само минути след подадени сигнал. Градоначалникът също така пожела бързо оздравяване на пострадалите. \r\nПроизшествието се случва само дни след като в края на декември при пожар в същия квартал загинаха 12 души. Огънят е бил разпален от дете, играещо си с печка. Блазио определи произшествието като „най-лошото произшествие в последните 25 години“. : Цанко Цолов", "date": "2018.01.02", "title": "USA Today: Броят на пострадалите от пожара в Бронкс се увеличи до 23 души"}
{"url": "http://www.focus-news.net/news/2018/01/02/2472986/glavniyat-prokuror-sotir-tsatsarov-tseliyat-sastav-na-sdvr-e-angazhiran-sas-sluchaya-v-novi-iskar.html", "text": "Целият състав на СДВР е ангажиран в работата по случая в Нови Искър, заяви на брифинг главният прокурор Сотир Цацаров, съобщиха от пресцентъра на МВР. Касае се за семейство, което от около 1,5 година се е преселило от София. Жертвите са пет - баща, син, дъщеря на съпругата, младеж - неин приятел и възрастна жена – майка на съпругата, които, по първоначални данни, са открити застреляни с по един изстрел, заедно с кучето, вероятно в Новогодишната нощ. Става въпрос безспорно тежко криминално престъпление, извършено хладнокръвно. Продължава активната работа за изясняване на евентуални криминални връзки, минало, регистрации и други данни. Работи целият капацитет на столичната полиция, допълни главният прокурор. \r\nЗа издирване е обявена жена, която е живяла на съпружески начала с един от убитите. За издирване е обявен и автомобил БМВ Х 5, собственост на семейството, който липсва от мястото на престъплението, поясни главният секретар на МВР главен комисар Младен Маринов. Към момента все още не е намерено оръжие, но не е изключено това да се случи при продължаването на огледа в хода на процесуално - следствените действия. Тепърва ще се уточняват свидетели. На този етап не е изведена водеща версия и е преждевременно да се говори за убийство и самоубийство. \r\nОт МВР уточняват, че повече информация по случая ще бъде предоставена след приключването на действията на експертите.", "date": "2018.01.02", "title": "Главният прокурор Сотир Цацаров: Целият състав на СДВР е ангажиран със случая в Нови Искър"}
{"url": "http://www.focus-news.net/news/2018/01/02/2472987/afp-amerikanskiyat-postoyanen-predstavitel-v-oon-prizova-za-izvanredna-sreshta-na-organizatsiyata.html", "text": "Американският постоянен представител в ООН Ники Хейли призова за извънредна среща на Общото събрание заради случващото се в Иран, предава AFP. По време на първата пресконференция на Белия дом за годината във вторник, Хейли заяви пред репортери, че „ООН трябва да се изкаже (по въпроса с Иран), в следващите дни ние ще свикаме извънредна среща“. „Хората в Иран искат свобода“, завърши Хейли. : Цанко Цолов", "date": "2018.01.02", "title": "AFP: Американският постоянен представител в ООН призова за извънредна среща на организацията"}
{"url": "http://www.focus-news.net/news/2018/01/02/2472988/veliko-tarnovo-momiche-e-parvoto-bebe-rodeno-v-bolnitsata-v-gorna-oryahovitsa-prez-2018-godina.html", "text": "Първото бебе, родено в МБАЛ „Свети Иван Рилски“ в Горна Оряховица през 2018 година, е момиче. Това съобщи за Радио „Фокус“ – Велико Търново Анна Минева, отговаряща за връзки с обществеността в лечебното заведение.  Детето се е родило вчера, в 11.00 часа, при дежурния екип на д-р Димитринка Димитрова и акушерката Ваня Борисова. Бебето е недоносено, тъй като се появява на бял свят близо два месеца и половина по-рано. То се е родило с тегло 980 грама и веднага е било транспортирано в УМБАЛ-Плевен. Майката е от Горна Оряховица и за нея това е второ раждане.\r\nПоследното бебе за миналата година в Горна Оряховица също е било момиче, тегло 3,950 кг и ръст 52 см. То се е родило в  09.00 сутринта на 31-ви декември при д-р Михаил Милатович и акушерката Мария Вачева. Майката е от Лясковец и за нея това също е второ раждане.\r\nОбщият брой на новородените в МБАЛ „Свети Иван Рилски“ за 2017 година е 383.\r\nНадежда КРЪСТЕВА", "date": "2018.01.02", "title": "Велико Търново: Момиче е първото бебе, родено в болницата в Горна Оряховица през 2018 година"}
{"url": "http://www.focus-news.net/news/2018/01/02/2472989/aleksandar-damovski-mkd-nyama-osnovaniya-za-optimizam-otnosno-postiganeto-na-sporazumenie-na-makedoniya-s-gartsiya-za-imeto-y.html", "text": "Няма основания за оптимизъм относно постигането на споразумение на Македония с Гърция за името й, каза в интервю за Радио „Фокус“ Александър Дамовски, главен редактор на електронното издание МКД. „След срещата в Брюксел между преговарящите от двете страни при посредничеството на специалния пратеник на ООН Матю Нимиц, доколкото знаем ние, както и съобщихме в МКД, не е имало конкретно предложение. Просто двете страни само са повторили досегашните си позиции в преговорите. Според това, което научихме, не имало никакъв напредък. Този оптимизъм, който демонстрират в дните около Нова година премиерите, и на Македония, и на Гърция – Зоран Заев и Алексис Ципрас, рисува друга картина, дава опция за някаква нова възможност, която може би се е случила в преговорите „под масата“, в някои други кръгове, че все пак има пробив в тези твърди позиции, в тези червени линии на двете страни. Всичките варианти на имената – Нова Македония, Горна Македония, Северна Македония, Вардарска - това са стари предложения, стари варианти, които и досега бяха разглеждани на масата на преговорите, но с тях не се стигна до възможност за решение“, допълни Александър Дамовски. \r\nСпоред него е възможно да се стигне до решение, ако новото име бъде само за международна употреба - само в международните организации, без друга намеса във вътрешните работи на Македония, свързана с промяната на Конституцията й и преиздаване на паспортите на гражданите на страната.", "date": "2018.01.02", "title": "Александър Дамовски, МКД: Няма основания за оптимизъм относно постигането на споразумение на Македония с Гърция за името й"}
{"url": "http://www.focus-news.net/news/2018/01/02/2472658/segodnyaukrayna-balgariya-oglavi-saveta-na-evropeyskiya-sayuz-petro-poroshenko-pozdravi-stranata-za-istoricheskoto-sabitie.html", "text": "Президентът на Украйна Петро Порошенко поздрави България за поемането на ротационното председателство на Съвета на Европейския съюз в понеделник. Той отбеляза, че това е първото подобно събитие в историята на България, пише украинското издание „Сегодня“, като се позовава на съобщението на украинския президент, публикувано в социалната мрежа „Туитър“.\r\n„Приветствам нашият надежден партньор България с началото на първото в историята на тази страна председателство в Съвета на ЕС. Очаквам прогрес в нашия амбициозен дневен ред: задълбочаване на политическата асоциация и икономическата интеграция между Украйна Евросъюза, както и разширяване на европейската поддръжка за възстановяването на териториалната цялост на Украйна“, заяви Порошенко.\r\nПредседателството на България започна на 1 януари. Страната обяви за девиз на своята шестмесечна председателска програма националният девиз „Силата е в единството“.\r\nСофия пое председателството на Съвета на ЕС за половин година, поемайки „щафетата“ от Естония. Независимо от това, че в Европа България се възприема като приятелски настроена към Русия страна заради обещанията й да работи за отмяната на антируските санкции, тя постави като свои основни задачи поддържането на сигурността, стабилността и солидарността в Европа.\r\nОт изданието напомнят, че президентът на България Румен Радев иска отмяна на санкциите срещу Русия, тъй като, според неговото мнение, те нанасят щети, както на руската, така и на европейската икономика. От редакцията отбелязват още, че България е замразила сделката за с Русия за ремонт на своите изтребители МиГ-29 заради жалбата на Украйна.\r\nПревод и редакция:", "date": "2018.01.02", "title": "“Сегодня“(Украйна): България оглави Съвета на Европейския съюз: Петро Порошенко поздрави страната за историческото събитие"}
{"url": "http://www.focus-news.net/news/2018/01/02/2472659/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Изненадващият призив на севернокорейския лидер Ким Чен-ун за директни разговори с Южна Корея може да вкара клин в десетилетния съюз между Сеул и Вашингтон. Тази инициатива има потенциала да разсее напрежението на Корейския полуостров, но също така и да подкопае твърдия подход на американския президент Доналд Тръмп към Пхенян, пише авторитетното американско издание The New York Times.\r\nВ новогодишното си обръщение, севернокорейският лидер демонстрира коренна промяна в тона си по отношение на Южна Корея. След като игнорираше южната си съседка години наред, Ким призова за спешно провеждане на разговори, които да подобрят отношенията между страните и да свалят военното напрежение на Корейския полуостров.\r\nКим заяви също, че смята да се съобрази с желанието на южнокорейския президент Мун Дже-ин да изпрати делегация на Севера на Зимните Олимпийски игри, които ще се проведат в Пьончан през февруари и март.\r\nСпоред анализаторите, лидерът на Северна Корея търси възможност да отслаби международния натиск върху страната му, както и да създаде разделение между САЩ и Южна Корея.\r\nМун многократно е призовавал за диалог със Севера, с надеждата, че провеждането на разговори ще намали напрежението и ще доведе до организирането на по-широки международни преговори относно оръжейните програми на Пхенян. Реакцията на южнокорейския президент дойде само няколко часа след речта на Ким. \r\n„Ние вече многократно сме изразявали готовността си да влезем в диалог със Северна Корея по всяко време, на всяко място и във всеки формат, стига двете страни да получат възможността да възстановят отношенията си и мира на Корейския полуостров“ заяви говорителят на Мун Парк Су-хюн.\r\nТази позиция е в пълно противоречие с призивите на Доналд Тръмп за осъществяване на максимален натиск над Пхенян и стриктно спазване на санкциите на ООН срещу комунистическата държава. Американският президент нееднократно е споделял мнението си, че единственият начин за спиране  на ядрената и ракетната програма на Северна Корея е чрез военни средства.\r\nМун официално подкрепя прилагането на международните санкции. През последните седмици, правителството му задържа два петролни танкера по подозрение, че се използват за заобикаляне на ограниченията за доставка на петролни продукти на Северна Корея.\r\nОт друга страна, южнокорейският президент е съгласен с Китай и Русия, че единственият начин за разрешаване на ядрената криза са преговорите. Внезапната овертюра на Ким от понеделник най-вероятно ще даде смелост на Сеул и Пекин да подновят призивите си за провеждане на разговори.\r\n*** От понеделник, 1 януари, продажбата и употребата на марихуана в Калифорния става легална, пише американското издание Washington Examiner.\r\nСтотици магазинчета вече са кандидатствали за лиценз за продажба на марихуана, но повечето градове в американския щат все още не са одобрили свободната употреба и разпространение на лекия наркотик.\r\nКъм петък, 29 декември, в щата са издадени 49 разрешителни за тази дейност.  Продажбата на индийски коноп вече беше позволена в няколко големи града, включително Лос Анджелис, Сан Диего и Оукланд, но най-малко 300 други населени места все още отказват да легализират марихуаната.\r\nКалифорния стана осмия американски щат, който позволява свободната продажба и употреба на индийски коноп. На лицата, навършили 21 години, се позволява да държат в себе си до 29 грама от растението, както и да отглеждат до шест растения в домовете си.\r\n*** Безредиците в Иран продължават вече няколко дни. Президентът на САЩ подкрепи антиправителствените протести чрез серия от съобщения в социалната мрежа „Туитър“ и привлече вниманието на международната общност върху събитията в Ислямската република, пише  китайското правителствено издание Global Times.\r\nСлед избухването на масовите протести във втория по-големина град в страната Мешхед, в четвъртък, те се разпространиха в повечето големи населени места, включително Техеран. Засега протестите са далеч от мащаба на тези от 2009-а година. Първоначално, демонстрантите излязоха, за да изразят недоволството си от влошаването на икономическата ситуация и увеличаването на цените, но много скоро се разбра, че това са антиправителствени протести, поставящи искания за „освобождаване на политическите затворници“ и „свобода“. Подкрепата на Техеран за шиитски паравоенни формирования в Близкия Изток също бе подложена на критика.\r\nИран е религиозна страна, в която духовният лидер има по-големи правомощия и влияние от президента, но там се провеждат и свободни избори и се допуска по-открито изразяване на общественото мнение, отколкото в другите страни от региона на Близкия Изток. Преди революцията от 1979 година, династията Пахлави насърчаваше модернизация на социалните отношения в страната по Западен модел, като същевременно упражняваше диктатура. След революцията, Иран стана враг номер едно на Запада в Близкия Изток. Отношенията между Техеран и сунитските арабски държави са напрегнати.\r\nВсички прояви на недоволство и неподчинение в Иран са щастие за Западния свят. Независимо от това, че хаосът в Близкия Изток не носи полза на Западните държави, те изпадат във възторг, когато държава като Иран изпадне в турбулентност. Многопартийните избори в Иран и неговата устойчивост срещу улични протести го правят по-стабилен от другите страни в Близкия Изток, но  независимо от това, религиозният авторитаризъм и антагонистичните отношения със Запада, правят страната уязвима за социални протести.\r\nГенерално погледнато, повечето не-Западни страни се управляват с повече или по-малко авторитаризъм и избухването на улични протести почти винаги представлява предизвикателство за стабилността им. За не-Западните правителства, ефективната комуникация със собственото им общество в подобни случаи, почти винаги е белязана от сериозни трудности, защото те трябва преди всичко да се концентрират върху подобряването на жизнения стандарт на народа си. \r\nЗападните държави често се обединяват, за да подкрепят протестни движения в не-западни страни. С ниско самочувствие в областта на политиката, развиващите се страни, които се сблъскат с улични протести, стават лесна жертва на създадения хаос.\r\n***", "date": "2018.01.02", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2018/01/02/2472660/predstoyashti-sabitiya-v-stranata-za-2-yanuari-agentsiya-fokus.html", "text": "***\r\nОт 11.00 часа в Национален пресклуб БТА ще се състои пресконференция на тема: „България - средище между Изтока и Запада“, с участието на проф. д.ик.н. Нина Дюлгерова - преподавател във ВСУ „Черноризец Храбър” и ЮЗУ „Неофит Рилски”, доц. д-р Георги Чанков - преподавател в УНСС, и Кольо Парамов - финансов експерт.\r\n***\r\nОт 14.00 часа 5-и състав на Специализирания наказателен съд ще заседава по делото, образувано по молба на Георги А. за изменение на мярка за неотклонение „Задържане под стража“.\r\n***\r\nОт 14.00 часа 13-и състав на Специализирания наказателен съд ще заседава по делото, образувано по молба на Петър П. за изменение на мярка за неотклонение „Задържане под стража“.\r\n***\r\nОт 19.00 часа в концертен комплекс „България“ ще започне първият от 28 концерта на Софийската филхармония в партньорство с НМА „Проф. Панчо Владигеров“ с музиката на 28-те страни-членки на Европейския съюз.  \r\n***\r\nОт 09.00 часа Врачанският митрополит Григорий ще оглави богослужението в митрополитския храм „Св. Николай Мирликийски”.\r\n***\r\nОт 10.00 часа в Библиотека на НЧ „Градина-Върбица 1894“ ще се проведе Литературно четене по повод 155 години от рождението на Алеко Константинов.\r\n***\r\nОт 09.00 часа Неврокопският митрополит Серафим ще оглави архиерейска света литургия  в катедралния храм \"Св. св. Кирил и Методий\" в  Гоце Делчев.\r\n***\r\nОт 08.30 часа в стая 374 в Община Шумен ще бъдат разпределени местата за продажба на мартеници в централната градска част.", "date": "2018.01.02", "title": "Предстоящи събития в страната за 2 януари (Агенция „Фокус“)"}
{"url": "http://www.focus-news.net/news/2018/01/02/2472661/obozrevatelyukrayna-strana-koyato-iska-otmyana-na-sanktsiite-sreshtu-rusiya-oglavi-es.html", "text": "От 1 януари 2018 година, България е ротационен председател на Съвета на Европейския съюз. Страната нееднократно се е застъпвала за отмяна на антируските санкции, предава украинският информационен портал „Обозреватель“.\r\nСтраната обяви официално своята главна задача за периода на председателството: поддържане на сигурността, стабилността и солидарността в Европа.\r\nОсвен това, важни приоритети за България ще са насърчаването на европейската перспектива за страните от региона на Западните Балкани, единният цифров пазар, стабилността и сигурността на фона на бежанската криза, както и икономическия ръст и съвместна отбрана на ЕС.\r\nБългария оглавява Съвета на Европа за първи път от влизането си в Съюза преди 10 години.\r\nОт украинския портал припомнят, че президентът на България Румен Радев е заявил, че Брюксел трябва да отмени санкциите срещу Русия, защото от това страда най-вече бизнеса.\r\nПревод и редакция:", "date": "2018.01.02", "title": "„Обозреватель“(Украйна): Страна, която иска отмяна на санкциите срещу Русия, оглави ЕС"}
{"url": "http://www.focus-news.net/news/2018/01/02/2472662/dialogukrayna-strana-simpatizirashta-na-kremal-i-iskashta-otmyana-na-antiruskite-sanktsii-oglavi-saveta-na-evropeyskiya-sayuz.html", "text": "От 1 януари България е ротационен председател на Съвета на Европейския съюз за следващите шест месеца, наследявайки Естония, пише украинското електронно издание „Диалог“.\r\nОсновната задача на София за времето на председателството е „поддържането на сигурността, стабилността и солидарността в Европа“.\r\nБританското издание The Guardian отбелязва, че председателството ще е предизвикателство за България, която за 10 години членство в ЕС така и не е постигнала значими резултати в провеждането на необходимите реформи и продължава да е най-бедната и най-корумпирана страна-членка на Евросъюза.\r\nОт украинското издание смятат, че си струва да подчертаят, че наскоро министър-председателят на България Бойко Борисов е заявил, че по време на председателството на Съвета на Европейския съюз, неговата страна ще се стреми към отмяна на антируските санкции. От редакцията напомнят още, че България е подкрепила антируския доклад за състоянието на националната сигурност на Украйна, в който Русия се обвинява в посегателство над териториалната цялост на независими държави.\r\nПревод и редакция:", "date": "2018.01.02", "title": "„Диалог“(Украйна): Страна, симпатизираща на Кремъл и искаща отмяна на антируските санкции, оглави Съвета на Европейския съюз"}
{"url": "http://www.focus-news.net/news/2018/01/02/2472663/pregled-na-komentarite-za-rotatsionnoto-predsedatelstvo-na-balgariya-na-saveta-na-evropeyskiya-sayuz-v-ukrainskite-medii-agentsiya-fokus.html", "text": "“Сегодня“(Украйна): България оглави Съвета на Европейския съюз: Петро Порошенко поздрави страната за историческото събитие\r\nСофия. Президентът на Украйна Петро Порошенко поздрави България за поемането на председателството на Съвета на Европейския съюз в понеделник. Той отбеляза, че това е първото подобно събитие в историята на България, пише украинското издание „Сегодня“, като цитира съобщението на украинския президент, публикувано в социалната мрежа „Туитър“.\r\n„Приветствам нашият надежден партньор България с началото на първото в историята на тази страна председателство в Съвета на ЕС. Очаквам прогрес в нашия амбициозен дневен ред: задълбочаване на политическата асоциация и икономическата интеграция между Украйна Евросъюза, както и разширяване на европейската поддръжка за възстановяването на териториалната цялост на Украйна“, заяви Порошенко.\r\nПредседателството на България започна на 1 януари. Страната обяви за девиз на своята шестмесечна председателска програма националният девиз „Силата е в единството“.\r\nСофия пое председателството на Съвета на ЕС за половин година, поемайки „щафетата“ от Естония. Независимо от това, че в Европа България се възприема като приятелски настроена към Русия страна заради обещанията й да работи за отмяната на антируските санкции, тя постави като свои основни задачи поддържането на сигурността, стабилността и солидарността в Европа.\r\nОт изданието напомнят, че президентът на България Румен Радев иска отмяна на санкциите срещу Русия, тъй като, според неговото мнение, те нанасят щети, както на руската, така и на европейската икономика. От редакцията отбелязват още, че България е замразила сделката за с Русия за ремонт на своите изтребители МиГ-29 заради жалбата на Украйна.\r\n***„112“(Украйна): България оглави Съвета на Европейския съюз за половин годинаОт 1 януари, България започва шестмесечното  си ротационно председателство на Съвета на Европейския съюз, наследявайки Естония, предава украинската телевизия „112“.\r\nБългария посочи поддържането на сигурността, стабилността и солидарността в Европа за основни задачи на председателството си: „Сигурна Европа, защото бежанската криза и терористичните нападения през последните години показаха колко сме уязвими; стабилна Европа, защото гражданите искат да знаят, че ЕС се грижи за просперитета и благополучието им; солидарна Европа, защото всички страни-членки се сблъскват с едни и същи основни проблеми и те могат да бъдат преодолени само чрез съвместни действия, а не с мерки на национално или местно ниво“, се заявява в извадката от заявлението на българското правителство, цитирана от украинската медия.\r\nТова е първото председателство на България след влизането на страната в ЕС.\r\nОт редакцията на украинската телевизия напомнят, че президентът и премиерът на България са се обявили за отмяна на европейските санкции срещу Русия.\r\n*** „Интерфакс“(Украйна): България пое ротационното председателство на Съвета на ЕС\r\nБългария обяви националния си девиз „В единството е силата“ за девиз и на своята шестмесечна програма за времето на ротационното си председателство на Съвета на Европейския съюз, предава украинската редакция на агенция „Интерфакс“.\r\n„Главната ценност на европейския проект е в това, че той размива разделителните линии и обединява раздробения континент около вековните стремежи за мир, свобода, демокрация, разцвет и справедливост на населяващите го народи“, се заявява в утвърдена от Министерския съвет на България програма, публикувана през декември миналата година.\r\n*** „Обозреватель“(Украйна): Страна, която иска отмяна на санкциите срещу Русия, оглави ЕС От 1 януари 2018 година, България е ротационен председател на Съвета на Европейския съюз. Страната нееднократно се е застъпвала за отмяна на антируските санкции, предава украинският информационен портал „Обозреватель“.\r\nСтраната обяви официално своята главна задача за периода на председателството: поддържане на сигурността, стабилността и солидарността в Европа.\r\nОсвен това, важни приоритети за България ще са насърчаването на европейската перспектива за страните от региона на Западните Балкани, единният цифров пазар, стабилността и сигурността на фона на бежанската криза, както и икономическия ръст и съвместна отбрана на ЕС.\r\nБългария оглавява Съвета на Европа за първи път от влизането си в Съюза преди 10 години.\r\nОт украинския портал припомнят, че президентът на България Румен Радев е заявил, че Брюксел трябва да отмени санкциите срещу Русия, защото от това страда най-вече бизнеса.\r\n*** „Диалог“(Украйна): Страна, симпатизираща на Кремъл и искаща отмяна на антируските санкции, оглави Съвета на Европейския съюз\r\nСофия. От 1 януари България е ротационен председател на Съвета на Европейския съюз за следващите шест месеца, наследявайки Естония, пише украинското електронно издание „Диалог“.\r\nОсновната задача на София за времето на председателството е „поддържането на сигурността, стабилността и солидарността в Европа“.\r\nБританското издание The Guardian отбелязва, че председателството ще е предизвикателство за България, която за 10 години членство в ЕС така и не е постигнала значими резултати в провеждането на необходимите реформи и продължава да е най-бедната и най-корумпирана страна-членка на Евросъюза.\r\nОт украинското издание смятат, че си струва да подчертаят, че наскоро министър-председателят на България Бойко Борисов е заявил, че по време на председателството на Съвета на Европейския съюз, неговата страна ще се стреми към отмяна на антируските санкции. От редакцията напомнят още, че България е подкрепила антируския доклад за състоянието на националната сигурност на Украйна, в който Русия се обвинява в посегателство над териториалната цялост на независими държави.", "date": "2018.01.02", "title": "Преглед на коментарите за ротационното председателство на България на Съвета на Европейския съюз в украинските медии ( Агенция „Фокус“ )"}
{"url": "http://www.focus-news.net/news/2018/01/02/2472664/balgariya-komentari-v-svetovnite-medii-agentsiya-fokus.html", "text": "На първи януари България поема своето шестмесечно председателство на Съвета на Европейския съюз, като страната ще трябва да се справи в тежко предизвикателство, съобщава Deutsche Welle. Разговорите за Брекзит, преговорите относно съставяне на обща позиция що се отнася до мигрантската криза и подготовката за приемането на нов бюджет на Съюза за след 2020 година са само три от проблемите, с които България ще се сблъска. Според Лиляна Павлова, българският министър за европейското председателство, за да се справи страната успешно със стоящите пред нея задачи ще бъде нужен политически консенсус, диалог и взаимно разбиране. По думите на Павлова, България ще положи усилия за да запази единството и стабилността в Съюза, но според нея, пред София има и допълнителни задачи, пише още медията. Сред тях са подсигуряването на повече възможности за бъдещето на младите хора, нещо което е тясно свързано с приемането на следващия бюджет на ЕС. \r\nБългария също така ще се съсредоточи върху възможностите пред страните от Западните Балкани и тяхното присъединяване към Съюза.\r\n*** От първи януари България поема председателството на Съвета на Европейския съюз, като според българския министър, отговарящ за европедседателството Лиляна Павлова, в рамките на мандата в София ще бъдат проведени около 300 официални срещи, съобщава ТАСС. Това включва 30 срещи с участието на европейските лидери,  разясни Павлова и добави, че страната ще бъде посетена от около 25 хил. гости. \r\n„В рамките на нашето председателство ще бъдат проведени 300 срещи в България и 1,500 срещи на високопоставени експерти в Страсбург и Брюксел“, разкри Павлова. По нейните думите, България ще се опита да играе ролята на координатор. С посредничеството на София ще продължат преговорите за Брекзит, развитието на въпроса за мигрантската политика, развитието на региона на Западните Балканите и неговата евроинтеграция. България също така има намерение да повдигне въпроса за вдигане на санкциите срещу Русия, отбелязва още агенцията. По думите на Павлова, „премиерът Бойко Борисов и българското правителство третира проблема за санкциите като един от главните в дневния ред“, който според министъра ще бъде „разгледан в различни формати с цел да се намери най-доброто решение“.\r\n*** За първи път, откакто влезе в Европейски съюз преди 10 години, България пое ротационното председателство на Съвета на ЕС, като започна шестмесечния си мандат с посланието \"Силата е в единството“, предава македонската информационна агенция „Макфакс“.\r\nКато един от най-важните приоритети за своя мандат, България посочи привличането на вниманието на ЕС към страните от Западните Балкани.\r\nВече бе обявено, че може би най-важната среща, която ще се проведе по време на председателството на България, ще бъде специалната среща на върха на ЕС със страните-кандидатки за членство в Съюза от Западните Балкани, която трябва да се проведе в средата на май.\r\nОсвен това, България обяви, че ще работи активно за постигането на консенсус за разрешаването на бежанската криза и срещу отказа на някои страни да приемат споразумението за квотното разпределение на мигрантите. \r\nНа 1 юли, България ще бъде наследена от Австрия.", "date": "2018.01.02", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2018/01/02/2472665/sport-izigraha-se-pet-macha-ot-angliyskata-vissha-liga.html", "text": "Изиграха се пет срещи от програмата на 22-ия кръг на английската Висша лига. \r\nЕвертън – Манчестър Юнайтед 0:2\r\nБърнли – Ливърпул 1:2\r\nСтоук Сити – Нюкасъл 0:1\r\nБрайтън – Борнемут 2:2\r\nЛестър – Хъдърсфийлд 3:0\r\nНачело във временното класиране е Манчестър Сити с актив от 59 точки и мач по-малко от втория Манчестър Юнайтед, който има 47 точки.  На третото място, също с мач по-малко, е Челси с 45 точки.", "date": "2018.01.02", "title": "Спорт: Изиграха се пет мача от английската Висша лига"}
{"url": "http://www.focus-news.net/news/2018/01/02/2472666/sport-parviyat-mach-na-grigor-dimitrov-v-brizban-tryabva-da-zapochne-v-okolo-6-chasa.html", "text": "Най-добрият български тенисист Григор Димитров ще започне участието си на турнира в австралийския град Бризбън във вторник рано  сутринта. В около 6 часа българско време, Димитров трябва да излезе на корта за мач от първия кръг на надпреварата на двойки. Негов партньор ще е американецът Райън Харисън, а техни съперници ще са австралийците Лейтън Хюит и Джордан Томпсън. Утре българинът ще разбере и кой ще е негов съперник в турнира на сингъл. Той ще бъде определен в сблъсъка между Джон Милмън и Питър Полански.", "date": "2018.01.02", "title": "Спорт: Първият мач на Григор Димитров в Бризбън трябва да започне в около 6 часа"}
{"url": "http://www.focus-news.net/news/2018/01/02/2472667/sport-manchestar-yunayted-i-livarpul-zapochnaha-novata-godina-s-vazhni-pobedi.html", "text": "Двата най-титулувани отбора в английския футбол Манчестър Юнайтед и Ливърпул започнаха новата 2018-а година с победи в трудните си гостувания от 22-ия кръг на английската Висша лига. Рекордьорът по титли в Англия Манчестър Юнайтед показа добра игра в мача срещу Евертън на неговия стадион „Селхърст парк“ и победи с 2:0, след голове на Антони Марсиал и Джеси Лингард през второто полувреме на мача. Ливърпул пък имаше драматично гостуване на Бърнли, спечелено с 2:1. „Мърсисайдци“ поведоха с гол на Садио Мане в 61-ата минута, но домакините успяха да изравнят резултата с гол на Гудмунсон три минути преди края на редовното време, за да се стигне до 94-ата минута, когато защитникът Рагнар Клаван отбеляза победното попадение за гостите.\r\nМанчестър Юнайтед е на второ място във временното класиране с актив от 47 точки, а Ливърпул са 4-и с три точки по-малко.", "date": "2018.01.02", "title": "Спорт: Манчестър Юнайтед и Ливърпул започнаха новата година с важни победи"}
{"url": "http://www.focus-news.net/news/2018/01/02/2472668/ria-novosti-frantsiya-iska-da-sazdade-targovska-os-ot-evropa-do-kitay-prez-rusiya.html", "text": "Министърът на икономиката и финансите на Франция Бруно ле Мер заяви, че в Париж са на мнение, че развиването на търговските отношения с Китай и Русия може да компенсира „нарастващата неопределеност“ в отношенията със САЩ и в тази връзка, френските власти имат намерение да създадат „търговска ос“ от Европа до Пекин през Москва, предава РИА Новости.\r\n„Ние преминаваме от свят, в който господстваха най-вече трансатлантическите отношения, към по балансирана международна политика“, заяви той, в интервю пред американското издание The Wall Street Journal.\r\nМинистърът разкритикува Вашингтон за въвеждането на „екстериториални санкции“ – закони, забраняващи на чуждестранни компании, които осъществяват дейност в САЩ, да си сътрудничат с Русия. Според мнението на Ле Мер, подобни мерки ще превърнат САЩ във „фактически жандарм на световната търговия“.\r\n„Това противоречи на нашия възглед за многостранна световна търговия“, добави френският политик. Освен това, той заяви, че в момента условията не позволяват отмяна или смекчение на антируските санкции, но  изрази надежда, че положението ще се промени. Затова, Франция и Русия трябва да поддържат и разширяват двустранното сътрудничество в условията на действащите санкции, както и да се готвят за деня, когато рестрикциите ще бъдат отменени, обобщи Ле Мер.\r\nПревод и редакция:", "date": "2018.01.02", "title": "РИА Новости: Франция иска да създаде търговска ос от Европа до Китай през Русия"}
{"url": "http://www.focus-news.net/news/2018/01/02/2472669/domat-za-siratsi-na-otets-ivan-v-novi-han-gorya-v-novogodishnata-nosht-obzor.html", "text": "В новогодишната нощ горя Домът за сираци „Св. Николай“ на отец Иван в Нови хан. Сградата е горяла през нощта, като за погасяването ѝ са се отзовали три пожарникарски автомобила. Отец Иван поясни, че е изгоряла част от приюта, както и покривът. Вследствие на огъня са нанесени щети и на инсталацията. Свещеникът уточни, че пожарът е възникнал от искра от комина на камината. При инцидента няма пострадали. Децата и живеещите там са евакуирани навреме. Те са настанени на различни места при близки на отец Иван в София, Елин Пелин, с. Доганово, а след възстановяване на инсталацията и пускането на тока, ще се върнато обратно. По преценка на отец Иван за възстановяването на приюта са необходими дървен материал и около 50 хил. лв. \r\nДеница КИТАНОВА", "date": "2018.01.02", "title": "Домът за сираци на отец Иван в Нови хан горя в новогодишната нощ (ОБЗОР)"}
{"url": "http://www.focus-news.net/news/2018/01/02/2472670/turtsiya-tarsi-podobrenie-na-vrazki-s-germaniya-obzor.html", "text": "По време на свое интервю за германска медия, турският външен министър Мевлют Чавушоглу разкри, че страната му иска подобрение на връзките с Германия след дългия период на хладни двустранни отношения. От неуспешния опит за преврат в Турция през 2016 г., около 50 хил. души са арестувани в страната, сред които и поне дузина германски жители, което доведе до влошаване на отношенията между Берлин и Анкара. Срещу множество от задържаните все още няма издадени официални обвинения, въпреки месеците прекарани в ареста. \r\nМеждувременно Турция иска екстрадирането от Германия на определен брой хора, които според властите са били замесени в опита за преврат или са членове на обявената за терористична групировка Работническа партия на Кюрдистан. Отношенията се изостриха допълнително след като Германия показа неодобрението си за проведения референдум в Турция, който доведе до увеличаване на правомощията на президент Реджеп Тайип Ердоган. \r\nВ последните месеци Турция смекчи тона си относно арестуваните германски граждани, като някои от тях бяха освободени, въпреки че немалка част все още се намират в ареста. \r\nТурският външен министър разкри по  време на интервюто си, че двете страни водят „добри преговори“ и че германският му колега Зигмар Габриел е негов „личен приятел“. „От наша гледна точка не виждаме никаква криза“ в двустранните отношения. „Турция няма проблем с Германия, но Германия има проблем с нас“ отбеляза външният министър. Английската редакция на германската медия Deutsche Welle обаче не пропуска да отбележи, че по думите на Чавушоглу, турското правителство прави всичко възможно за да ускори процеса по издаване на обвинителен акт срещу германския репортер и кореспондент на „Де Велт“ Дениз Юджел, който бе задържан през февруари 2017 г., като от тогава до сега срещу него няма издадени формални обвинения.  Според първия дипломат, Турция е „безопасна страна“ и добър приятел на германците. Според външния министър, най-лошото в двустранните отношения между Анкара и Берлин е преминало и страната му може да се надява на подобряване на връзките през 2018-та година.", "date": "2018.01.02", "title": "Турция търси подобрение на връзки с Германия (ОБЗОР)"}
{"url": "http://www.focus-news.net/news/2018/01/02/2472671/novogodishnite-pozhelaniya-na-balgarskite-polititsi-obzor.html", "text": "Мир, здраве, просперитет на държавата и успешно председателство на Съвета на ЕС бяха сред най-честите пожелания на българските политици за новата година. \r\nВ новогодишното си обръщение пред българския народ президентът Румен Радев заяви, че новата година ще е изпитание за българската демокрация, но ще намерим мъдрост и характер да я съхраним. По думите му всеки от нас свързва смяната на годините с добри намерения, надежди и заричания, които често угасват още през януари. „Успехът остава редом с тези, които не жалят сили през цялата година. Защото дали годината ще е добра или лоша, зависи от нас и най-вече от общите ни усилия да градим справедливо, достойно и сплотено общество. А за това са нужни разум, воля и морал“, отбеляза президентът Радев. \r\nПремиерът Бойко Борисов поздрави българите с публикация в профила си във \"Фейсбук\", в която посочи: \"Изпратихме една година, изпълнена със значими за страната ни събития – получихме признание от световните лидери като фактор на Балканите, отворихме нова страница в добросъседските си отношения и сътрудничество, подписахме знакови споразумения. Продължаваме да пазим успешно граници на Европа и да бъдем стабилен и предвидим партньор в ЕС. В ключов за Съюза момент за първи път България ще поеме европредседателството. Вярвам, че успешно ще работим по приоритетите, които зададохме, и по приемствеността“. „Нека девизът „Обединението прави силата“ ни води не само в председателството, но и в развитието ни като народ\", пожела премиерът. \r\nЛидерът на БСП Корнелия Нинова също използва социалните медии и още преди настъпването на Новата 2018-та отправи пожелание тя да бъде мирна и благодатна за България. \"Пожелавам на всички българи здраве, сполука и вяра, че 2018 ще бъде по-щастлива за семействата ви. Нека я посрещнем единни и силни, с надежда за добруването на страната и на всеки един от вас!\", написа още Нинова.\r\nПредседателят на ПГ на ГЕРБ и зам.-председател на партията Цветан Цветанов публикува в своя профил във „Фейсбук“: „Честита нова година, приятели! Пожелавам на всички много здраве, щастие и късмет! И нека да продължаваме заедно напред да обичаме България и да работим за бъдещето ни!“.\r\nМинистърът на външните работи Екатерина Захариева отправи призив да „бъдем обединени около идеите, които ни водят към бъдещето такова, каквото всички мечтаем.“ „Да си пожелаем здраве, сили и смирение - за да променяме, за да помагаме и да се учим на повече благодарност и добротворство“, допълни тя. \r\nМинистърът на туризма Николина Ангелкова изрази надежда 2018-та годинада бъде изпълнена със стремеж към по-добро бъдеще. \"През изминалата 2017-та видяхме реални резултати от усилията ни за предоставяне на качествен туристически продукт. Вярвам, че с обединени усилия можем да превърнем България в целогодишна туристическа дестинация\", заяви още министър Ангелкова.\r\nСтоличният кмет Йорданка Фандъкова пожела: „Благословена и успешна Нова година! Нека доброто, което правите, се връща при вас като добро и радост. Бъдете здрави!“.", "date": "2018.01.02", "title": "Новогодишните пожелания на българските политици (ОБЗОР)"}
{"url": "http://www.focus-news.net/news/2018/01/02/2472672/tass-protestirashtite-v-iran-ubiha-politsay.html", "text": "Протестиращ е открил огън по полицейските служители в понеделник, по време на антиправителствена демонстрация в иранския град Неджефабад, убивайки един полицай и ранявайки още трима, предава ТАСС, като се позовава на информация от местните власти.\r\n„В град Неджефабад, манифестант е стрелял по полицейските служители с ловно оръжие, в резултат от което са ранени трима души, а един е убит“, заяви представителят на местната полиция Саид Монтазера ал Махди.\r\nПротестните акции в Иран започнаха в четвъртък във втория по големина град Мешхед. Участниците в антиправителствените протести първоначално излязоха по улиците, за да протестират срещу увеличението на цените. Вълненията обхванаха много градове в цялата страна, като според последните данни, по време на безредиците са загинали най-малко 12 души.", "date": "2018.01.02", "title": "ТАСС: Протестиращите в Иран убиха полицай"}
{"url": "http://www.focus-news.net/news/2018/01/02/2472673/tezhko-dezhurstvo-v-speshnite-tsentrove-v-novogodishnata-nosht-obzor.html", "text": "Тежко дежурство в спешните центрове в новогодишната нощ отчетоха в София и Пловдив. В Центъра за спешна медицинска помощ – София са подадени над 300 сигнала в новогодишната нощ, като 50 са случаите на тежки алкохолни опиянения и злоупотреба с наркотици. Четири са били случаите на инсулт, един на инфаркт и три на прединфарктни състояния. В ранните часове на 1 януари 2018 г. 60-годишен мъж е починал, след като е бил прегазен от влак край кв. „Курило“ на Нови Искър. През изминалото денонощие други двама души са пострадали при пътнотранспортни произшествия. 500 пациенти са преминали през УМБАЛСМ „Пирогов“ през новогодишната нощ. В болницата са извършени 4 оперативни интервенции заради проблеми в храносмилателната система. Стана ясно, че тази година случаите в токсикологията на УМБАЛСМ „Пирогов“ са по-малко в сравнение с минали години. В лечебното заведение са приети двама пациенти заради употреба на алкохол и марихуана, а трима след консумация на уиски на екс. В „Пирогов“ отчетоха още, че след тази Нова година трима души са с ампутация на пръсти след използване на пиратки. Поради същата причина други пациенти са със счупвания и изгаряния в областта на пръстите. От пиратки в новогодишната нощ пострадаха и двама души от Пловдив, като и двамата са възрастни мъже. По данни на Центъра за спешна медицинска помощ в Пловдив общо над 50 са случаите на прегледаните пациенти през новогодишната нощ. 90 % от тях са били в нетрезво състояние. В града са регистрирани три смъртни случая на възрастни хора, които са били болни.\r\nДеница КИТАНОВА", "date": "2018.01.02", "title": "Тежко дежурство в спешните центрове в новогодишната нощ (ОБЗОР)"}
{"url": "http://www.focus-news.net/news/2018/01/02/2472674/intenziven-be-trafikat-v-posledniya-pochiven-den-obzor.html", "text": "Интензивен бе трафикът към големите градове в последния от поредицата почивни дни. Най-натоварено бе движението в посока столицата, на където пътуваха около 300 000 автомобила. За улеснение на трафика през Владая от 10.00 до 20.00 часа имаше две ленти за прибиращите се към София. На всички входни артерии на столицата бяха разположени полицейски патрули, които регулираха движението. Полицейското присъствие и по основните пътни направления в страната също бе засилено и екипи следяха за скоростта с радари. Трафикът през магистралите се движеше в колони във всички пътни платна. Ограничено бе движението на камиони над 12 тона по най-натоваренитe пътища. По информация на Агенция „Пътна инфраструктура“, въпреки интензивния трафик, движението в страната се е осъществявало нормално, без сериозни задръствания и пътни инциденти. Голямото прибиране след празниците се очаква да продължи и утре.", "date": "2018.01.02", "title": "Интензивен бе трафикът в последния почивен ден (ОБЗОР)"}
{"url": "http://www.focus-news.net/news/2018/01/02/2472675/the-new-york-times-overtyurata-na-kim-chen-un-mozhe-da-vkara-klin-v-sayuza-mezhdu-yuzhna-koreya-i-sasht.html", "text": "Изненадващият призив на севернокорейския лидер Ким Чен-ун за директни разговори с Южна Корея може да вкара клин в десетилетния съюз между Сеул и Вашингтон. Тази инициатива има потенциала да разсее напрежението на Корейския полуостров, но също така и да подкопае твърдия подход на американския президент Доналд Тръмп към Пхенян, пише авторитетното американско издание The New York Times.\r\nВ новогодишното си обръщение, севернокорейският лидер демонстрира коренна промяна в тона си по отношение на Южна Корея. След като игнорираше южната си съседка години наред, Ким призова за спешно провеждане на разговори, които да подобрят отношенията между страните и да свалят военното напрежение на Корейския полуостров.\r\nКим заяви също, че смята да се съобрази с желанието на южнокорейския президент Мун Дже-ин да изпрати делегация на Севера на Зимните Олимпийски игри, които ще се проведат в Пьончан през февруари и март.\r\nСпоред анализаторите, лидерът на Северна Корея търси възможност да отслаби международния натиск върху страната му, както и да създаде разделение между САЩ и Южна Корея.\r\nМун многократно е призовавал за диалог със Севера, с надеждата, че провеждането на разговори ще намали напрежението и ще доведе до организирането на по-широки международни преговори относно оръжейните програми на Пхенян. Реакцията на южнокорейския президент дойде само няколко часа след речта на Ким. \r\n„Ние вече многократно сме изразявали готовността си да влезем в диалог със Северна Корея по всяко време, на всяко място и във всеки формат, стига двете страни да получат възможността да възстановят отношенията си и мира на Корейския полуостров“ заяви говорителят на Мун Парк Су-хюн.\r\nТази позиция е в пълно противоречие с призивите на Доналд Тръмп за осъществяване на максимален натиск над Пхенян и стриктно спазване на санкциите на ООН срещу комунистическата държава. Американският президент нееднократно е споделял мнението си, че единственият начин за спиране  на ядрената и ракетната програма на Северна Корея е чрез военни средства.\r\nМун официално подкрепя прилагането на международните санкции. През последните седмици, правителството му задържа два петролни танкера по подозрение, че се използват за заобикаляне на ограниченията за доставка на петролни продукти на Северна Корея.\r\nОт друга страна, южнокорейският президент е съгласен с Китай и Русия, че единственият начин за разрешаване на ядрената криза са преговорите. Внезапната овертюра на Ким от понеделник най-вероятно ще даде смелост на Сеул и Пекин да подновят призивите си за провеждане на разговори.", "date": "2018.01.02", "title": "The New York Times: Овертюрата на Ким Чен-ун може да вкара клин в съюза между Южна Корея и САЩ"}
{"url": "http://www.focus-news.net/news/2018/01/02/2472676/aktualna-patna-obstanovka.html", "text": "Пътните настилки в по-голямата част от страната са сухи, на места – мокри, а по усойните и планински райони – частично заледени и обработени. Това съобщиха от пресцентъра на Агенция „Пътна инфраструктура“. \r\nНамалена е видимост поради мъгла до 50 м на автомагистрала „Хемус“ в района на Девня и в районите на Сливен и Нова Загора; до 150 м в района на село Богданово (обл. Стара Загора); до 200 м в района на Баня (обл. Благоевград).\r\nВ сила са ограничения за товарни автомобили. Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16.00 до 20.00 часа и последния почивен (празничен) ден – от 14.00 до 20.00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-Велико Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: се осъществява в активната лента посока Радомир – Перник и е регулирано с пътни знаци от км 78+500 до км 79+500, поради аварийни дейности. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание при спазване на вертикална сигнализация, поради обезопасяване на движението в следствие на ремонтни дейности. Срок до 30.10.2018 г. (ВОД): ОПУ-Благоевград:\r\nВременно са въведени следните ограничения за движение на МПС: няма ограничения.ОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 10.01.2018 г.ОПУ-Варна:\r\nВременно са въведени следните ограничения за движение на МПС: няма ограничения.ОПУ-Велико Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 07.01.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.ОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.ОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. ОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.ОПУ-Добрич:\r\nВременно са въведени следните ограничения за движение на МПС: няма ограничения.ОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.ОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.ОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.ОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; ОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.ОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.ОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.ОПУ-Пловдив:\r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.ОПУ-Разград:\r\nВременно са въведени следните ограничения за движение на МПС: няма ограничение.ОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.ОПУ-Силистра:\r\nВременно са въведени следните ограничения за движение на МПС: няма ограничения.ОПУ-Сливен:\r\nВременно са въведени следните ограничения за движение на МПС: няма ограничения.ОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.ОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. 3\r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. ОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението на сички автомобили е ограничено по път III-5005 връх Шипка – връх Бузлуджа от км 0+000 до км 12+213 до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. ОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.ОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.ОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.ОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г. Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.01.02", "title": "Актуална пътна обстановка"}
{"url": "http://www.focus-news.net/news/2018/01/02/2472677/gd-granichna-politsiya-normalen-e-trafikat-na-vsichki-granichni-kontrolno-propuskatelni-punktove.html", "text": "Нормален е трафикът на всички гранични контролно-пропускателни пунктове, съобщиха от пресцентъра на ГД „Гранична полиция”. Няма струпвания на превозни средства по ГКПП-та.", "date": "2018.01.02", "title": "ГД „Гранична полиция”: Нормален е трафикът на всички гранични контролно-пропускателни пунктове"}
{"url": "http://www.focus-news.net/news/2018/01/02/2472678/blagoevgrad-zemetresenie-e-bilo-useteno-v-petrichko.html", "text": "Земетресение е било усетено в Петричко тази сутрин. На сайта на Националния Институт по геофизика, геодезия и география са отбелязани няколко земни труса на границата между Гърция и Македония, на около 30 км от Петрич.", "date": "2018.01.02", "title": "Благоевград: Земетресение е било усетено в Петричко"}
{"url": "http://www.focus-news.net/news/2018/01/02/2472679/predstoyashti-sabitiya-v-stranata-za-2-yanuari-agentsiya-fokus.html", "text": "***\r\nОт 11.00 часа в Националния пресклуб на БТА ще се състои пресконференция на тема „България - средище между Изтока и Запада“ с участието на проф. д.ик.н. Нина Дюлгерова - преподавател във ВСУ „Черноризец Храбър” и ЮЗУ „Неофит Рилски”, доц. д-р Георги Чанков - преподавател в УНСС и Кольо Парамов - финансов експерт.\r\n***\r\nОт 14.00 часа 5-и състав на Специализирания наказателен съд ще заседава по делото, образувано по молба на Георги А. за изменение на мярка за неотклонение „Задържане под стража“.\r\n***\r\nОт 14.00 часа 13-и състав на Специализирания наказателен съд ще заседава по делото, образувано по молба на Петър П. за изменение на мярка за неотклонение „Задържане под стража“.\r\n***\r\nОт 19.00 часа в концертен комплекс „България“ ще започне първият от 28 концерта на Софийската филхармония в партньорство с НМА „Проф. Панчо Владигеров“ с музиката на 28-те страни-членки на Европейския съюз.  \r\n***\r\nОт 09.00 часа Врачанският митрополит Григорий ще оглави богослужението в митрополитския храм „Св. Николай Мирликийски”.\r\n***\r\nОт 10.00 часа в Библиотека на НЧ „Градина-Върбица 1894“ ще се проведе Литературно четене по повод 155 години от рождението на Алеко Константинов.\r\n***\r\nОт 09.00 часа Неврокопският митрополит Серафим ще оглави архиерейска света литургия в катедралния храм „Св. св. Кирил и Методий“ в Гоце Делчев.\r\n***\r\nОт 08.30 часа в стая 374 в Община Шумен ще бъдат разпределени местата за продажба на мартеници в централната градска част.", "date": "2018.01.02", "title": "Предстоящи събития в страната за 2 януари (Агенция „Фокус”)"}
{"url": "http://www.focus-news.net/news/2018/01/02/2472680/predstoyashti-mezhdunarodni-sabitiya-za-2-yanuari-agentsiya-fokus.html", "text": "***\r\n***\r\n***", "date": "2018.01.02", "title": "Предстоящи международни събития за 2 януари  ( Агенция „Фокус“ )"}
{"url": "http://www.focus-news.net/news/2018/01/02/2472681/kakvo-se-sluchi-v-noshtta-sreshtu-2-yanuari-agentsiya-fokus.html", "text": "Полицейски служител е загинал при протестите в Иран.\r\n*** От Ивицата Газа към Израел е извършен ракетен обстрел.\r\n*** Президентът на Южна Корея заяви, че правителството му е готово да обсъди със Северна Корея подобряването на отношенията и ядреното разоръжаване на Корейския полуостров. \r\n*** При бунт в затвор в Бразилия са загинали девет души.\r\n***", "date": "2018.01.02", "title": "Какво се случи в нощта срещу 2 януари (Агенция \"Фокус\")"}
{"url": "http://www.focus-news.net/news/2018/01/02/2472682/emsc-zemetresenie-s-magnitud-50-e-registrirano-v-severna-gartsiya-kray-doyranskoto-ezero.html", "text": "Земетресение с магнитуд 5,0 по скалата на Рихтер е регистрирано в Северна Гърция, което е усетено и на територията на Македония и на Югозападна България, показва справка на сайта на Европейския средиземноморски сеизмологичен център (EMSC).\r\nЗеметресението е регистрирано в 6:24 часа местно време (съвпада с българското) на седем км. от разположения край Дойранското езеро гръцки град Патарос (Дросатон), на 10 км. източно от Нов Дойран в Македония и на 145 км. югоизточно от Скопие. Трусът е на дълбочина от 10 км.\r\nНяма данни за жертви и разрушения.  Виктор Турмаков", "date": "2018.01.02", "title": "EMSC: Земетресение с магнитуд 5,0 е регистрирано в Северна Гърция край Дойранското езеро"}
{"url": "http://www.focus-news.net/news/2018/01/02/2472683/niggg-poreditsa-ot-zemetreseniya-sa-registrirani-kray-doyranskoto-ezero-nay-silnoto-e-s-magnitud-52-po-rihter.html", "text": "Земетресение с магнитуд около 5.2 по Рихтер е регистрирано в 6.20 часа тази сутрин в района на Дойранското езеро, Гърция. Това съобщиха за Агенция „Фокус“ от Националния институт по геофизика, геодезия и география към БАН. То е усетено в България, тъй като епицентърът е на 20 км югозападно от границата ни с Гърция. Има и вторични трусове. Земетресението е  част от поредица трусове, започнали още в 00.13 часа българско време, като първият е усетен слабо. \r\nДеница КИТАНОВА", "date": "2018.01.02", "title": "НИГГГ: Поредица от земетресения са регистрирани край Дойранското езеро - най-силното е с магнитуд 5.2 по Рихтер"}
{"url": "http://www.focus-news.net/news/2018/01/02/2472684/err-estoniya-prezidentat-na-estoniya-poseti-novogodishniya-kontsert-na-vienskata-filharmoniya-zaedno-s-kolegite-si-ot-balgariya-i-avstriya.html", "text": "От президентството на Естония съобщиха, че президентът на страната Керсти Калюлайд и съпругът ѝ са посетили заедно с българския ѝ колега Румен Радев и неговата съпруга по покана на австрийския държавен глава Александър Фон дер Белен традиционния новогодишен концерт на Виенската филхармония, след което са обядвали, предава естонската държавна медия ERR.\r\nЕстония, България и Австрия са три последователни страни – ротационни председатели на ЕС, имащи обща програма. България поема председателството от Естония на 1 януари, а Австрия ще оглави съюза в началото на юли. \r\nКато обща цел в Европа трите страни са определили създаването на работни места, икономическия ръст, сигурността, по-голямото чувство на увереност на хората, климатичните промени и чистата енергия, а също така засилването на позициите на единна Европа по света. \r\nКонцертът на Виенската филхармония се излъчва в повече от 90 страни по света. Виктор Турмаков", "date": "2018.01.02", "title": "ERR (Естония): Президентът на Естония посети новогодишния концерт на Виенската филхармония заедно с колегите си от България и Австрия"}
{"url": "http://www.focus-news.net/news/2018/01/02/2472685/nimh-nad-stranata-shte-ima-znachitelna-oblachnost-na-mesta-ot-zapad-na-iztok-shte-prevali-slab-dazhd.html", "text": "Днес над страната ще има променлива, често значителна облачност и на места от запад на изток ще превали слаб дъжд. Ще се появи слаб до умерен западен, в източните райони – южен вятър. Максималните температури ще са предимно между 7° и 12°. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус” дежурният синоптик Красимир Стоев. Атмосферното налягане е по-ниско от средното за януари - през деня ще започне да се повишава.\r\nНад Черноморието облачността ще е променлива, но валежи са малко вероятни. Ще духа слаб до умерен юг-югозападен вятър. Ще се задържи топло с максимални температури между 10° и 13°. Температурата на морската вода е 8 - 10°. Вълнението на морето ще е 1 - 2 бала.\r\nНад планините облачността ще е променлива, често значителна и на места ще превали слаб сняг. Ще духа умерен, по билата и силен западен вятър. Температурите ще се понижат и максималната на височина 1200 метра ще е около 5°, на 2000 метра – около минус 1°.", "date": "2018.01.02", "title": "НИМХ: Над страната ще има значителна облачност, на места от запад на изток ще превали слаб дъжд"}
{"url": "http://www.focus-news.net/news/2018/01/02/2472686/blagoevgrad-zemetresenieto-kray-doyranskoto-ezero-e-useteno-v-petrich-sandanski-kakto-i-v-selata-klyuch-i-iskrets.html", "text": "Земетресението край Дойранското езеро е усетено в Петрич, Сандански, както и в селата Ключ и Искрец.\r\nТова съобщиха за Радио „Фокус“ от секция „Сеизмология“ при БАН.\r\nИма регистрирани и вторични трусове, които продължават и към момента. Няма информация за нанесени сериозни щети или пострадали. \r\nТрусът е регистриран в 6.24 минути на територията на Гърция с магнитуд 5.2 по Рихтер, на 20 км от нашата най-южна точка в района на Петрич към Дойранското езеро.", "date": "2018.01.02", "title": "Благоевград: Земетресението край Дойранското езеро е усетено в Петрич, Сандански, както и в селата Ключ и Искрец"}
{"url": "http://www.focus-news.net/news/2018/01/02/2472687/sofiyska-voda-vremenno-shte-prekasne-vodosnabdyavaneto-v-chast-ot-tsentara-na-stolitsata.html", "text": "„Софийска вода” временно ще прекъсне водоснабдяването в  част от центъра на столицата. Това съобщиха от пресцентъра на дружеството.\r\nВъв връзка с подмяна на сградно водопроводно отклонение на ул. „Сан Стефано“ , Център ,  се налага спиране на водоподаването от 9:30  до 17:00 часа на клиентите на „Софийска вода”, живеещи в района на: ул. „Сан Стефано“ от ул. „Шипка“ до ул. „Шейново“.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сан Стефано“ № 16.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n“Софийска вода” АД предварително се извинява на своите клиенти за причинените временни неудобства.\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.01.02", "title": "„Софийска вода” временно ще прекъсне водоснабдяването в  част от центъра на столицата"}
{"url": "http://www.focus-news.net/news/2018/01/02/2472688/blagoevgrad-zemetresenie-e-bilo-useteno-na-teritoriyata-na-oblastta-nyama-danni-za-shteti-i-postradali.html", "text": "Земетресение бе усетено в Благоевград, предаде репортер на Радио „Фокус” – Пирин. Трусът бе усетен около 06.30 часа както по високите, така и по ниските етажи на сградите. \r\nПо данни от Европейският сеизмологичен център земетресение от 5 по скалата на Рихтер е регистрирано в Гърция около 06.24 часа на 7 км от град Дросатон, на 11 км от Стар Дойран, Р Македония и на 146 км е Скопие, Р Македония. Трусът е с дълбочина 10 км. \r\nДве минути по-късно в същия район е регистрирано ново земетресение с магнитуд 3.5 и дълбочина 2 км. \r\nСпоред информация от сайта трусът е усетен не само в Благоевград, но и в Банско, Разлог, Гоце Делчев, Сандански и Петрич, както и в други краища на страната. Също и на много места в Македония. Няма данни за нанесени материални щети и пострадали хора в България.\r\nЛивия НИНОВА", "date": "2018.01.02", "title": "Благоевград: Земетресение е било усетено на територията на областта, няма данни за щети и пострадали"}
{"url": "http://www.focus-news.net/news/2018/01/02/2472689/sliven-obshtinata-zapochva-priem-na-zayavleniya-za-trotoarno-pravo-ot-dnes.html", "text": "Община Сливен приема заявления за издаване на разрешителни за поставяне на маси пред заведения за хранене и развлечение за 2018 г. Това съобщиха от пресцентъра на Община Сливен. За целта са необходими следните документи: заявление по образец; декларация за регистрация в Търговския регистър; документ за собственост или за наем на обекта; схема, утвърдена от гл. архитект.\r\nРазрешителните се издават в 14-дневен срок от подаване на заявлението. Таксата се заплаща ежемесечно, до 30-то число на месеца, предхождащ месеца за който се отнася. За зимния период таксата се заплаща с 50 % намаление.", "date": "2018.01.02", "title": "Сливен: Общината започва прием на заявления за тротоарно право от днес"}
{"url": "http://www.focus-news.net/news/2018/01/02/2472690/the-irish-times-brekzit-shte-dominira-predsedatelstvoto-na-balgariya-v-es.html", "text": "Председателството на Европейския съвет се премести от Балтийско на Черно море, след като България пое от Естония шестмесечния пост, който сега ще бъде доминиран от Брекзит и от нарастващото напрежение вътре в 28-членния Съюз, пише  The Irish Times.\r\nСофия обяви четири приоритетни сфери за своето първо председателство – бъдещето на Европа и на нейните млади хора, стремежа за членство в ЕС на страните от Западните балкани, сигурността и стабилността и развитието на цифровата икономика. \r\nБългария се надява да придвижи напред членството на съседите си в ЕС и да бъде домакин на стотици срещи и събития на Съюза. Слоган на председателството е „Съединението прави силата“  и единството е ключова негова цел, докато ЕС иска да поддържа общи позиции по Брекзит и да се справи със заплахата срещу законността и демокрацията от Унгария, Полша и Румъния. \r\nСъс 100 хил. от своите граждани в момента работещи и живеещи във Великобритания, България би желала Брекзит да премине колкото се може по-хармонично. За разлика от Варшава, Будапеща или западните европейски столици, София няма желание да разбунва духовете в Брюксел, което ще я направи отговорен председател в този труден момент.\r\nБългария е най-бедния член на ЕС и все още не може да влезе в Шенгенската зона. Председателство, преминало без скандали, може да подобри имиджа на България и да я приближи до Шенген.  Виктор Турмаков", "date": "2018.01.02", "title": "The Irish Times: Брекзит ще доминира председателството на България в ЕС"}
{"url": "http://www.focus-news.net/news/2018/01/02/2472691/shumen-razpredelyat-mestata-za-prodazhba-na-martenitsi-v-grada.html", "text": "Местата за продажба на мартеници в централната градска част ще бъдат разпределени от 08.30 часа в стая 374 в Община Шумен. Това съобщиха от пресцентъра на Общината. Търговията ще става по пешеходната зона на бул. „Славянски“ в отсечката от пл. „България“ до пл. „Освобождение“. Според утвърдената схема обявените места са 120. \r\nСлед разпределяне на местата кандидатите подават заявления за разполагане на маси за продажба на мартеници на гише „Изнесено деловодство“ на ет. 1 в общинската данъчната служба и заплащат административна такса от 10 лв. Търговците, които желаят да продават мартеници на други места, извън централната градска част, подават заявление за разполагане на маси за продажба на мартеници на същото място. И те заплащат административна такса от 10 лв., а заявлението се одобрява от главния архитект. \r\nТърговията на мартеници ще започне от 15 февруари и ще продължи до 3 март. Таксата за 1 кв. м търговска площ и тази година ще бъде 1,20 лв. на ден за централна градска част и по 1 лв. за зони извън центъра.", "date": "2018.01.02", "title": "Шумен: Разпределят местата за продажба на мартеници в града"}
{"url": "http://www.focus-news.net/news/2018/01/02/2472692/rossiyskaya-gazeta-balgariya-smyata-za-prioritetno-reshenieto-na-vaprosa-za-antiruskite-sanktsii.html", "text": "България от  1 януари 2018 г. става председател на ЕС. Според министъра на българското председателство  Лиляна Павлова при посредничеството на София продължават преговорите за излизането на Великобритания от ЕС, разработката на миграционната политика, подготовката на дългосрочно финансово споразумение, формиране на обща европейска отбранителна политика и единен цифров пазар, пише  Российская газета.\r\nПавлова заяви, че един от приоритетите на председателството е решението на въпроса за антируските санкции. „Министър-председателят Бойко Борисов и българското правителство смятат за необходимо включването на дневен ред като приоритетни предстоящите дебати около въпроса за санкциите. Този въпрос ще се обсъжда в различни формати, за да се намери най-доброто решение и да се разреши въпросът“, поясни министърът. \r\n„В рамките на нашето председателство ще се проведат 300 срещи в България и 1500 срещи на висше експертно равнище в Страсбург и Брюксел. Ние очакваме, че през тези шест месеца страната ще бъде посетена от 25 хил. гости“, допълни Павлова.  Виктор Турмаков", "date": "2018.01.02", "title": "Российская газета: България смята за приоритетно решението на въпроса за антируските санкции"}
{"url": "http://www.focus-news.net/news/2018/01/02/2472693/fokus-se-obrashta-kam-svoite-chitateli-i-slushateli-ot-yugozapadna-balgariya-da-razkazhat-dali-i-kak-sa-usetili-poreditsata-ot-zemetreseniya-registrirani-kray-doyranskoto-ezero.html", "text": "„Фокус” се обръща към своите читатели и слушатели от Югозападна България да разкажат дали и как са усетили поредицата от земетресения, регистрирани тази сутрин в района на Дойранското езеро. Може да се свържете с нас на телефон 0882 802 802 или да ни пишете на мейл: .", "date": "2018.01.02", "title": "„Фокус” се обръща към своите читатели и слушатели от Югозападна България да разкажат дали и как са усетили поредицата от земетресения, регистрирани край Дойранското езеро"}
{"url": "http://www.focus-news.net/news/2018/01/02/2472694/karpathir-balgariya-poema-rotatsionnoto-predsedatelstvo-na-es.html", "text": "В продължение на шест месеца, от първи януари, България поема ротационното председателство на Европейския съюз, предава унгарският информационен портал   Karpathir.\r\nСофия представи своите програма и приоритети: икономически ръст и социално сближаване, засилване на интеграцията на страните от Западните Балкани, стабилността на континента и сигурността, както и цифровизацията и засилването на конкурентоспособността. \r\nЩо се отнася до Западните Балкани България подчертава, че страните от региона се нуждаят от „европейска перспектива“ и че са необходими конкретни стъпки и ясни планове за действие. \r\nВ областта на политиката за сигурност и миграцията българското правителство трябва да постигне консенсус между страните членки на ЕС. София се стреми към справедливо и дългосрочно решение при  реформирането в областта на предоставянето на убежище. Тя обаче предупреди, че мигрантската криза трябва да се третират в корените ѝ.\r\nСпоред българското правителство  бъдещата роля на Европа е пряко свързана с конкурентоспособността на икономиката на континента, поради това от съществено значение  са развитието на вътрешния пазар, иновациите, образованието и цифровите умения.\r\nВ рамките на ЕС бяха предизвикани притеснения, след като след изборите в България през пролетта в управляващата коалиция влезе националистическата партия „Обединени патриоти“. Вицепремиерът Валери Симеонов например, нарече \"непокорни маймуни\" на ромите, докато министърът на околната среда Нено Димов отрича климатичните промени.\r\nУнгария проведе първото  си председателство на Европейския съюз през първата половина на 2011 г. и през 2024 г. ще бъде отново на ред. Виктор Турмаков", "date": "2018.01.02", "title": "Karpathir: България поема ротационното председателство на ЕС"}
{"url": "http://www.focus-news.net/news/2018/01/02/2472695/blagoevgrad-mitropolit-serafim-shte-oglavi-arhiereyska-sveta-liturgiya-v-katedralniya-hram-sv-sv-kiril-i-metodiy-v-gotse-delchev.html", "text": "Православната църква прославя днес Св. преподобни Серафим Саровски Чудотворец. По този повод Негово високопреосвещенство Неврокопският митрополит Серафим ще оглави архиерейска св. Литургия на своя имен ден в катедрален храм „Св. св. Кирил и Методий” в град Гоце Делчев, предаде репортер на Агенция „Фокус”. Начало на св. Литургия е от 9.00 часа.  \r\nНикола ПЕТКОВ", "date": "2018.01.02", "title": "Благоевград: Митрополит Серафим ще оглави архиерейска света Литургия  в катедралния храм „Св. св. Кирил и Методий” в Гоце Делчев"}
{"url": "http://www.focus-news.net/news/2018/01/02/2472696/ria-novosti-yuzhna-koreya-predlozhi-na-severna-koreya-na-9-yanuari-da-provedat-pregovori-na-visoko-ravnishte.html", "text": "Министърът на Южна Корея по въпросите на обединението Чо Мьон-гюн съобщи, че страната му предлага на Северна Корея да се проведат преговори на високо равнище на 9 януари в Пханмунджом в демилитаризираната зона между двете корейски държави, предава РИА Новости.\r\nПо-рано севернокорейският лидер Ким Чен-ун изрази надежда спортисти от страната да участват на Зимните олимпийски игри в Пхьончан в Южна Корея. Според Чо Мьон-гюн във връзка с това в Сеул е взето решение на Пхенян да се предложат преговори на високо равнище за подобряване на отношенията. \r\n„Правителството предлага на 9 януари да започнат преговори между властите на високо равнище в Дома на мира в Пханмунджом“, заяви министърът. „Очакваме Северът и Югът да обсъдят както въпроса за участието на северната страна на Олимпиадата, така и другите въпроси за подобряването на двустранните отношения“, допълни той. \r\nМеждувременно и президентът на Южна Корея Мун Джей-ин приветства желанието на Ким Чен-ун да изпрати спортисти на Олимпиадата. Президентът заръча на министрите на обединението, културата и спорта „колкото се може по-скоро да подготвят вариантите за участието на севернокорейските спортисти“. На МВнР президентът възложи задачата да се консултира със съюзните държави и с международната общност по въпроса за подобряването на отношенията със Северна Корея.  Виктор Турмаков", "date": "2018.01.02", "title": "РИА Новости: Южна Корея предложи на Северна Корея на 9 януари да проведат преговори на високо равнище"}
{"url": "http://www.focus-news.net/news/2018/01/02/2472697/dimitar-brachkov-kmet-na-petrich-nyama-nikakvi-signali-za-shteti-sled-zemetresenieto-tazi-sutrin-registrirano-kray-doyranskoto-ezero.html", "text": "Няма никакви сигнали за щети след земетресението тази сутрин, регистрирано край Дойранското езеро. Това каза за Агенция „Фокус“ кметът на Община Петрич Димитър Бръчков. Според него най-важното е, че вследствие на земетресението няма данни за човешки жертви, нито за материални щети. По думите му от поредицата трусове най-силен е бил този от сутринта. \r\n„В непрекъснат контакт съм с институциите и кметовете на населени места\", каза Бръчков. На въпрос дали хората в Петрич са уплашени, той отговори, че е напълно нормално и човешко жителите на общината да са се притеснили заради земетресението. \r\nДеница КИТАНОВА", "date": "2018.01.02", "title": "Димитър Бръчков, кмет на Петрич: Няма никакви сигнали за щети след земетресението тази сутрин, регистрирано край Дойранското езеро"}
{"url": "http://www.focus-news.net/news/2018/01/02/2472698/greek-reporter-umereno-zemetresenie-e-registrirano-kray-kukush-v-gartsiya.html", "text": "Земетресение с магнитуд 4,8 по скалата на Рихтер е регистрирано северно от Солун край град Кукуш в 6:24 часа местно време (съвпада с българското), предава  Greek Reporter , позовавайки се на данните на Атинския институт по геодинамика. \r\nЗеметресението, което е усетено в Солун и на редица места в Северна Гърция, е последвано от най-малко три по-слаби афтершока. Няма данни за жертви и разрушения.  Виктор Турмаков", "date": "2018.01.02", "title": "Greek Reporter: Умерено земетресение е регистрирано край Кукуш в Гърция"}
{"url": "http://www.focus-news.net/news/2018/01/02/2472699/denyat-2-yanuari-v-balgarskata-istoriya.html", "text": "1963\r\nВлиза в действие радиорелейната линия Москва-Букурещ-София и е приета и излъчена първата телевизионна програма от чужбина.1941\r\nНа 2 и 4 януари в хода на Втората световна война (1939-1945 г.) се провеждат срещи на премиера Богдан Филов с А. Хитлер в Оберзалцбург и с Рибентроп в Залцбург, на които е постигнато споразумение за присъединяване на България към Тристранния пакт.1912\r\nВ жп гарите на София, Пловдив и Плевен са монтирани първите телефонни кабини.1905\r\nОт 2 до 9 януари се провежда конгрес на Скопски революционен окръг при с. Княжево, Кратовско, на който е избран окръжен комитет с председател Дамян Груев.1903\r\nОт 2 до 4 януари в Солун се провежда конгрес на ВМОРО (Вътрешна македоно-одринска революционна организация), председателстван от Иван Гарванов. Взето е решение за вдигане на повсеместно въстание (Илинденско-Преображенското въстание през 1903 г.) за освобождение на българското население в Македония и Одринска Тракия, предадени на Османската империя съгласно Берлинския договор.1891\r\nОрганизирано е първото оперно представление от столичната „Драматично-оперна трупа\" в читалище „Славянска беседа\".1884\r\nИзлиза първи брой на вестник „Търновска конституция\", орган на Либералната партия.1878\r\nВ хода на Руско-турската война (1877-1878 г.) командваните от ген. Отон Раух руски части достигат до с. Горни Богров. След кратка почивка преминават р. Искър и водят ожесточени сражения с турските части за моста при с. Враждебна. Привечер противникът подпалва моста и се изтегля към София.1876\r\nВ Цариград излиза първият брой на евангелисткия седмичен вестник „Зорница\". Вестникът се издава от Американското евангелско общество. Излиза от 1876 до 1948 г. в Цариград, Пловдив, Самоков, Пазарджик и София. Негови редактори са Т. Л. Байнгтън, Е. Ригз, Р. Томсън, А. С. Цанов и други.1862\r\nГеорги Раковски пише изложение до княз Александър Горчаков, в което го уверява, че българският народ е привързан към Русия и се надява на нейната помощ.1835\r\nВ Габрово е открито първото взаимно училище. Инициативата е на Васил Априлов и на други влиятелни търговски фамилии от Габрово. С помощта на търновския митрополит Иларион Критски за пръв учител е избран Неофит Рилски, който предварително е изпратен във Влашко, за да усвои взаимоучителния метод на обучение, при който учителят с помощта на по-напреднали ученици обучава неограничен брой деца. Взаимните училища са нов етап в развитието на просветното движение в българските земи. По своя характер тези училища са светски.\r\nОбучението в Габровското училище се извършва на говорим български език по взаимоучителния метод. Обучението продължава 2 години. Изучава се граматика, нравоучение, хигиена, естествознание, география, история, аритметика и вероучение. Издръжката на училищата се поема от местното население. В Габровското училище се преподават и предмети, които имат за цел да подготвят учениците за нуждите на практическия живот. От 1840 г. е превърнато в класно училище. През учебната 1874-1875 г. е издигнато в ранг на средно учебно заведение. Заради участието на по-голямата част от неговите ученици и учители в Априлското въстание през 1876 г. е затворено от местните представители на османската власт. След Освобождението отново започва да функционира. В знак на признателност към делото на В. Е. Априлов през 1889 г. училището е именувано \"Априловска гимназия\".На тази дата са родени: 1922\r\nВ Бяла Слатина е родена Блага Димитрова (1922 - 2003). Поетеса, преводач, държавен деец, вицепрезидент на Република България от 22 януари 1992 г. до 6 юли 1993 г. Завършва литература в Софийския университет \"Св. Климент Охридски\". Автор е на голям брой стихосбирки, пиеси, есета и пр. Превежда от полски, руски, немски език. Депутат в ХХXVI-то Народно събрание.1883\r\nВ село Бапчор, Костурско, е роден Никола Трифонов Марковски (Коле Бабчорчето, Коле Бапчорски, Никола Трифонов). Български революционер, деец на македоно-одринското освободително движение, костурски войвода. Никола Марковски получава средно образование в Солун и Битоля. По време на Илинденското въстание като войвода на чета е тежко ранен. След въстанието заминава за България. През Първата световна война завършва Школа за запасни офицери и служи в 65 Македонски полк. Женен за сестрата на Васил Чекаларов - Зоя, която също участва активно в македоно-одринското движение1881\r\nРоден е Минко Неволин (истинско име: Минко Савов Попов) - деец на македоно-одринското революционно движение.1834\r\nВ село Нова махала (дн. квартал на Габрово) е роден Тодор Бурмов (1834 - 1906). Обществено-политически, църковен и просветен деец, първият министър-председател на Княжество България.1830\r\nРоден е Тодор Минков – български просветен и обществен деец.На тази дата умират: 1971\r\nУмира Димитър Зографов или Зографски (1883 - 1971). Български политически и държавен деец от БЗНС. Роден е в село Кочериново на 21 февруари 1883 г. Участва в Балканските и Първата световна война. През 1923 г. е министър на търговията промишлеността и труда. Арестуван след Деветоюнския преврат от 1923 г., осъден, впоследствие оправдан. Почетен член на БЗНС.1943\r\nВ Бургас умира странджанският войвода Георги Минков (1864 - 1943). Роден е на 14 април 1864 г. в Лозенград (дн. Къркларели, Турция). Баща му е обесен от турците пред дюкяна си след Берлинския договор (1878). Завършва Варненската гимназия. Участва като доброволец в Сръбско-българската война (1885). Съратник на Капитан Петко войвода. Председател на ВМОРО в Бургас и задграничен представител на Одринския революционен комитет. Пунктов началник на Македоно-Одринското опълчение през 1912 г.За изготвянето на историческата справка на Агенция „Фокус” са използвани следните източници:", "date": "2018.01.02", "title": "Денят 2 януари в българската история"}
{"url": "http://www.focus-news.net/news/2018/01/02/2472700/the-local-ispaniya-ispanskiyat-vanshen-ministar-zayavi-che-katalunskata-kriza-e-struvala-na-stranata-edin-miliard-evro.html", "text": "Испанският външен министър Луис де Гиндос заяви, че кризата в Каталуния е струвала на страната му един милиард евро и че последвалите събития забавят икономическото развитие на региона, както и на държавата като цяло, пише  The Local   в испанската си редакция.\r\n„Каталуния отбелязваше ръст, по-висок от средния за Испания. Тя бе един от двигателите на испанската икономика“, заяви министърът. „Въпреки това, през последното тримесечие на 2017 г. тя стана тежест“, допълни той. Де Гиндос изчисли, че кризата е струвала на Испания един милиард евро. \r\nПовече от 3100 компании са преместили централите си от Каталуния след опита за отделяне на областта. Министърът обвини „огромната несигурност, загриженост и загуба на доверие, генерирани от предишното каталунско правителство“.  Виктор Турмаков", "date": "2018.01.02", "title": "The Local (Испания): Испанският външен министър заяви, че каталунската криза е струвала на страната един милиард евро"}
{"url": "http://www.focus-news.net/news/2018/01/02/2472701/vratsa-mitropolit-grigoriy-shte-oglavi-praznichna-liturgiya-v-hram-sv-nikolay-mirlikiyski.html", "text": "Православната църква чества днес един от най-обичаните и почитани и у нас светии – св. Серафим Саровски, съобщиха от Врачанската митрополия. Празничната света литургия ще започне в 09.00 часа в митрополитския храм „Св. Николай Мирликийски” във Враца. Богослужението ще оглави Врачанският митрополит Григорий, а в него ще участват свещеници от Враца.", "date": "2018.01.02", "title": "Враца: Митрополит Григорий ще оглави празнична литургия в храм „Св. Николай Мирликийски”"}
{"url": "http://www.focus-news.net/news/2018/01/02/2472702/sport-gabriel-zhezus-ot-manchestar-siti-poluchi-travma-na-kolyanoto.html", "text": "Нападателят на Манчестър Сити Габриел Жезус е получил травма на коляното по време на мача от английското първенство срещу Кристъл Палас.\r\nВ завършилия в неделя с резултат 0:0 мач бразилският нападател напусна терена в 23-та минута, като бе заменен от Серхио Агуеро.  Очаква се в близките дни футболистът да премине през медицински преглед, за да се определи сериозността на травмата. \r\nВ настоящия сезон Жезус отбеляза 10 гола в 27 мача във всички турнири.  Виктор Турмаков", "date": "2018.01.02", "title": "Спорт: Габриел Жезус от Манчестър Сити получи травма на коляното"}
{"url": "http://www.focus-news.net/news/2018/01/02/2472703/mvr-edin-chovek-e-zaginal-a-12-dushi-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 12 души са ранени при 9 катастрофи в страната през изминалото денонощие. Това съобщиха от пресцентъра на МВР.  В столицата са станали 27 леки пътнотранспортни произшествия и едно тежко, като вследствие на инцидента е пострадал един човек. \r\nДеница КИТАНОВА", "date": "2018.01.02", "title": "МВР: Един човек е загинал, а 12 души са ранени при катастрофи в страната през изминалото денонощие"}
{"url": "http://www.focus-news.net/news/2018/01/02/2472704/deutsche-welle-germaniya-prizova-kam-vazdarzhane-ot-nasilie-po-vreme-na-protestite-v-iran.html", "text": "Германският външен министър Зигмар Габриел призова властите и протестиращите в Иран да се въздържат от насилие, предава  Deutsche Welle.\r\n„Призоваваме иранското правителство да уважава правото на демонстрантите свободно и мирно да изразяват мнение. След конфронтацията от близките дни, е важно всички страни да се въздържат от насилие“, предава думите на Габриел МВнР на Германия на профила си в социалната мрежа „Туитър“. \r\nМеждувременно ЕС призова Иран да гарантира правото на протестиращите за „мирни демонстрации“, заявявайки, че ще следи развитието на ситуацията.\r\nПризивът на министъра е отправен, след като в Техеран започна нова вълна от протести, въпреки заканата на президента Хасан Роухани властите да се справят с „нарушителите на закона“.  Виктор Турмаков", "date": "2018.01.02", "title": "Deutsche Welle: Германия призова към въздържане от насилие по време на протестите в Иран"}
{"url": "http://www.focus-news.net/news/2018/01/02/2472705/denyat-2-yanuari-v-svetovnata-istoriya.html", "text": "2016\r\nПравителството на Саудитска Арабия изпълнява смъртните присъди на 47 души, включително тази на Шейх Нимр ал Нимр, виден шиитски духовник и лидер на антиправителствената шиитска опозици. Екзекуцията предизвиква негативни реакции в цял свят от страна на политици, мюсюлмански религиозни фигури и шиити.2015\r\nРусия достига рекорден добив на петрол през 2014-та година от времето след разпадането на СССР – средно 10.58 барела на ден, 0.7 на сто повече от 2013 година. През 2010 г. Русия изпреварва Саудитска Арабия като износител на международните петролни пазари.2014\r\nПетметровият астероид 2014 AA се разрушава напълно в атмосферата при падането му в 04.50 по Гринуич в Атлантически океан.2013\r\nВ Русия с президентски указ пределната възраст за пенсиониране на държавните служители се определя на 70 години.2012\r\nКомандващият въоръжените сили на Фиджи Франк Байнимарама отменя военното положение, което е въведено през април 2009 г в страната, след като Апелативният съд на Фиджи обявява преврата от 2006 година за незаконен. Тогава военните налагат тежка цензура на медиите и забраняват публичните събирания.2012\r\nВандали обезглавяват статуята на покойния папа Йоан Павел ІІ в италианския град Ричоне (Риционе), провинция Емилия-Романя.2011\r\nВ 20 часа 20 минути 18 секунди по Гринуич северно от Арауко, Чили (38.354S,73.275W) на дълбочина 21 км. е регистрирано земетресение от 7.1 степен по скалата на Рихтер.2006\r\nПокрив на ледена пързалка в Бавария рухва от дебелата снежна покривка, загиват 15 души, в т.ч. 11 деца.2001\r\nСила Калдерон става първата жена-губернатор на Пуерто Рико. Сила Мария Кардерон Серра, родена на 22 септември 1942 г., е седмият губернатор на държавата Пуерто Рико от 2001 до 2005 г. Тя е единствената жена, избирана на тази позиция досега. Преди да стане губернатор, Калдерон заема различни позиции в правителството на Пуерто Рико, включително държавен секретар и началник на администрацията. Тя също така е кмет на Сан Хуан, столицата на държавата.1980\r\nПрезидентът на САЩ Джими Картър внася искане до Сената да забави ратифицирането на подписания със СССР договор за съкращаване на въоръженията заради нахлуването на Москва в Афганистан.1959\r\nИзстреляна е съветската космическа станция „Луна 1” - първата ракета, която достига до Луната. Сондата е първият съд от програмата „Луна”, част от дейността на Съветския съюз по изстрелване на междупланетни съдове. Съдът е сферичен, като 5 антени излизат от едното полукълбо. На 3 януари 1959 г. на 113 хиляди километра от земята сондата изпуска 1-килограмов облак натриев газ, което превръща „Луна 1” в първата изкуствена комета. Светещата оранжева опашка помага на учените да проследят движението на апарата.1956\r\nВъв ФРГ са създадени първите отряди на редовната армия – Бундесвер.\r\nБундесверът включва въоръжени сили и гражданско управление. Негов главнокомандващ в мирно време се явява федералният министър на отбраната. В случай на военни действия командването преминава в ръцете на канцлера на Германия.1935\r\nВ САЩ започва процес срещу Бруно Хауптман – предполагаем похитител и убиец на малолетния син на летеца Чарлз Линберг. Синът на Чарлз Линберг е отвлечен на 1 март 1932 г. в Хоупуел и е заплатен откуп в размер на 50 000 долара за освобождаването му чрез посредничеството на д-р Джон Кондън. Тялото на убитото дете е открито на 12 май 1932 г. и на 19 септември 1934 г. дърводелецът Хаупман е намерен с част от откупа. По време на съдебния процес той е обвинен в убийство и въпреки че пледира невинност до края, Хаупман е екзекутиран на електрическия стол на 3 април 1936 г. Случаят довежда до ускоряване на вземане на конгресна законодателна инициатива относно отвличанията.1929\r\nКанада и САЩ се договарят за съвместна охрана на Ниагарския водопад – един от най-известните природни туристически обекти в Северна Америка. Водопадът се намира на границата между градовете Ниагара Фолс (САЩ) и Ниагара Фолс (Канада). Правителствата на САЩ и Канада контролират опазването на заобикалящата територия, по-голямата част от която са паркове от 1885 г. насам.1929\r\nПоради обвинения в антисъветска дейност е арестуван Лев Троцки.1905\r\nСлед шестмесечна обсада японската армия завзема най-важната крепост на руското присъствие в Далечния Изток – Порт Артур.1882\r\nАмериканският магнат Джон Рокфелер основава нефтения тръст „Стандарт ойл”.1843\r\nВ Дрезден е представена първата постановка на операта на Вагнер „Летящият холандец”. Основната тема на операта е спасение чрез любов – основна тема във Вагнеровото оперно творчество по-късно. „Летящият холандец” е пример за това как Вагнер започва да променя конвенционалната опера – вместо да използва отделни песни с ясно различими граници, той създава непрекъсната мелодия с повтарящи се лайтмови („водещи мотиви”), свързани с героите. Всички лайтмотиви са представени в увертюрата.1839\r\nФренският фотограф Луи Дагер прави първата снимка на Луната1788\r\nДжорджия става четвъртият щат на Съединените американски щати.1635\r\nКардинал Ришельо основава Френската академия на науките. Тя е обединение на представители на националната култура, наука и политически дейци на Франция. Френската академия има постоянен брой несменяеми членове - „40 безсмъртни”. Нейни членове са Ж. Расин, Волтер, Ш. дьо Лафонтен, В. Юго, Л. Пастьор, А. Франс, К. Леви-Строс и други. Нейна основна задача е усъвършенстването на френския език.1492\r\nИспанската армия на крал Фердинанд и кралица Изабела I превзема Гренада – последната крепост на арабите на Иберийския полуостров. Гранада е мавърска крепост и достига разцвет при династиите Алморавид и Алмохад. През 1238 г. става столица на Кралство Гранада, последно убежище на маврите, които християнската Реконквиста изтласква на юг. Кралство Гранада заема териториите около днешните градове Алмерия, Малага, Хаен и Кадис. Концентрираността на мавърската цивилизация в града Гранада го превръща в център на търговия, индустрия, изкуство и наука. Кралството е превзето от Фердинанд и Изабела ІІ по време на управлението на Боабдил (Мухамед ХІ).На тази дата са родени: 1920\r\nВ Русия е роден Айзък Азимов (1920 - 1992). Американски учен биохимик и писател-фантаст. Един от най-големите майстори в жанра „научна фантастика”. Автор е на „Аз, роботът”, „Азазел”, „Падането на нощта”, „Краят на вечността”, „Стоманените пещери”, „Камъче в небето” и мн. др. Сред най-известните му творби е поредицата за Фондацията, поредиците за Галактическата империя и за Роботите.На тази дата умират: 2000\r\nУмира Патрик О`Браян - британски писател.1995\r\nУмира Мохамед Сиад Бар – президент на Сомалия от 1969 до 1991 г.1917\r\nУмира британският антрополог сър Едуард Тайлър (1832 - 1917). Смятан е за основател на културната антропология. Изучава вярвания и обичаи на съвременни и праисторически племенни култури. Известен е с цялостното изучаване на човешката цивилизация. Автор на „Примитивната култура”, „Анимизъм”, „Антропология. Въведение в изучаването на човека и цивилизацията” и др.1892\r\nУмира сър Джордж Бидел Ейри – английски астроном.1801\r\nУмира Йохан Гаспар Лафатер - швейцарски писател, философ и теолог.За изготвянето на историческата справка на Агенция „Фокус” са използвани следните източници:", "date": "2018.01.02", "title": "Денят 2 януари в световната история"}
{"url": "http://www.focus-news.net/news/2018/01/02/2472706/ministar-lilyana-pavlova-po-vreme-na-predsedatelstvoto-ni-vaprosat-za-sroka-na-sanktsiite-sreshtu-rusiya-nyama-da-se-povdiga-no-shte-prodalzhi-rabotata-na-ekipite-mezhdu-darzhavite.html", "text": "По време на председателството ни въпросът за срока на санкциите срещу Русия няма да се повдига, но ще продължи работата на екипите между държавите. Това каза министърът на Българското председателство на Съвета на ЕС 2018 г. Лиляна Павлова в „Денят започва“ по БНТ. „Има създадена работна група и за нас е важно работата по нея да продължи“, коментира министърът. Тя посочи, че работната група трябва да  анализира позицията на останалите държави в ЕС по отношение на санкциите срещу Русия. Павлова припомни, че през декември 2017 г. санкциите са удължени до 31 юли 2018 г. „Така че тази тема остава затворена, но ще продължи работата на екипа между държавите. Европейският съвет и европейските лидери са тези, които ще трябва оттук нататък да вземат решението“, допълни Лиляна Павлова.", "date": "2018.01.02", "title": "Министър Лиляна Павлова: По време на председателството ни въпросът за срока на санкциите срещу Русия няма да се повдига, но ще продължи работата на екипите между държавите"}
{"url": "http://www.focus-news.net/news/2018/01/02/2472707/general-ot-armiyata-na-sasht-potisnicheskata-ideologiya-na-islyamska-darzhava-ostava-vapreki-zagubata-na-teritorii.html", "text": "Според командващия международната коалиция, бореща се срещу „Ислямска държава“ , генерал-лейтенант Пол Функ от САЩ, въпреки че по-голямата част от територията, окупирана от ислямистите, вече да е освободена, нейната идеология на омразата остава глобална заплаха, пише The Hill. \r\nГенералът заяви, че силите на коалицията са освободили близо 170 хил. кв. км територия от терористите. Но той предупреди, че все още има работа за вършене в борбата срещу идеологията на „Ислямска държава“, особено в интернет пространството. \r\n„Тяхната потисническа идеология продължава да живее. Все още присъстват условията за завръщането на „Ислямска държава“ и единствено чрез усилията на коалицията и на международната общност нейното поражение може да стане постоянно“, заяви ген. Функ. \r\n„Ние започваме 2018 г. уверени, че засилената сигурност ще позволи на международната коалиция и занапред да помага на иракския и сирийския народ“, допълни той.  Виктор Турмаков", "date": "2018.01.02", "title": "Генерал от армията на САЩ: Потисническата идеология на „Ислямска държава“ остава въпреки загубата на територии"}
{"url": "http://www.focus-news.net/news/2018/01/02/2472708/prof-vladimir-chukov-protestite-v-iran-tryabva-da-se-gledat-s-osobeno-vnimanie-zaradi-klyuchovoto-znachenie-na-stranata-ne-samo-za-regiona.html", "text": "Протестите в Иран трябва да се гледат с особено внимание заради ключовото значение на страната не само за региона. Това каза в сутрешния блок „Добро утро, България“ на Радио „Фокус“ арабистът проф. Владимир Чуков. Той посочи, че на протестите трябва да се гледа с особено внимание, заради ключовото значение на страната не само за региона. По думите му въпреки, че обществено напрежение силно напомня това от 2009 година, в страната разликата сега е, че инициатори на протестите са най-нисшите прослойки на иранската общественост, докато през 2009 година лица на недоволството са били интелектуалци и студенти. Арабистът поясни, че протестът от икономически бързо е прераснал в политически, заради очакванията на гражданите, които не са се оправдали. „Очакваше се Иран да има чувствително по-висок жизнен стандарт, оказа се че не е така. Иран при 80 милиона население има 3 милиона и 200 хиляди безработни, инфлация и огромен икономически фактор, извън своята територия, подпомагащи откровени терористични формирования като „Хизбула“. Само за миналата година Иран е дал 800 милиона на групировката, не говорим за хутите, които са не само въоръжавани, но и финансирани от Иран. Огромни са и икономическите ангажименти и в Сирия“, обясни той. Проф. Чуков допълни, че основните преобладаващи тези в международното пространство са, че протестите не са вътрешна революция, а външен заговор, като ясно личи подкрепата на САЩ и безпокойството на Русия от падане на режима. Според него акцент обаче не е опасността от намеса на външни сили, колкото антисаудитските настроения и притеснението да не бъде загубена конкуренцията с местния фактор-Саудитска арабия.", "date": "2018.01.02", "title": "Проф. Владимир Чуков: Протестите в Иран трябва да се гледат с особено внимание заради ключовото значение на страната не само за региона"}
{"url": "http://www.focus-news.net/news/2018/01/02/2472709/the-guardian-spored-deyvid-deyvis-es-ne-mozhe-da-podbira-usloviyata-za-badeshtoto-sporazumenie-za-svobodna-targoviya-s-velikobritaniya.html", "text": "Британският министър по въпросите, свързани с Брекзит, Дейвид Дейвис обърна преговорната мантра на ЕС срещу самия него и предупреди, че Съюзът не може да „подбира“ условията за бъдещото споразумение за свободна търговия с Великобритания, предава  The Guardian.\r\n„Великобритания желае пълния набор на икономическото сътрудничество и финансовите услуги не могат да бъдат изключени от споразумението“, заяви Дейвис. По-рано главният преговарящ на ЕС Мишел Барние заяви, че Великобритания не може да подбира най-добрите елементи от членството си в Съюза, след като излезе от него. Той допълни, че не може да се сключи търговско споразумение, включващо и финансовите услуги и че Лондонското Сити със сигурност ще получи затруднения при достъпа в ЕС. \r\nСпоред Дейвис споразумение, обхващащо единствено някои сфери от настоящите икономически отношения, но не и други, е „подбиране“. „Не вярвам силата на сътрудничеството ни да трябва да се изменя, защото напускаме ЕС“, заяви той.\r\n„Много от тези принципи могат да се приложат и на услугите. Предвид силата на пан-европейските икономически отношения, споразумение, което поема някои сфери от нашите икономически отношения, но не и други, ще бъде, както обичат да го казват самите европейски дипломати, подбиране“, заяви министърът.  Виктор Турмаков", "date": "2018.01.02", "title": "The Guardian: Според Дейвид Дейвис ЕС не може да \"подбира\" условията за бъдещото споразумение за свободна търговия с Великобритания"}
{"url": "http://www.focus-news.net/news/2018/01/02/2472710/veliko-tarnovo-s-9-sm-se-e-ponizhilo-nivoto-na-reka-dunav-kray-svishtov-prez-izminaloto-denonoshtie.html", "text": "С 12 см се е понижило нивото на река Дунав при Свищов за изминалото денонощие, съобщиха от хидрометеорологичната станция в града. Водният стоеж на реката е 391 см. Температурата на водата e 4.5 градуса.", "date": "2018.01.02", "title": "Велико Търново: С 9 см се е понижило нивото на река Дунав край Свищов през изминалото денонощие"}
{"url": "http://www.focus-news.net/news/2018/01/02/2472711/nikola-chanev-oblasten-upravitel-na-kardzhali-nyamame-danni-zemetresenieto-ot-tazi-sutrin-da-e-useteno-na-teritoriyata-na-oblastta.html", "text": "Нямаме данни земетресението от тази сутрин да е усетено на територията на областта. Това каза за Агенция „Фокус“  областният управител на Кърджали Никола Чанев. „Няма постъпили сигнали от граждани нито на телефона на Областната администрация, нито на дежурният телефон на пожарната“, каза той. \r\nДеница КИТАНОВА", "date": "2018.01.02", "title": "Никола Чанев, областен управител на Кърджали: Нямаме данни земетресението от тази сутрин да е усетено на територията на областта"}
{"url": "http://www.focus-news.net/news/2018/01/02/2472712/pochitame-pametta-na-sveti-silvestar.html", "text": "На този ден православната църква почита паметта на свети Силвестър. Той е роден в началото на IV в. в Рим. В продължение на цели двадесет и една години управлявал Римската църква и сам покръстил император Константин Велики (272-337 г.) .\r\nПреданието разказва как св. Силвестър надвил злия магьосник Замврий. Магьосникът убил един вол, шепнейки в ухото му името на своя бог. „Никой не може да отнема и да дава живот освен Бог\", рекъл му св. Силвестър и се обзаложили да опитат да съживят убитото животно. Колкото и да се опитвал магьосникът, каквито и имена да нашепвал, нищо не помогнало. Когато Силвестър призовал Бог, животното отворило очи и оживяло. Оттогава св. Силвестър се смята за покровител на животните и особено на воловете. Народът ни празнува в чест на едрия впрегатен добитък - вол, кон, бивол, магаре.\r\nНародът нарича този празник Карамановден, Волски празник, Риначовден, Силвестри. Обичаят има очистителен характер и е свързан с чистене, ринене на тора от оборите, който не е изхвърлян от Коледа. В нощта срещу празника момците, които са коледували организирани в дружини по няколко души, обикалят домовете, в които има едър впрегатен добитък. Тръгват с музика и песни. Носят фенери. Стопаните държат отключени портите, връзват кучетата, за да не лаят, когато дойдат риначите. В обора в нова торба оставят пита, месо, вино за дружината. Специален подарък, най-често пешкир, приготвя мома, която очаква любимият й да дойде. Мъжете почистват обора, взимат каквото са им оставили и си тръгват, без да се обадят. На другия ден може да бъдат поканени на гости от стопанин, на когото са ринали. Ако някой момък е обиден или отблъснат от любимото момиче, на св. Силвестър той може да си отмъсти, като му върне обидата. Вместо да изрине обора, той нахвърля вътре още тор. Тежко на мома, за която се разбере, че така е отмъстена. Ако това се случи, бащата бърза да изчисти срама още преди да е съмнало. Празникът завършва с голямо хоро на мегдана. Докато риначите чистят, никой от стопаните не трябва да излиза навън и да се обажда, защото е на лошо.\r\nВ Западните Родопи наричат деня Сполезов и гледат кой пръв ще влезе в къщата. Гостът трябва да е добър и заможен човек, за да бъде и годината която идва, добра и заможна. На трапезата не се слагат свинско месо и сланина, за да бъдат здрави животните.\r\nНа този ден празнуват: Силвестър и Силвия", "date": "2018.01.02", "title": "Почитаме паметта на свети Силвестър"}
{"url": "http://www.focus-news.net/news/2018/01/02/2472713/reuters-iran-otkri-otnovo-granichnite-punktove-s-irakski-kyurdistan.html", "text": "Иран е открил два гранични пункта, водещи към Иракски Кюрдистан, които бяха затворени заради проведения в автономната област референдум за независимост, предава  Reuters.\r\n„ГКПП „Тамарчин“ и „Парвиз хан“ към Ербил и Сюлеймания, които бяха затворени след официална молба на иракското правителство, бяха открити отново във вторник“, съобщава консулството на Иран в Ербил.  Виктор Турмаков", "date": "2018.01.02", "title": "Reuters: Иран откри отново граничните пунктове с Иракски Кюрдистан"}
{"url": "http://www.focus-news.net/news/2018/01/02/2472714/bnb-puska-v-obrashtenie-srebarnata-vazpomenatelna-moneta-za-balgarskoto-predsedatelstvo-na-saveta-na-es.html", "text": "От днес Българската народна банка (БНБ)  пуска в обращение сребърна възпоменателна монета с нанесено частично позлатяване на тема \"Българско председателство на Съвета на Европейския съюз, 2018 г.\". Тя ще се продава на касите на БНБ и „Дружество за касови услуги“ в София, Бургас, Варна, Плевен, Пловдив за 66 (шестдесет и шест) лева. Това съобщиха от пресцентъра на БНБ.", "date": "2018.01.02", "title": "БНБ пуска в обращение сребърната възпоменателна монета за Българското председателство на Съвета на ЕС"}
{"url": "http://www.focus-news.net/news/2018/01/02/2472715/mika-zaykova-finansov-ekspert-uvelichenieto-na-vaznagrazhdeniyata-v-reditsa-sektori-ot-1-yanuari-nyama-da-bade-useteno-zaradi-golyamata-inflatsiya.html", "text": "Увеличението на възнагражденията в редица сектори у нас от 1 януари няма да бъде усетено заради голямата инфлация. Това каза в интервю за сутрешния блок „Добро утро, България” на Радио „Фокус” финансовият експерт Мика Зайкова по повод увеличението на минималната работна заплата и пенсия, които влязоха в сила с началото на новата година. По думите й въпреки добрите новини за ръст на доходите 2018 г. стартира и с увеличение в цената на водата и природния газ, като инфлацията регистрира притеснително високи нива от около 5%. „Колко се увеличи минималната работна заплата – 510 лв. Колко са необходими на един човек да живее скромно и да покрива разходите си – на един софиянец му трябват 575 лв, а на човек средно в страната са необходими 565 лв. Всичко това е по-високо от минималната работна заплата. Не бива да се забравя, че 30% от домакинствата в България са под доходите, граничещи с бедност. Досега прагът на бедност беше 314 лв, сега става 321 лв, само че под този праг се намират 30% от домакинствата или 2 милиона и 100 хиляди души”, обясни тя. Притеснителни са и данните, че голяма част от излизащите от системата на образованието са неграмотни, като перспективите за намиране на доходна работа пред тях са малки, коментира още Мика Зайкова.", "date": "2018.01.02", "title": "Мика Зайкова, финансов експерт: Увеличението на възнагражденията в редица сектори от 1 януари няма да бъде усетено заради голямата инфлация"}
{"url": "http://www.focus-news.net/news/2018/01/02/2472716/xinhua-balgariya-poema-rotatsionnoto-predsedatelstvo-v-es.html", "text": "България поема шестмесечното ротационно председателство в Съвета на ЕС. Това е първият път, в който страната поема тази позиция, откакто се присъедини към Съюза през 2007 г., предава  Xinhua.\r\nСофия избра „Съединението прави силата“ като слоган на своето председателство. Според интернет-страницата на българското председателство София е поставила приоритет върху четири ключови сфери по време на шестмесечния си мандат: бъдещето на Европа и на нейните млади хора, Западните Балкани, сигурността и стабилността, както и цифровата икономика. \r\nБългария е 21-ва сред 28-те страни-членки на ЕС според БВП. Тя е извън Еврозоната. Страната, която граничи с Турция, бе някога транзитна спирка за десетки хиляди нелегални мигранти, бягащи към Европа в апогея на бежанската криза през 2015 г.  Виктор Турмаков", "date": "2018.01.02", "title": "Xinhua:  България поема ротационното председателство в ЕС"}
{"url": "http://www.focus-news.net/news/2018/01/02/2472717/pazardzhik-ogranicheno-e-preminavaneto-na-mps-nad-10-tona-po-transportniya-most-v-selo-boshulya-poradi-remont.html", "text": "Натоварено е движението по главните пътища в област Пазарджик, съобщиха за Радио „Фокус” – Пазарджик от Областното пътно управление – Пазарджик. Пътните настилки са сухи, частично мокри отсечки има в планинската част на региона. \r\nВъведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. \r\nВ Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.01.02", "title": "Пазарджик: Ограничено е преминаването на МПС над 10 тона по транспортния мост в село Бошуля поради ремонт"}
{"url": "http://www.focus-news.net/news/2018/01/02/2472718/sport-garbine-mugurusa-otpadna-ot-turnira-v-brizbeyn-zaradi-kontuziya.html", "text": "Испанката Гарбине Мугуруса не успя да се класира на четвъртфиналите на турнира в Брисбейн. Тя почувства болки в крака си по време на третия сет от двубоя със сръбкинята Александра Крунич при резултат 7:5, 6:7 , 2:1. \r\nЗа класиране на полуфиналите Крунич ще се изправи срещу латвийката Анастасия Севастова, победила румънката Сорана Кърстя - 6:2, 6:1.\r\n На четвъртфиналите се класира също така и французойката Ализе Корне, победила хърватката Миряна Лучич-Барони.  Виктор Турмаков", "date": "2018.01.02", "title": "Спорт: Гарбине Мугуруса отпадна от турнира в Бризбейн заради контузия"}
{"url": "http://www.focus-news.net/news/2018/01/02/2472719/kyustendil-patno-proizshestvie-s-chetiri-avtomobila-e-stanalo-na-bul-dondukov-v-grada-nyama-postradali.html", "text": "Пътно произшествие с четири автомобила е станало на булевард „Дондуков” в града, предаде репортер на Радио „Фокус” – Кюстендил. Инцидентът е станал в близост до Железния мост в Кюстендил. На място има патрул на „Пътна полиция”, изясняват се причините за инцидента. По първоначална информация единият от леките автомобили е блъснал други три автомобила, които са били паркирани по протежението на улицата. При инцидента няма пострадали, нанесени са материални щети на моторните превозни средства. Движението по улицата не е ограничено.\r\nВенцеслав ИЛЧЕВ", "date": "2018.01.02", "title": "Кюстендил: Пътно произшествие с четири автомобила е станало на бул. „Дондуков” в града, няма пострадали"}
{"url": "http://www.focus-news.net/news/2018/01/02/2472720/afp-devet-dushi-sa-zaginali-po-vreme-na-protestite-v-iran.html", "text": "Девет души са загинали по време на протестите в централния ирански регион Исфахан, предава  AFP , позовавайки се на местни медии.\r\nШестима протестиращи са загинали при сблъсъци със силите на реда, опитвайки се да щурмуват полицейско управление в град Кадериджан с население от около 30 хил. души. Член на корпуса Стражите на ислямската революция, както и случаен минувач са били убити в близкия град Кариз Санг. По-рано бе съобщено, че полицейски служител е бил застрелян в град Наджафабад с ловна пушка. \r\nПрез нощта в региона, по данни на местни медии, са били задържани близо 100 души. \r\nОт началото на протестите през миналия четвъртък (28 декември 2017 г.), които обхванаха цялата страна, са загинали 21 души.  Виктор Турмаков", "date": "2018.01.02", "title": "AFP: Девет души са загинали по време на протестите в Иран"}
{"url": "http://www.focus-news.net/news/2018/01/02/2472721/shumen-preobladavashto-suhi-sa-patnite-nastilki-v-oblastta.html", "text": "С нормална интензивност е трафикът по пътищата в Шумен и областта, предаде репортер на Радио „Фокус“ – Шумен. Движението се осъществява без ограничения. Пътните настилки са преобладаващо сухи. Времето е облачно, без валежи. \r\nВърбишки проход остава затворен за всички пътни превозни средства. \r\nОпасност от свличане на скални и земни маси има по пътя Шумен – Карнобат.\r\nИвелина ИВАНОВА", "date": "2018.01.02", "title": "Шумен: Преобладаващо сухи са пътните настилки в областта"}
{"url": "http://www.focus-news.net/news/2018/01/02/2472722/dobrich-s-narusheno-vodopodavane-sa-rayoni-v-grada-i-sela-v-tri-obshtini.html", "text": "С нарушено водоподаване са райони в града и села в три общини на областта, съобщиха от ВиК - Добрич. Поради отстраняване на аварии в Добрич с нарушено водоподаване са „Вардар“, „Иларион Макариополски“ и „Искър“ в квартал „Рилци“. \r\nВ областта с нарушено водоподаване са село Бенковски и Помпена станция „Кулак“ в община Добрич – селска, село Стражица в община Балчик, селата Изворово и Писарово в община Генерал Тошево. \r\nЖулиета НИКОЛОВА", "date": "2018.01.02", "title": "Добрич: С нарушено водоподаване са райони в града и села в три общини"}
{"url": "http://www.focus-news.net/news/2018/01/02/2472723/zemetresenieto-kray-doyranskoto-ezero-be-useteno-v-plovdiv-i-asenovgrad.html", "text": "Земетресение бе усетено в Пловдив в 6.25 часа тази сутрин, предаде репортер на Радио „Фокус” – Пловдив. Трусът продължи няколко секунди. Наши читатели от Асеновград също се обаждат и съобщават, че са усетили земетресението, особено по високите етажи.\r\nПо данни от БАН епицентърът на труса е бил извън територията на страната, край Дойранското езеро на територията на Гърция. Магнитудът е бил около 5,2 по скалата на Рихтер.\r\nЦветана ТОНЧЕВА", "date": "2018.01.02", "title": "Земетресението край Дойранското езеро бе усетено в Пловдив и Асеновград"}
{"url": "http://www.focus-news.net/news/2018/01/02/2472724/plovdiv-opasnost-ot-svlachishta-ima-po-patya-bachkovo-narechenski-bani.html", "text": "Нормално проходими са пътищата в областта, няма постъпили сигнали за пътни произшествия. Това съобщиха за Радио „Фокус“ – Пловдив от Областното пътно управление. Видимостта е добра, пътните настилки са сухи. Въпреки това са възможни заледявания по високите планински райони, където е по-усойно. \r\nВодачите трябва да шофират внимателно по пътя Бачково-Нареченски бани, Смолян-Кричим-Стамболийски, Кричим-Девин, също така в района на проходите Козница и Стражата, тъй като там има опасност от свлачища.\r\nЗабранено е движението на МПС над 12 тона през прохода Троян-Кърнаре и по пътя Югово – Лъки – Здравец. Ограничено е преминаването за МПС над 5 тона по пътя Плодовитово – Първомай – Асеновград. Обходният маршрут е по пътищата Стара Загора – Поповица и път І-8 София – Пловдив – Свиленград.\r\nВ град Пловдив трафикът е натоварен в този час.\r\nЦветана ТОНЧЕВА", "date": "2018.01.02", "title": "Пловдив: Опасност от свлачища има по пътя Бачково – Нареченски бани"}
{"url": "http://www.focus-news.net/news/2018/01/02/2472725/d-r-atanas-kambitov-kmet-na-blagoevgrad-nyama-danni-za-vazniknali-problemi-v-obshtinata-sled-zemetresenieto-kray-doyranskoto-ezero.html", "text": "Няма данни за възникнали проблеми в Благоевград след земетресението край Дойранското езеро. Това каза за Радио „Фокус“ – Пирин кметът на Общината д-р Атанас Камбитов по повод земетресението, което бе регистрирано в Гърция около 06.24 часа със сила 5.0 по скалата на Рихтер и бе усетено в цяла Югозападна България. „При мен не е постъпвала информация за проблеми. Всичко е наред“, каза още кметът д-р Атанас Камбитов.\r\nЛивия НИНОВА", "date": "2018.01.02", "title": "Д-р Атанас Камбитов, кмет на Благоевград: Няма данни за възникнали проблеми в общината след земетресението край Дойранското езеро"}
{"url": "http://www.focus-news.net/news/2018/01/02/2472726/krasimir-dimitrov-stolichna-obshtina-nyamame-signali-ot-grazhdani-che-sa-usetili-zemetresenieto-ot-tazi-sutrin-kray-doyranskoto-ezero.html", "text": "Нямаме сигнали от граждани, че са усетили земетресението. Това съобщи за Агенция „Фокус“ директорът на Дирекция „Аварийна помощ и превенция“ към Столична община – Красимир Димитров във връзка с поредицата от земетресения, регистрирани тази сутрин край Дойранското езеро.\r\n„Имаме само един сигнал, който е от кв. „Павлово“. Жена каза, че мазилката от тавана ѝ е паднала вследствие на земетресението, в което не сме абсолютно сигурни“, посочи той.\r\nБиляна ИВАНОВА", "date": "2018.01.02", "title": "Красимир Димитров, Столична община: Нямаме сигнали от граждани, че са усетили земетресението от тази сутрин край Дойранското езеро"}
{"url": "http://www.focus-news.net/news/2018/01/02/2472727/tass-poveche-ot-60-teroristi-ot-islyamska-darzhava-sa-likvidirani-v-iztochen-afganistan.html", "text": "Най-малко 65 терористи от „Ислямска държава“ са ликвидирани, а други 18 са ранени в рамките на операция, проведена от афганистанските въоръжени сили в източната провинция Нангархар, предава ТАСС, позовавайки се на местни медии.\r\nПо данни на губернатора на провинцията в рамките на операцията е загинал един цивилен, а други 13 са ранени. Той допълни, че ударите са нанесени от сухопътните сили и авиацията на страната. Виктор Турмаков", "date": "2018.01.02", "title": "ТАСС: Повече от 60 терористи от „Ислямска държава“ са ликвидирани в Източен Афганистан"}
{"url": "http://www.focus-news.net/news/2018/01/02/2472728/burgas-politsiyata-izze-220-kasa-tsigari-bez-aktsizen-banderol-v-kameno.html", "text": "Полицията иззе 220 къса цигари без акцизен бандерол. Това съобщиха от Областната дирекция на МВР – Бургас. Вчера около 16.00 часа в Камено за проверка е спрян лек автомобил „Фолксваген Пасат“, с бургаска регистрация, управляван от 22-годишния с инициали И.Х. от Камено (криминално проявен), като са намерени и иззети близо 220 къса цигари от различни марки, всички без акцизен бандерол. Работата по случая продължава.", "date": "2018.01.02", "title": "Бургас: Полицията иззе 220 къса цигари без акцизен бандерол в Камено"}
{"url": "http://www.focus-news.net/news/2018/01/02/2472729/biser-mihaylov-oblasten-upravitel-na-blagoevgrad-zemetresenieto-v-gartsiya-e-useteno-v-obshtinite-po-porechieto-na-r-struma-nyama-danni-za-zhertvi-postradali-ili-shteti.html", "text": "В Област Благоевград бе усетено земетресение около 06.30 часа тази сутрин. Епицентърът е в района на Дойран, на около 100 – 110 километра югозападно от Благоевград. Това каза за Радио „Фокус“ – Пирин областният управител на Благоевград Бисер Михайлов. По думите му трусът е усетен най-вече в общините по поречието на река Струма: Петрич, Сандански и Благоевград. „От оперативния център към Главна дирекция „Пожарна безопасност и защита на населението“ получих информация, че няма постъпили данни за пострадали хора, съответно няма и разрушения или щети по сгради или имущество на хората. Земетресението е усетено по високите етажи на сградите“, каза още Бисер Михайлов.\r\nЛивия НИНОВА", "date": "2018.01.02", "title": "Бисер Михайлов, областен управител на Благоевград: Земетресението в Гърция е усетено в общините по поречието на р. Струма, няма данни за жертви, пострадали или щети"}
{"url": "http://www.focus-news.net/news/2018/01/02/2472730/smolyan-patnite-nastilki-v-oblastta-sa-mokri-na-mesta-po-prohodite-zasnezheni-no-pochisteni-i-opesacheni.html", "text": "Проходими при зимни условия са пътищата в област Смолян, съобщиха за Радио „Фокус“ – Смолян от Областно пътно управление – Смолян. Времето е облачно, без валежи. Пътните настилки са мокри, на места по проходите заснежени, но почистени и опесъчени. Повишена е опасността от падащи камъни по всички републикански направления в областта. През нощта е имало сигнали за паднали камъни на пътищата, но всички те са разчистени своевременно.\r\nПоради стеснен габарит на пътя остава ограничено двежението за МПС над 12 тона без ремаркета и полуремаркета по пътя Лъки – Рожен през целия зимен сезон. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И дватаучастъка са обозначени с пътни знаци.\r\nВ Смолян пътните настилки по улиците в града са предимно сухи. Автомобилният трафик в първия работен ден за годината е с обичайната си интензивност за делничен ден. Малко по-натоварено е движението по централните улици и входно-изходните артерии на града.\r\nНели ГЕРГЬОВСКА", "date": "2018.01.02", "title": "Смолян: Пътните настилки в областта са мокри, на места по проходите заснежени, но почистени и опесъчени"}
{"url": "http://www.focus-news.net/news/2018/01/02/2472731/magyar-hirlap-balgariya-poe-rotatsionnoto-predsedatelstvo-na-evropeyskiya-sayuz.html", "text": "В следващите шест месеца България ще бъде ротационен председател  на ЕС, поемайки поста от Естония, пише  Magyar Hirlap.\r\nТова ще е първото председателство на източноевропейската държава, откакто стана член на ЕС през 2007 г. София изложи своите програма и приоритети: икономическият ръст и социалното сближаване, укрепването на европейската интеграция на страните от Западните Балкани, стабилността и безопасността на континента и цифровизацията. \r\nНа встъпителната среща на председателството членовете на Европейската комисия, водени от своя председател Жан-Клод Юнкер, ще посетят София на 11 януари, където ще бъдат обсъдени българските приоритети. Виктор Турмаков", "date": "2018.01.02", "title": "Magyar Hirlap: България пое ротационното председателство на Европейския съюз"}
{"url": "http://www.focus-news.net/news/2018/01/02/2472732/lokalno-makedoniya-dve-zemetreseniya-v-rayona-na-kukush.html", "text": "Две земетресения с интензивност 4 и 4.7 по Рихтер са били регистрирани в района на Килкис (Кукуш), предава македонското електронното издание \"Локално\", като се позовава на информация на Атинския геофизически институт. Първото земетресение със сила от 4 по Рихтер е регистрирано 13 минути след полунощ с епицентър 28 км северозападно от Кукуш. Второто земетресение, със сила 4,7 по Рихтер, е регистрирано рано тази сутрин в 6.24 часа с епицентър 27 км северозападно от Кукуш. През нощта с били регистрирани още десетина по-слаби земетресения.\r\nСъщото издание допълва, че по информация на Сеизмологичната обсерватория при Природо-математичния факултет в Скопие земетресение със сила 4,8 по Рихер е усетено в Дойран. Земетресенивто е усетено в Гевгели, Валандово, Струмица, Кавадарици, Радовиш и Берово. \r\nСпоред първоначална информация се съобщава за незначителни щети на сгради в непосредствена близост до епицентъра.", "date": "2018.01.02", "title": "Локално (Македония): Две земетресения в района на Кукуш"}
{"url": "http://www.focus-news.net/news/2018/01/02/2472733/pss-vav-visokite-chasti-na-stara-planina-vremeto-e-yasno-s-do-umeren-vyatar-a-v-pirin-rila-i-vitosha-ima-magli.html", "text": "В най-високите части на планините, особено Пирин, Рила и Витоша, духа до умерен вятър и времето е мъгливо. В Стара планина времето е ясно с до умерен вятър. Това съобщиха за Агенция „Фокус” от Планинска спасителна служба (ПСС) при Българския червен кръст (БЧК). Температурите са между 2 и минус 2 градуса. Лифтовите съоръжения в зимните курорти работят. Днес на Витоша ще работи само кабинковият лифт. Условия за ски има в Пампорово, Боровец и Пирин.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.01.02", "title": "ПСС: Във високите части на Стара планина времето е ясно с до умерен вятър, а в Пирин, Рила и Витоша има мъгли"}
{"url": "http://www.focus-news.net/news/2018/01/02/2472734/pazardzhik-zemetresenieto-ot-tazi-sutrin-e-bilo-useteno-po-visokite-etazhi-na-sgradite-v-grada.html", "text": "Жители на Пазарджик са усетили земетресението от тази сутрин по високите етажи на сградите, предаде репортер на Радио „Фокус“ – Пазарджик. Слабото разлюляване е било към 06.30 часа, което е продължило около 20 секунди. Земетресението не е предизвикало паника, не са регистрирани и материални щети.„Фокус“ припомня: \r\nЗеметресение с магнитуд 5,0 по скалата на Рихтер е регистрирано в Северна Гърция, което е усетено и на територията на Македония и на Югозападна България. Трусът е станал в 06.24 часа българско време на 7 км от разположения край Дойранското езеро гръцки град Патарос (Дросатон), на 10 км източно от Нов Дойран в Македония и на 145 км югоизточно от Скопие. Трусът е на дълбочина от 10 км. Няма данни за жертви и разрушения.\r\nАлбена ЖИЛЕКОВА", "date": "2018.01.02", "title": "Пазарджик: Земетресението от тази сутрин е било усетено по високите етажи на сградите в града"}
{"url": "http://www.focus-news.net/news/2018/01/02/2472735/faktor-makedoniya-yuzhna-makedoniya-pochuvstva-gratskite-zemetrereseniya.html", "text": "Южна Македония и особено регионите на Дойран и Гевгели са почувствали земетресението от Гърция с епицентър близо до Дросато, предава македонското електронно издание \"Фактор\". Изданието допълва, че земетресенията в Северна Гърция се усещат в македонски градове втори ден поред без големи последици и съобщения за материални щети.", "date": "2018.01.02", "title": "\"Фактор\" (Македония): Южна Македония почувства гръцките земетрересения"}
{"url": "http://www.focus-news.net/news/2018/01/02/2472736/planinskite-spasiteli-sa-okazali-pomosht-na-turist-v-predinfarktno-sastoyanie-v-rayona-na-hizha-makedoniya-v-rila.html", "text": "Оказана е помощ на турист в прединфарктно състояние в района на хижа „Македония“ в Рила. Това съобщиха за Агенция „Фокус” от Планинска спасителна служба (ПСС) при Българския червен кръст (БЧК). Акцията е проведена по обяд на 1 януари. На туриста му е прилошало, оказана му е помощ от планинските спасители и е транспортиран в лечебно заведение.", "date": "2018.01.02", "title": "Планинските спасители са оказали помощ на турист в прединфарктно състояние в района на хижа „Македония“ в Рила"}
{"url": "http://www.focus-news.net/news/2018/01/02/2472737/protothema-gartsiya-kray-gratskiya-grad-kukush-e-registrirano-umereno-zemetresenie-posledvano-ot-po-slabi-aftershokove.html", "text": "По данни на Института по геодинамика в Атина земетресение с магнитуд 4,8 по скалата на Рихтер е регистрирано в 6:24 часа сутринта (съвпада с българското часово време) край Кукуш, пише   Protothema.\r\nЕпицентърът на земетресението е на 30 км. северно от Кукуш и е вибрациите са усетени на много места в Северна Гърция и в Солун. Няколко минути по-късно е регистрирано второ по-слабо земетресение с магнитуд 3,4. \r\nНяма причинени щети, но жителите в региона са притеснени и мнозина от тях са прекарали нощта в автомобилите си.  \r\nСпоред президента на Института по геодинамика в Атика д-р Ефтимиос Лекас е имало 15 по-слаби земетресения през последните 24 часа и се очаква те да продължат.  Виктор Турмаков", "date": "2018.01.02", "title": "Protothema (Гърция): Край гръцкия град Кукуш е регистрирано умерено земетресение, последвано от по-слаби афтершокове"}
{"url": "http://www.focus-news.net/news/2018/01/02/2472738/burgas-patnite-nastilki-v-oblastta-sa-suhi-vidimostta-e-dobra.html", "text": "Добри са условията за път в Бургас и региона, съобщиха за Радио „Фокус” – Бургас от Областното пътно управление. Пътните настилки са сухи. Видимостта е добра. Движението се извършва с нормална интензивност. По-натоварено е то по централните улици и булеварди в Бургас. \r\nВременно е въведено ограничение за движение на МПС над 10 тона по пътя Черница – Сунгурларе – Чубра поради намален габарит на пътното тяло. Срокът е до 10 януари 2018 г.\r\nМария РУСЕВА", "date": "2018.01.02", "title": "Бургас: Пътните настилки в областта са сухи, видимостта е добра"}
{"url": "http://www.focus-news.net/news/2018/01/02/2472739/varna-mokri-sa-patnite-nastilki-v-grada-i-oblastta.html", "text": "Мокри са пътните настилки във Варна и областта, предаде репортер на Радио „Фокус” – Варна. Времето е облачно, на места със слаби валежи. Поради мъгла е намалена видимостта в района на Девня. \r\nДвижението по направленията за София, Добрич и Бургас се осъществява без въведени ограничения. По пътя Кранево – Варна при км 83+100 е ограничено движението на моторни превозни средства над 10 т. Обходът е през участъка Кичево – Оброчище.\r\nМарияна ВАЛЕНТИНОВА", "date": "2018.01.02", "title": "Варна: Мокри са пътните настилки в града и областта"}
{"url": "http://www.focus-news.net/news/2018/01/02/2472740/inzh-georgi-parmakov-rd-pbzn-blagoevgrad-ne-sa-postapvali-signali-za-zhertvi-ili-razrusheniya-sled-zemetresenieto-kray-doyranskoto-ezero.html", "text": "Не са постъпвали сигнали за жертви или разрушения в областта след земетресението край Дойранското езеро. Това каза за Радио „Фокус” – Пирин инж. Георги Пармаков, директор на Регионална дирекция „Пожарна безопасност и защита на населението“ – Благоевград по повод земетресението, което бе регистрирано в Гърция около 06.24 часа със сила 5.0 по скалата на Рихтер и бе усетено в цяла Югозападна България. „Земетресението е усетено в област Благоевград, но нямаме никакви проблеми в следствие на него”, каза още инж. Пармаков.\r\nЛивия НИНОВА", "date": "2018.01.02", "title": "Инж. Георги Пармаков, РД ПБЗН – Благоевград: Не са постъпвали сигнали за жертви или разрушения след земетресението край Дойранското езеро"}
{"url": "http://www.focus-news.net/news/2018/01/02/2472741/skay-makedoniya-nespokoyna-nosht-v-makedoniya-seriya-silni-zemetreseniya-raztresoha-stranata.html", "text": "Телеметричната сеизмологична мрежа със станции разположени Скопие, Щип, Валандово, Охрид и Пехчево регистрира серия от силни земетресения, чийто епицентрове се намират на 145 км югоизточна от Скопие и произтичат от Дойранския регион, предава македонското електронно издание \"Скай\". Най-силните 4 земетресения, които са били почувствани от населението в югоизточната част на страната са в 23.13 местно време (00.13 часа българско време) с 3,7 по Рихтер, усетен в Дойран, в 23.16 часа (00.16 часа българско време) - 3.3 по Рихтер, в 23.19 (00.19 часа българско време) - 2.9 по Рихтер и в 23.20 (00.20 часа българско време) - 3.1 по Рихтер. Рано сутринта в 5.24 часа (06.24 часа българско време) е усетен още по-силен трус - 5.2 по Рихтер.", "date": "2018.01.02", "title": "\"Скай\" (Македония): Неспокойна нощ в Македония, серия силни земетресения разтресоха страната"}
{"url": "http://www.focus-news.net/news/2018/01/02/2472742/mika-zaykova-finansov-ekspert-chlenstvo-v-evrozonata-bi-doneslo-na-balgariya-mnozhestvo-pozitivi-i-dopalnitelna-finansova-distsiplina.html", "text": "Множество позитиви и допълнителна финансова дисциплина би донесло членство в еврозоната на България и Румъния. Това каза в сутрешния блок „Добро утро, България“ на Радио „Фокус“ финансовият експерт Мика Зайкова за очакваната финансова картина за новата 2018-та година. Според нея една от важните последици би бил евтиният кредит, а друг положителен резултат – дисциплината на икономическия европейски механизъм. Мика Зайкова допълни, че това ще бъде още по-възможно, ако данъчните системи на двете страни бъдат уеднаквени. „Ако успеем да влезем в единния финансов механизъм и в еврозоната, много по-бързо ще напреднем икономически. Въпросът не е в растежа, а в догонването“, коментира тя. „В момента в Европа нещата са на кантар и не се знае по кой път ще тръгнем – дали ще вървим напред или ще се разделим на скорости. Разделим ли се на скорости – това е пагубно за Източна Европа, в това число и за България“, посочи финансовият експерт. „По-добре е да вървим всичко заедно и да положим усилия. Ако искаме да не сме блатото на света, а да сме водещ фактор в Европа – ние трябва да вървим заедно“, обясни Мика Зайкова. Финансовият експерт каза още, че външният дълг на България е нищожен в сравнение с този на Еврозоната, като страната ни бележи икономически ръст.", "date": "2018.01.02", "title": "Мика Зайкова, финансов експерт: Членство в еврозоната би донесло на България множество позитиви и допълнителна финансова дисциплина"}
{"url": "http://www.focus-news.net/news/2018/01/02/2472743/petar-petrov-zam-kmet-na-pazardzhik-ochakvame-parvite-smetoizvozvashti-koli-da-otidat-na-novoto-regionalno-depo-kray-grada.html", "text": "Очакваме днес първите сметоизвозващи коли да отидат на новото регионално депо край Пазарджик Това каза за Радио „Фокус” – Пазарджик заместник-кметът на Община Пазарджик Петър Петров. Той уточни, че обявеното със заповед на кмета частично бедствено положение остава в сила до 5 януари. Причината то да бъде обявено е затварянето на действащото общинско сметище и невъзможността в срок да бъде сключен договор с оператор за експлоатация, мониторинг и поддръжка на новото Регионално депо поради обжалване на решението за избор на изпълнител. „Мерките, които предприемаме, са свързани с подписването на договор с юридическо лице, което ще извършва тези дейности“, коментира Петров. Според него частичното бедствено положение ще отпадне в момента, в който се подпише договор с оператор за новото депо.\r\nВаня НИКОЛОВА", "date": "2018.01.02", "title": "Петър Петров, зам.-кмет на Пазарджик: Очакваме първите сметоизвозващи коли да отидат на новото регионално депо край града"}
{"url": "http://www.focus-news.net/news/2018/01/02/2472744/dzhon-boltan-bivsh-postoyanen-predstavitel-na-sasht-v-oon-tryabva-da-se-stremim-kam-promyana-na-rezhima-v-iran.html", "text": "Бившият постоянен представител на САЩ в ООН Джон Болтън призова президента Доналд Тръмп да подкрепи антиправителствените протести в Иран, предава Fox News.\r\nБолтън заяви, че тези протести са различни от разтърсилите през 2009 г. Иран демонстрации  и че трябва да доведат до промяна на режима. „От тези протести зависи дали режимът ще оцелее и ги прави значително по-застрашителни за аятоласите, значително по-опасни за тях, вдигайки залозите съществено“, заяви Болтън. Той допълни, че подкрепата на Търмп към протестиращите дава сигнал за огромна и позитивна промяна на политиката, водена по време на бившия президент Барак Обама.\r\nДипломатът призова Тръмп да излезе от Иранското ядрено споразумение, да възобнови всички предишни санкции и да наложи икономически натиск върху режима, да предостави материална и финансова помощ за опозицията и да си сътрудничи с разузнавателните служби на другите страни. \r\n„Има много за правене и трябва да го свършим. Трябва да се стремим към промяна на режима в Иран“, убеден е Болтън.  Виктор Турмаков", "date": "2018.01.02", "title": "Джон Болтън, бивш постоянен представител на САЩ в ООН: Трябва да се стремим към промяна на режима в Иран"}
{"url": "http://www.focus-news.net/news/2018/01/02/2472745/prof-emil-botev-ban-prodalzhavat-vtorichnite-trusove-sled-zemetresenieto-kray-doyranskoto-ezero-ne-se-ochakva-da-ima-po-silni-ot-5-po-rihter.html", "text": "Продължават вторичните трусове след земетресението край Дойранското езеро - не се очаква да има по-силни от 5 по Рихтер. Това каза ръководителят на Департамент „Сеизмология” в Националния институт по геофизика, геодезия и география към Българската академия на науките (БАН) проф. Емил Ботев в интервю за Агенция „Фокус“ за земетресението в района на Дойранското езеро от тази сутрин, усетено и в България. „Активизацията продължава от снощи досега. Реализират се вече десетки земетресения с магнитуд 4 по Рихтер и по-голям. Считаме, че напрежението в района южно от Беласица на територията на Гърция вече се разтоварва по познатата схема на последващи трусове. Не би трябвало да се очакват по-силни земетресения от магнитуд 5 по Рихтер“, обясни проф. Ботев. Той поясни, че към момента продължават вторичните трусове. „Имаме поне двайсетина труса с магнитуд 3 по Рихтер и по-голям. Те не се усещат на територията на нашата страна. Такива трусове ще има поне няколко седмици след това земетресение“, обясни сеизмологът. \r\nПроф. Ботев поясни, че причината за земетресението е натрупването на напрежение между тектонските структури. „Беласишкото сеизмично огнище е в съседство с Вардарската сеизмична зона. На границата между тях е разположено Дойранското езеро, където се натрупват напрежения. През определени периоди от време се реализират съответните земетресения, които освобождават това напрежение“, допълни проф. Емил Ботев. \r\nДеница КИТАНОВА", "date": "2018.01.02", "title": "Проф. Емил Ботев, БАН: Продължават вторичните трусове след земетресението край Дойранското езеро - не се очаква да има по-силни от 5 по Рихтер"}
{"url": "http://www.focus-news.net/news/2018/01/02/2472746/dobrich-direktsiya-mestni-danatsi-i-taksi-dnes-nyama-da-raboti-s-grazhdani.html", "text": "Дирекция „Местни данъци и такси“ при Община град Добрич днес няма да работи с граждани. Това съобщиха от пресцентъра на Общината. Причината е, че в приходните звена на общините ще се извършва годишно приключване. На 3 януари 2018 година Дирекция „Местни данъци и такси“ се връща към нормалното си работно време - от 08.00 часа до 17.00 часа, като касите ще работят от 08.00 часа до 16.00 часа.", "date": "2018.01.02", "title": "Добрич: Дирекция „Местни данъци и такси“ днес няма да работи с граждани"}
{"url": "http://www.focus-news.net/news/2018/01/02/2472747/kyustendil-ne-sa-postapvali-signali-v-operativniya-tsentar-na-pozharnata-vav-vrazka-sas-zemetresenieto-ot-tazi-sutrin.html", "text": "В оперативния център на Регионална дирекция „Пожарна безопасност и защита на населението” – Кюстендил не са постъпвали сигнали за усетено земетресение в региона. Това каза пред Радио „Фокус” – Кюстендил Катя Табачка, говорител на Областна дирекция на МВР – Кюстендил. По думите й няма данни и приети сигнали за усетено земетресение, паника сред хората или нанесени материални щети. \r\nВ дежурната част на Община Кюстендил също не са постъпвали сигнали, свързани с възникналото в района на Дойранското езеро земетресение.\r\nВенцеслав ИЛЧЕВ", "date": "2018.01.02", "title": "Кюстендил: Не са постъпвали сигнали в оперативния център на пожарната във връзка със земетресението от тази сутрин"}
{"url": "http://www.focus-news.net/news/2018/01/02/2472748/pregled-na-osnovnite-temi-v-evropeyskiya-pechat-agentsiya-fokus.html", "text": "В следващите шест месеца България ще бъде ротационен председател  на ЕС, поемайки поста от Естония, пише  Magyar Hirlap.\r\nТова ще е първото председателство на източноевропейската държава, откакто стана член на ЕС през 2007 г. София изложи своите програма и приоритети: икономическият ръст и социалното сближаване, укрепването на европейската интеграция на страните от Западните Балкани, стабилността и безопасността на континента и цифровизацията. \r\nНа встъпителната среща на председателството членовете на Европейската комисия, водени от своя председател Жан-Клод Юнкер, ще посетят София на 11 януари, където ще бъдат обсъдени българските приоритети.\r\n***\r\nПредседателството на Европейския съвет се премести от Балтийско на Черно море, след като България пое от Естония шестмесечния пост, който сега ще бъде доминиран от Брекзит и от нарастващото напрежение вътре в 28-членния Съюз, пише  The Irish Times.\r\nСофия обяви четири приоритетни сфери за своето първо председателство – бъдещето на Европа и на нейните млади хора, стремежа за членство в ЕС на страните от Западните балкани, сигурността и стабилността и развитието на цифровата икономика. \r\nБългария се надява да придвижи напред членството на съседите си в ЕС и да бъде домакин на стотици срещи и събития на Съюза. Слоган на председателството е „Съединението прави силата“  и единството е ключова негова цел, докато ЕС иска да поддържа общи позиции по Брекзит и да се справи със заплахата срещу законността и демокрацията от Унгария, Полша и Румъния. \r\nСъс 100 хил. от своите граждани в момента работещи и живеещи във Великобритания, България би желала Брекзит да премине колкото се може по-хармонично. За разлика от Варшава, Будапеща или западните европейски столици, София няма желание да разбунва духовете в Брюксел, което ще я направи отговорен председател в този труден момент.\r\nБългария е най-бедния член на ЕС и все още не може да влезе в Шенгенската зона. Председателство, преминало без скандали, може да подобри имиджа на България и да я приближи до Шенген. \r\n***\r\nБританският министър по въпросите, свързани с Брекзит, Дейвид Дейвис обърна преговорната мантра на ЕС срещу самия него и предупреди, че Съюзът не може да „подбира“ условията за бъдещото споразумение за свободна търговия с Великобритания, предава  The Guardian.\r\n„Великобритания желае пълния набор на икономическото сътрудничество и финансовите услуги не могат да бъдат изключени от споразумението“, заяви Дейвис. По-рано главният преговарящ на ЕС Мишел Барние заяви, че Великобритания не може да подбира най-добрите елементи от членството си в Съюза, след като излезе от него. Той допълни, че не може да се сключи търговско споразумение, включващо и финансовите услуги и че Лондонското Сити със сигурност ще получи затруднения при достъпа в ЕС. \r\nСпоред Дейвис споразумение, обхващащо единствено някои сфери от настоящите икономически отношения, но не и други, е „подбиране“. „Не вярвам силата на сътрудничеството ни да трябва да се изменя, защото напускаме ЕС“, заяви той.\r\n„Много от тези принципи могат да се приложат и на услугите. Предвид силата на пан-европейските икономически отношения, споразумение, което поема някои сфери от нашите икономически отношения, но не и други, ще бъде, както обичат да го казват самите европейски дипломати, подбиране“, заяви министърът. \r\n***\r\nИспанският външен министър Луис де Гиндос заяви, че кризата в Каталуния е струвала на страната му един милиард евро и че последвалите събития забавят икономическото развитие на региона, както и на държавата като цяло, пише  The Local   в испанската си редакция.\r\n„Каталуния отбелязваше ръст, по-висок от средния за Испания. Тя бе един от двигателите на испанската икономика“, заяви министърът. „Въпреки това, през последното тримесечие на 2017 г. тя стана тежест“, допълни той. Де Гиндос изчисли, че кризата е струвала на Испания един милиард евро. \r\nПовече от 3100 компании са преместили централите си от Каталуния след опита за отделяне на областта. Министърът обвини „огромната несигурност, загриженост и загуба на доверие, генерирани от предишното каталунско правителство“. \r\n***", "date": "2018.01.02", "title": "Преглед на основните теми в европейския печат (Агенция \"Фокус\")"}
{"url": "http://www.focus-news.net/news/2018/01/02/2472749/prof-emil-botev-ban-zemetresenieto-ot-tazi-sutrin-e-useteno-nay-silno-u-nas-v-rayona-na-petrich-i-v-selata-klyuch-skrat-strumeshnitsa.html", "text": "Земетресението от тази сутрин е усетено най-силно у нас в района на Петрич и в селата Ключ, Скрът, Струмешница. Това каза ръководителят на Департамент „Сеизмология” в Националния институт по геофизика, геодезия и география към Българската академия на науките (БАН) проф. Емил Ботев в интервю за Агенция „Фокус“ за земетресението в района на Дойранското езеро от тази сутрин, усетено и в България. По думите му трусът е усетен силно само в югозападната крайнина на територията на България в района на Петрич. „Все по-слабо е усетено навътре в територията на страната. Усетено е в Асеновград и София“, коментира проф. Ботев. „Земетресението се реализира в един район, който започна сеизмична активизация снощи в 00.13 часа със трус с магнитуд 4.2 по Рихтер, последван от още три-четири с магнитуд около 4.00 по Рихтер. До сутринта десетина земетресения се случиха в района на Дойранското езеро. Те не са усетени на територията на нашата страна. Най-силното земетресение се случи в 6.24 часа на територията на Гърция в района на Дойранското езеро, което е на 50-60 км от град Петрич.  Земетресението бе с магнитуд 5 по Рихтер, което го прави няколко десетки пъти по-силно по енергия от снощните. Това позволи да бъде усетено в София, на 170 км разстояние от епицентъра“, коментира проф. Ботев. Той допълни, че самото земетресение е с дълбочина 7 км. По думите му това позволява сеизмичните вълни да затихват много бързо и да няма сериозно въздействие на голямо разстояние от епицентъра. \r\nДеница КИТАНОВА", "date": "2018.01.02", "title": "Проф. Емил Ботев, БАН: Земетресението от тази сутрин е усетено най-силно у нас в района на Петрич и в селата Ключ, Скрът, Струмешница"}
{"url": "http://www.focus-news.net/news/2018/01/02/2472750/kristian-vigenin-bsp-problemat-s-koruptsiyata-v-balgariya-stoi-taka-ni-vizhdat-i-otvan.html", "text": "Проблемът с корупцията в България стои. Така ни виждат и отвън. Това заяви пред БНР международният секретар на ПГ на „БСП за България“ и председател на Комисията по европейските въпроси и контрол на европейските фондове Кристиан Вигенин, съобщиха от пресцентъра на БСП. Той подчерта, че в последните няколко дни реномирани европейски издания са излезли със заглавия за корупцията в България и за свободата на медиите у нас. „Според “Трансперънси интернешънал” двете неща са свързани – където има най-ниски нива на корупция, има най-голяма свобода на медиите. Тези теми се повдигат на европейско равнище, не само от БСП. С нашата дейност, като опозиция, се опитваме да насочим вниманието към проблемните теми“, посочи Вигенин и допълни, че има системни проблеми, които трябва да се  решат. По думите му, възможностите на опозицията са парламентарните механизми – вот на недоверие, а управляващите имат други възможности, за да покажат че имаме амбицията да бъдем истинска, европейска, демократична, модерна държава, в която има свобода на медиите, води се борба с корупцията и има независима съдебна власт, която си върши работата. Кристиан Вигенин заяви, че председателството на Съвета на ЕС е ангажимент, преди всичко на правителството, но и парламентите сили имат своята роля. Той обясни, че ще има 6 важни парламентарни събития по време на предстоящите 6 месеца, които са фокусирани върху приоритетите на Българското председателство. „Чрез тях трябва да дадем по-голяма видимост на това, което България иска да постигне и да подчертаем ролята на парламентите като пряко избрани, легитимни представители на европейските граждани“, поясни той. Вигенин подчерта, че левицата е представила своята визия за приоритетите на българският парламент, както и за очакванията от изпълнителната власт. Като такива очаквания той посочи  министрите да информират ресорните комисии за изпълнението на приоритетите на Българското председателство и да информират Народното събрание за срещите на върха. „Това е начин парламентът да изпълни своята основна функция, да контролира изпълнението на приоритетите“, обясни социалистът.  Той изтъкна, че ресорните комисии, и в частност председателстваната от него комисия, ще следят този процес както по отношение на ангажиментите към ЕС, така и какво се случва в България. „Няма обобщени данни какви суми са изхарчени до момента и какви предстои да бъдат изхарчени“, обясни той и изтъкна, че поверената му комисия ще търси детайлна информация по пера за тези разходи. „БСП ще настоява България ясно да каже какви са нейните позиции. Народното събрание трябва да има по-ясна и директна позиция. Ние ще държим на това и ще изразим нашето мнение за нея. Няма да спрем да следим развитието и на вътрешнополитическия живот в страната обаче“, заключи Кристиан Вигенин.", "date": "2018.01.02", "title": "Кристиан Вигенин, БСП: Проблемът с корупцията в България стои, така ни виждат и отвън"}
{"url": "http://www.focus-news.net/news/2018/01/02/2472751/pazardzhik-ne-sa-postapvali-signali-za-shteti-ili-postradali-v-sledstvie-na-zemetresenieto-kray-doyranskoto-ezero.html", "text": "Масова реакция след усетеното земетресение от тази сутрин последва в социалните мрежи, предаде репортер на Радио „Фокус” – Пазарджик. Секунди след като бе усетен трусът, който е с епицентър край Дойранското езеро на гръцка територия, потребителите публикуваха постове за това как е усетено земетресението. Хората коментираха, че трусът е бил вертикален, мебелите са се разклатили. Продължителността е била около 20 секунди. Не се наблюдаваше паника сред хората, а по-скоро се акцентира на това, че в този район от страната не са регистрирани земетресения през последните години. Потребители от чужбина също се интересуваха как е усетено земетресението и има ли пострадали. \r\nДо момента в дежурните части на РД ПБЗН - Пазарджик и Областната дирекция на МВР - Пазарджик няма постъпили данни за пострадали с хора, засегнати сгради или инфраструктура след усетеното земетресение.\r\nАлбена ЖИЛЕКОВА", "date": "2018.01.02", "title": "Пазарджик: Не са постъпвали сигнали за щети или пострадали в следствие на земетресението край Дойранското езеро"}
{"url": "http://www.focus-news.net/news/2018/01/02/2472752/sliven-chast-ot-grada-e-bez-voda-poradi-avariya.html", "text": "Част от Сливен е без вода поради авария, съобщиха от „Водоснабдяване и Канализация“. Поради извършване на авариен ремонт до 16.30 часа ще бъде прекъснато водоподаването в кв. „Българка“.\r\nПри възможност водоподаването ще бъде възстановено по-рано.", "date": "2018.01.02", "title": "Сливен: Част от града е без вода поради авария"}
{"url": "http://www.focus-news.net/news/2018/01/02/2472753/komisar-simeon-tsarvulanov-rd-pbzn-smolyan-zemetresenieto-v-gartsiya-e-useteno-leko-v-oblastta-nyama-shteti-i-postradali.html", "text": "Земетресението в Гърция, което е регистрирано тази сутрин, е усетено леко в някои населени места в област Смолян. Това каза за Радио „Фокус“ – Смолян директорът на Регионална дирекция „Пожарна безопасност и защита на населението“ – Смолян комисар Симеон Цървуланов. По думите му до момента няма данни за нанесени щети и пострадали и няма паника и притеснение сред хората.\r\nНели ГЕРГЬОВСКА", "date": "2018.01.02", "title": "Комисар Симеон Цървуланов, РД ПБЗН – Смолян: Земетресението в Гърция е усетено леко в областта, няма щети и пострадали"}
{"url": "http://www.focus-news.net/news/2018/01/02/2472754/sliven-namalena-e-vidimostta-poradi-magla-patnite-nastilki-sa-mokri.html", "text": "Намалена заради мъгла е видимостта в областта, пътните настилки са мокри, съобщиха от Областно пътно управление – Сливен. \r\nЗатворени за движение на МПС над 10 тона са проходите Вратник и Твърдишки. Няма въдени други ограничения по пътищата на територията на област Сливен.\r\nТрафикът в сливенския участък на автомагистрала „Тракия“, по Подбалканския път, пътят Нова Загора – Сливен – Бургас, Ямбол – Сливен и Нова Загора – Раднево е натоварен. Камери за видеонаблюдение са разположени в районите на селата Подслон и Съдиево и на изхода на Нова Загора в посока София. В района на село Крушаре, по пътя Сливен – Ямбол, и на разклона за село Камен има засилено полицейско присъствие.", "date": "2018.01.02", "title": "Сливен: Намалена е видимостта поради мъгла, пътните настилки са мокри"}
{"url": "http://www.focus-news.net/news/2018/01/02/2472755/sport-kristina-plishkova-se-klasira-na-vtori-krag-na-tenis-turnira-v-shenchzhen.html", "text": "Чехкинята Кристина Плишкова победи с 6:4, 6:1 латвийката Елена Остапенко на първи кръг от тенис-турнира в китайския град Шенчжен.\r\nНа втори кръг Плишкова ще се изправи срещу румънката Ана Богдан.\r\nТурнирът в Шенчжен е с награден фонд от 625 хил. долара. Виктор Турмаков", "date": "2018.01.02", "title": "Спорт: Кристина Плишкова се класира на втори кръг на тенис-турнира в Шенчжен"}
{"url": "http://www.focus-news.net/news/2018/01/02/2472756/pazardzhik-zemetresenieto-kray-doyranskoto-ezero-v-gartsiya-e-useteno-i-vav-velingrad.html", "text": "Земетресението край Дойранското езеро в Гърция е усетено и във Велинград, съобщи за Радио „Фокус“ – Пазарджик Бояна Кирилова от Общината. Тя обясни, че трусът е бил слаб и не е предизвикал паника сред хората. Усетен е около 6.30 тази сутрин като леко разлюляване в рамките на около 10 - 15 секунди. Няма данни за нанесени материални щети. \r\nПо данни на Сеизмологичния институт към БАН земетресението е на територията на Гърция с магнитуд 5 по скалата на Рихтер.\r\nВаня НИКОЛОВА", "date": "2018.01.02", "title": "Пазарджик: Земетресението край Дойранското езеро в Гърция е усетено и във Велинград"}
{"url": "http://www.focus-news.net/news/2018/01/02/2472757/skopie-24-makedoniya-novo-nay-silno-zastrashitelno-zemetresenie-v-doyran.html", "text": "Ново земетресение от 5 степен по Рихтер е усетено в района на Дойран и успя да извади на улиците жителите на града, както и тези които  живеят в Гевгели, предаде \"Скопие 24\". До момента няма информация за сериозни щети и за пострадали при земните трусове.", "date": "2018.01.02", "title": "\"Скопие 24\" (Македония): Ново най-силно, застрашително земетресение в Дойран"}
{"url": "http://www.focus-news.net/news/2018/01/02/2472758/evrodeputatat-petar-kurumbashev-fokusat-na-vnimanie-se-izmestva-kam-koruptsiyata-v-balgariya.html", "text": "За корупцията в България вчера имаше материали в „Журнал дю диманж”, „Ди Цайт” и „Гардиън”  и това не е организирана атака от западни медии към България. Фокусът на внимание се измества към корупцията в България, защото е  европредседател. Това каза евродепутатът от БСП/ПЕС Петър Курумбашев пред БТВ, съобщиха от пресцентъра на БСП. Той допълни, че това усещане за нашата държава като една от най-бедните и най-корумпираните, което винаги е имало, сега попада под по-голямо европейско внимание. Петър Курумбашев заяви, че трябва да сме внимателни в превъзбудата, която цари, че като председателстващи на ЕС, изведнъж ще определим неговите приоритети. „Хубаво е да използваме насоченото внимание към България, за да поставим  някои наши проблеми, като влизането в Шенген или еврозоната”, обясни той. Според него не трябва да очакваме чудеса или да се изживяваме като изключителни ръководители на ЕС. „Очевидно е, че приоритетите отново ще се определят от големите държави- членки.  Ние не можем да приемем някоя държава от Западните Балкани без съгласието на другите държави. Реалностите са такива, но има много важни законодателни пакети: като енергийния пакет, затова мандатът е важен”, категоричен бе той.\r\n„Бойко Борисов се чувства много по-уверен след подкрепата, която получи от Ахмед Доган и след изявлението, че всичко е стабилно”, обясни още Петър Курумбашев. Той бе категоричен, че вот на недоверие ще има, защото БСП има 80 гласа, а по конституция са нужни 48. „Крайно време е ДПС да се определят, тъй като по много теми може да гласуваш както искаш, но има две гласувания, които са определящи дали си с управляващите или си опозиция- това са бюджетът на държавата и вотовете на недоверие. По време на такива гласувания трябва ясно да се заявиш”, каза той. Евродепутатът коментира, че  се оказва, че  БСП е единствената ясна парламентарна  опозиция в България.", "date": "2018.01.02", "title": "Евродепутатът Петър Курумбашев: Фокусът на внимание се измества към корупцията в България"}
{"url": "http://www.focus-news.net/news/2018/01/02/2472759/kyustendil-kato-slabo-razlyulyavane-e-useteno-zemetresenieto-kray-doyranskoto-ezero-ot-zhivushti-po-visokite-etazhi-v-grada.html", "text": "Като слабо разлюляване е усетено земетресението край Дойранското езеро от живущи по високите етажи в жилищните сгради на Кюстендил, предаде репортер на Радио „Фокус” – Кюстендил. Слабо е усетено земетресението от жители на Община Дупница. В района на Кочериново също са усетили земетресението. Трусът не е предизвикал паника сред населението. В общините от област Кюстендил не са постъпвали обаждания от страна на местното население, свързани със земетресението.„Фокус” припомня:\r\nЗеметресение с магнитуд 5,0 по скалата на Рихтер е регистрирано в Северна Гърция, което е усетено и на територията на Македония и на Югозападна България. Трусът е станал в 06.24 часа българско време на 7 км от разположения край Дойранското езеро гръцки град Патарос (Дросатон), на 10 км източно от Нов Дойран в Македония и на 145 км югоизточно от Скопие. Трусът е на дълбочина от 10 км. Няма данни за жертви и разрушения.\r\nВенцеслав ИЛЧЕВ", "date": "2018.01.02", "title": "Кюстендил: Като слабо разлюляване е усетено земетресението край Дойранското езеро от живущи по високите етажи в града"}
{"url": "http://www.focus-news.net/news/2018/01/02/2472760/sliven-poslednoto-bebe-za-2017-godina-rodeno-v-mbal-d-r-ivan-seliminski-e-momichenche.html", "text": "Последното бебе за 2017 година се е родило в 20,45 часа на 31 декември – момиче на име Дария. Това съобщиха от МБАЛ „Д-р Иван Селимински”, където се е родило детенцето. То тежи 2,55 кг и е високо 49 см. През 2017 г. в болницата са родени 1 245 деца.", "date": "2018.01.02", "title": "Сливен: Последното бебе за 2017 година, родено в МБАЛ „Д-р Иван Селимински”, е момиченче"}
{"url": "http://www.focus-news.net/news/2018/01/02/2472761/montana-slab-snyag-vali-na-prohoda-petrohan.html", "text": "Слаб сняг вали  на прохода Петрохан. Това каза за Радио „Фокус“ дежурният служител в Областно пътно управление – Видин. Той посочи, че пътните настилки са мокри, снегът е много слаб и не се задържа, но на усойните места има опасност от заледяване. Четири машини са излезли тази сутрин и са опесъчавали пътят през прохода. Температурата на  въздуха е отрицателна – минус 1 градус. Остава забраната за преминаване през прохода на автомобили над 12 тона до 31 март, като обиколният маршрут за тях е през град Своге.\r\nАнна ЛОЗАНОВА", "date": "2018.01.02", "title": "Монтана: Слаб сняг вали на прохода Петрохан"}
{"url": "http://www.focus-news.net/news/2018/01/02/2472762/blagoevgrad-do-200-m-e-namalena-vidimostta-poradi-magla-v-rayona-na-selo-banya.html", "text": "Проходими при зимни условия са пътищата в област Благоевград. Това съобщиха за Радио „Фокус“ – Пирин от Областно пътно управление – Благоевград. На много места пътните настилки са мокри, а по усойните и планински райони – частично заледени и обработени. До 200 метра е намалена видимостта поради мъгла в района на село Баня, затова шофьорите трябва да карат внимателно. \r\nПрез изминалата нощ няма регистрирани тежки пътни инциденти. Трафикът по автомагистрала „Струма“, главен път Е-79 и второкласен път – 19 Симитли – Гоце Делчев е интензивен. Повишена опасност от падащи камъни има в района на Кресненското дефиле и прохода Предел.\r\nЛивия НИНОВА", "date": "2018.01.02", "title": "Благоевград: До 200 м е намалена видимостта поради мъгла в района на село Баня"}
{"url": "http://www.focus-news.net/news/2018/01/02/2472763/hurriyet-spored-bivshiya-turski-poslanik-v-teheran-iran-shte-smazhe-antipravitelstvenite-protesti.html", "text": "Според бившия посланик на Турция в Техеран Бозкурт Аран Иран е „достатъчно силен, за да смаже“ скорошната вълна от протести в страната, предава  Hurriyet.\r\n„Основната причина за протестите са високите цени. Поради развитието на глобалните събития и спада на цените на петрола, Иран значително намали субсидиите върху цените на храните“, заяви пенсионираният дипломат. \r\n„Улиците в Иран не се раздвижиха спонтанно, но не знам кой точно стои зад скорошните протести“, смята Аран и допълни, че демонстрациите ще продължат още известно време, преди в крайна сметка да бъдат смазани.  \r\n„Не трябва да забравяме, че Иран не е като другите страни в региона. Приказките за рухване на режима в страната са все още преждевременни“, допълни той.  Виктор Турмаков", "date": "2018.01.02", "title": "Hurriyet: Според бившия турски посланик в Техеран Иран ще смаже антиправителствените протести"}
{"url": "http://www.focus-news.net/news/2018/01/02/2472764/vidin-mokri-sa-patnite-nastilki-v-oblastta.html", "text": "Мокри са пътните настилки във Видинска област, вали дъжд, съобщиха за Радио „Фокус” – Видин от Областното пътно управление – Видин. Трафикът е натоварен по главен път Е-79 в посока за граничен пункт „Дунав мост 2”. \r\nНай-много тежкотоварни автомобили се движат в участъка между Дунавци и Видин. Във Видин трафикът е оживен в централната градска част, по бул. „Панония” и на входно-изходните артерии на града.\r\nАнна ЛОЗАНОВА", "date": "2018.01.02", "title": "Видин: Мокри са пътните настилки в областта"}
{"url": "http://www.focus-news.net/news/2018/01/02/2472765/zaradi-zaledeni-patni-uchastatsi-sa-vazniknali-tri-patni-intsidenta-v-kyustendil-i-nevestino.html", "text": "Заради заледени пътни участъци са възникнали три пътни инцидента в Кюстендил и Невестино. Това съобщи за Радио „Фокус” – Кюстендил Катя Табачка, говорител на Областна дирекция на МВР – Кюстендил. Пътните инциденти са леки, няма пострадали хора, но са нанесени материални щети на автомобилите. \r\nПо данни на Областно пътно управление – Кюстендил тази сутрин е извършено опесъчаване на заледените участъци по републиканската пътна мрежа.\r\nВенцеслав ИЛЧЕВ", "date": "2018.01.02", "title": "Заради заледени пътни участъци са възникнали три пътни инцидента в Кюстендил и Невестино"}
{"url": "http://www.focus-news.net/news/2018/01/02/2472766/mrt-seriya-ot-zemetreseniya-izplashiha-zhitelite-na-gevgeli-valandovo-strumitsa-i-na-tsyala-yugoiztochna-makedoniya.html", "text": "Серията от земетресения в района на Дойран изплашиха жителите на Гевгели, Валандово, Струмица и на цяла Югоизточна Македония, предава Македонското радио и телевизия (МРТ). Телевизията уточнява, че много хора са излезли по улиците, а земните трусове са усетени и на територията Гърция и България.", "date": "2018.01.02", "title": "МРТ: Серия от земетресения изплашиха жителите на Гевгели, Валандово, Струмица и на цяла Югоизточна Македония"}
{"url": "http://www.focus-news.net/news/2018/01/02/2472767/adelina-stefanova-hram-vavedenie-bogorodichno-sveti-silvestar-se-priema-za-pokrovitel-na-zhivotnite-osobeno-na-volovete.html", "text": "Свети Силвестър се приема за покровител на животните, особено на воловете. Това каза за Радио „Фокус” – Пирин Аделина Стефанова, църковен уредник в храм „Въведение Богородично” – Благоевград. Тя обясни, че на 2 януари православна църква почитта паметта на светеца. „Св. Силвестър, римски папа, който в началото на IV век е покръстил император Константин Велики, които е наложил кръста в християнството. По негово време става официално признаване на християнската религия в Римската империя. От тогава престава и гонението на християните по света. Св. Силвестър го отбелязваме на 2 януари, като неподвижен празник”, каза още Стефанова. \r\nТя добави, че православни писатели са разпространили преданието, че Свети Силвестър и всички християни били ненавиждани от магьосникът Заамври, който в момент на гняв умъртвил най-работния вол на селището, прошепвайки му някакви слова. „Като научил за това нечестиво деяние, Свети Силвестър заявил, че единствено Бог има право да дарява и да отнема живот и наредил на магьосника да се помоли за животното и да го съживи. Не успял, разбира се, магьосникът с молитвата си да го съживи, това сторил Светец и оттогава се приема за покровител на животните, и особено на воловете, още по-точно на работния добитък. Свети Силвестър от латински означава Бог на горите. Празнуват Силвия, Силвана, Силвина, Сила, Рина, Рино, Ринка”, обясни Аделина Стефанова.\r\nЛивия НИНОВА", "date": "2018.01.02", "title": "Аделина Стефанова, храм „Въведение Богородично“: Свети Силвестър се приема за покровител на животните, особено на воловете"}
{"url": "http://www.focus-news.net/news/2018/01/02/2472768/afp-za-poslednite-tri-dni-v-teheran-sa-arestuvani-450-protestirashti.html", "text": "Близо 450 души са арестувани в иранската столица за последните дни, през които имаше протести, предава  AFP, позовавайки се на местни медии.\r\n„200 души са арестувани в събота (30 декември), 150 в неделя (31 декември) и 100 в понеделник (1 януари)“, съобщи Ашгар Насърбахт – заместник-губернатор на Техеран. Виктор Турмаков", "date": "2018.01.02", "title": "AFP: За последните три дни в Техеран са арестувани 450 протестиращи"}
{"url": "http://www.focus-news.net/news/2018/01/02/2472769/blagoevgrad-mokri-i-hlazgavi-sa-patnite-nastilki-v-grada-trafikat-e-normalno-natovaren.html", "text": "Мокри и хлъзгави са пътните настилки в града, трафикът е нормално натоварен, предаде репортер на Радио „Фокус” – Пирин. В сутрешните часове на първият работен ден от новата година по-интензивно движение се наблюдава по булевардите „Св. Димитър Солунски”, „Васил Левски” и „Св. св. Кирил и Методий”. Спокоен пък е трафикът по улиците „Славянска”, „14-ти полк” и „Владо Черноземски”. \r\nПрез нощта няма регистрирани тежки пътни инциденти в Благоевград. Градския транспорт се движи по разписание.\r\nЛивия НИНОВА", "date": "2018.01.02", "title": "Благоевград: Мокри и хлъзгави са пътните настилки в града, трафикът е нормално натоварен"}
{"url": "http://www.focus-news.net/news/2018/01/02/2472770/kurir-i-plyus-info-silni-zemetreseniya-v-rayona-na-kukush.html", "text": "Силни земетресения в района на Кукуш са били усетени на територията на Южна Макеодния, предават македонските издания \"Курир\" и \"Плюс инфо\". Изданията уточняват, че няма информация за пострадали и материални щети и цитира Сеизмологичния институт на БАН, който съобщава, че земетресение с магнитуд 4,7 по Рихтер е усетено в района на Петрич и Югозападна България.", "date": "2018.01.02", "title": "\"Курир\" и \"Плюс инфо\": Силни земетресения в района на Кукуш"}
{"url": "http://www.focus-news.net/news/2018/01/02/2472771/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус” – Пазарджик и Община Пещера „Здравей, Пещера” днес ще чуете повече за отпуснатите средства от правителството за Община Пещера за новата 2018 година. В каква насока ще бъдат използвани те, ще коментираме с народния представител от ПП ГЕРБ Десислава Костадинова. \r\nОт кмета на Община Пещера Николай Зайчев ще разберем какво се случва по време на частичното бедствено положение в родопската община поради проблема със сметоизвозването. Очакванията са през тази година да бъде открит и Музей на капитализма в Пещера. От инициатора за неговото изграждане Динко Кушев ще разберем какво ще бъде експонирано в него и кога ще бъде отворен. Читалище „Развитие” в Пещера ще отбележи през тази седмица 145 години от своето основаване. Повече за празничната програма ще научите в предаването днес. Телефоните за връзка със студиото са 0885 606692 и 034 420020.", "date": "2018.01.02", "title": "Акценти в предаването „Здравей, Пещера” на Радио „Фокус” – Пазарджик"}
{"url": "http://www.focus-news.net/news/2018/01/02/2472772/nova-makedoniya-seriya-zemetreseniya-prez-noshtta-i-tazi-sutrin-v-doyransko.html", "text": "От полунощ снощи до тази сутрин са регистрирани серия от земетресения в сеизмологичния район на Дойран, като най-силният трус е в 5.24 часа местно време (06.24 българско време), което е усетено от населението в Дойран и в цяла Южна Македония, предава електронното издание на вестник \"Нова Макеодния\". Няма информация за щети на територията на Македония.", "date": "2018.01.02", "title": "\"Нова Македония\": Серия земетресения през нощта и тази сутрин в Дойранско"}
{"url": "http://www.focus-news.net/news/2018/01/02/2472773/razgrad-46-godishen-mazh-ot-selo-ivan-shishmanovo-se-e-opital-da-vleze-s-avtomobila-si-v-kashtata-na-bivshata-si-tashta.html", "text": "46-годишен мъж от село Иван Шишманово е задържан, след като опитал да влезе с автомобила си в къщата на бившата си тъща. Това съобщиха от Областната дирекция на МВР – Разград. Около 20.15 часа на 31 декември 46-годишният мъж с инициали З.А. преминал с „Фолксваген Голф“ през оградната мрежа на частния дом и се блъснал в бетонна колона от плоча на къщата. След това напуснал местопроизшествието и запалил собствената си къща в селото. При пожара изгорели около 30 кв м покривна конструкция и обзавеждането. Малко по-късно мъжът е установен и тестван за употреба на алкохол. Дрегерът отчел 0,73 промила. \r\nПо случая е образувано досъдебно производство по чл.216 от НК.", "date": "2018.01.02", "title": "Разград: 46-годишен мъж от село Иван Шишманово се е опитал да влезе с автомобила си в къщата на бившата си тъща"}
{"url": "http://www.focus-news.net/news/2018/01/02/2472774/mkd-seriyata-ot-zemetreseniya-predizvikaha-uplaha-i-pritesnenie-sred-horata-v-doyran.html", "text": "Серията от земетресения предизвикаха уплаха и притеснение сред хората в Дойран като голяма част от тях продължават да седят на улицата, предава македонското електронно издание МКД. Според МКД епицентърът на всички земетресения е на около 25 км северозападно от Кукуш.", "date": "2018.01.02", "title": "МКД: Серията от земетресения предизвикаха уплаха и притеснение сред хората в Дойран"}
{"url": "http://www.focus-news.net/news/2018/01/02/2472775/sofiyska-voda-vremenno-shte-prekasne-vodosnabdyavaneto-v-chast-ot-zhk-hadzhi-dimitar-na-3-yanuari.html", "text": "„Софийска вода” временно ще прекъсне водоснабдяването в  част от жк. „Хаджи Димитър“ на 3 януари. Това съобщиха от пресцентъра на дружеството. \r\nВъв връзка с подмяна на улични водопроводи на ул. „Златица“, жк. „Хаджи Димитър“, се налага спиране на водоподаването от 9:00  до 21:00 часа на клиентите на „Софийска вода”, живеещи в:\r\nкарето заключено между ул. „Златица“, ул. „Ангел войвода“, ул. „Баба Вида“, ул. „Васил Кънчев“, ул. „Резбарска“.\r\nул. „Резбарска“ от ул. „Макгахан“ до река Перловска.\r\nул. „Резбарска“ от ул. „Васил Кънчев“ до автобусен гараж Малашевци\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Златица“ до блок 130.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n“Софийска вода” АД предварително се извинява на своите клиенти за причинените временни неудобства.\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.01.02", "title": "„Софийска вода” временно ще прекъсне водоснабдяването в  част от жк. „Хаджи Димитър“ на 3 януари"}
{"url": "http://www.focus-news.net/news/2018/01/02/2472776/komisar-aleksi-stratiev-tazi-godina-zimata-e-po-meka-i-pozvolyava-po-visoki-skorosti-vsledstvie-na-koeto-se-stiga-do-tezhki-proizshestviya.html", "text": "Тази година зимата е по-мека и позволява по-високи скорости, вследствие на което се стига до тежки произшествия. Това каза в сутрешния блок „Добро утро, България“ на Радио „Фокус“ експертът по пътна безопасност комисар Алекси Стратиев. Според него трябва да има още по-засилен контрол на пътя. „Боя се, че каквато е прогнозата за януари и за следващите зимни месеци, също ще бъдат по-меки, което означава, че в сравнение с миналата година през предстоящите месеци също ще има завишение на загиналите“, посочи Алекси Стратиев. „Резултатите в края на годината  не са така добри, както се очакваше. Има около 30 загинали по-малко, като вероятно ще намалеят, през януари ще се следи за състоянието им. Така броят на загиналите през 2017 г. ще бъде някъде с над 20 по-малко“, обясни експертът. „Това, което и статистиката го показва е, че може би по-малко от половината нарушители изтърпяват наказанието си. Лошото е, че не се предприемат мерки. Няколко пъти се споменаваше, че е по-добре глобите да бъдат насочени към частните съдебните и ще въздейства на нарушителите“, коментира Алекси Стратиев. „Ниското реализиране на наказанията е една от основните причини за шофиране след употреба на алкохол или наркотици у нас“, заяви той. Комисар Стратиев коментира, че контролът с пътни полицаи не е достатъчен. Според него чрез технически средства ще се установяват много повече нарушители. „За изминалата година обаче не се е осъществил нито един проект по изграждане на част от системата за контрол с технически средства“, отбеляза той.", "date": "2018.01.02", "title": "Комисар Алекси Стратиев: Тази година зимата е по-мека и позволява по-високи скорости, вследствие на което се стига до тежки произшествия"}
{"url": "http://www.focus-news.net/news/2018/01/02/2472777/afp-turtsiya-e-zagrizhena-ot-protestite-v-iran-i-prizova-da-ne-se-stiga-do-eskalatsiya.html", "text": "Правителството на Турция съобщи, че е „загрижено“ от продължаващите вече дни протести в съседен Иран и призова да не се достига  до ескалация, предава  AFP.\r\n„Турция е загрижена от новините, че протестите в Иран ескалират, причиняват жертви и че дори някои обществени сгради са повредени“, пише в официално заявление на турското външно министерство. „Здравият разум трябва да надделее, за да не се достига до ескалация“, допълват от там.  Виктор Турмаков", "date": "2018.01.02", "title": "AFP: Турция е загрижена от протестите в Иран и призова да не се стига до ескалация"}
{"url": "http://www.focus-news.net/news/2018/01/02/2472778/the-slovenia-times-prez-2017-g-bled-v-sloveniya-e-otbelyazal-edin-milion-turisticheski-noshtuvki.html", "text": "Словенският курорт Блед отбеляза нов рекорд – през 2017 г. за първи път в историята в него са регистрирани повече от един милион туристически нощувки, пише   The Slovenia Times.\r\n„Джеймс Барингтън, британски турист, идващ в Блед от 40 години насам, бе избран да получи диплома за милионната нощувка за годината“, съобщава общината в Блед. Кметът му Янез Файфар заяви, че милионната нощувка е важно събитие, но допълни, че количеството не е единственото нещо, към което курортът се стреми. \r\nСпоред официалните данни британците са най-голямата група гости в Блед, следвани от германските, италианските и австрийските туристи.  Според представителите на местния туристически бранш 2018 г. ще бъде дори още по-успешна.  Виктор Турмаков", "date": "2018.01.02", "title": "The Slovenia Times: През 2017 г. Блед в Словения е отбелязал един милион туристически нощувки"}
{"url": "http://www.focus-news.net/news/2018/01/02/2472779/pazardzhik-momchentse-e-parvoto-bebe-za-2018-g-v-rodilnoto-otdelenie-na-oblastnata-bolnitsa-v-grada.html", "text": "Момченце е първото бебе за 2018 г. в Родилното отделение на Областната болница в града. Това съобщи за Радио „Фокус“ – Пазарджик д-р Мариела Захариева, началник на Неонатологията в пазарджишката болница. Момченцето е родено на 1 януари 2018 г. с тегло 3 000 г и дължина 48 см. Майката на първото бебе се казва Малина Шаркова. Последното бебе за изминалата 2017 г. е момиче. То е родено на 30 декември с тегло 2700 г и дължина 47 см. Майката се казва Марина Бадева и е от село Карабунар. Двете раждания са по нормален път. \r\nНа днешния 2 януари са родени две бебета, момче с тегло 2480 гр и момиче с тегло 3000 гр, като се очаква в следващия час да се роди още едно бебе.\r\nАлбена ЖИЛЕКОВА", "date": "2018.01.02", "title": "Пазарджик: Момченце е първото бебе за 2018 г. в Родилното отделение на Областната болница в града"}
{"url": "http://www.focus-news.net/news/2018/01/02/2472780/evrodeputatat-petar-kurumbashev-premierat-boyko-borisov-se-chuvstva-dosta-po-uveren-sled-podkrepata-koyato-poluchi-ot-ahmed-dogan.html", "text": "Решението за втори кабинков лифт в Банско очевидно е израз и на противоречията в правителството. Преди 20 дни Валери Симеонов беше много разстроен от решението на Министерски съвет за същата концесия и не искаше да вижда Бойко Борисов, сега пък иска да го вижда. Това заяви евродепутатът от Групата на социалистите и демократите в ЕП Петър Курумбашев в предаването “Тази сутрин” по bTV, съобщиха от пресцентъра на евродепутата. „По същия начин управляващите преживяха и Закона за черноморските концесии. Имаше предложение концесия да се дава по един много по-труден ред, какъвто е Законът за концесиите, а не по Закона за управление на Черноморското крайбрежие. Въпреки това, взе се решение да бъде запазена сегашната процедура, за да може каквото има за дораздаване, да се дораздаде в рамките на още една година“, посочи той. \r\nСпоред Курумбашев въпросът за отношенията между Бойко Борисов и Валери Симеонов навлиза в сферата на политическото ясновидство и трябва да бъде зададен на астролога Алена. „Как ще се развият тези отношения е сакрален въпрос на българското европредседателство и на българската политика”, смята евродепутатът. \r\nПо думите на българския евродепутат е много интересно как ще се произнесе Европейската комисия във връзка с решението на Министерски съвет за втори кабинков лифт в Банско. „Това е друга важна тема – защо вместо да решим този въпрос, който очевидно е конфликтен и има различни гледни точки, ние отиваме на арбитраж, и то време на председателството, пред Европейската комисия”. \r\n“Вчера имаше материал в “Journal de Dimanche”, преди това “Die Zeit” и  “The Guardian” също писаха за корупцията в България. Това не е някаква организирана атака от страна на западни медии – просто фокусът на внимание се измества към страната ни, тъй като тя става европредседател. И това усещане, което винаги е имало за нашата държава като една от най-бедните и най-корумпираните, просто попада под по-голямо европейско внимание”, смята евродепутатът. “Затова е и много интересен отговорът, когато те попитат има ли корупция в България, да кажеш: “Да не говорим за корупцията в България, защото в държавите, откъдето ни питат, също има корупция. Много е просто – за корупцията се говори заради корупцията”. \r\n“Трябва да сме внимателни в превъзбудата, която цари, че като председателстващи ЕС изведнъж ще определим неговите приоритети. Трябва да си даваме сметка, че Витоша (Бистрица) или Лудогорец трудно могат да определят приоритетите на Реал (Мадрид) и Байерн (Мюнхен). Хубаво е да използваме насоченото към България внимание, за да поставим на дневен ред някои наши проблеми, като влизането в Шенген и еврозоната, но не трябва да очакваме чудеса и да се изживяваме като изключителни ръководители на ЕС, тъй като очевидно приоритетите отново ще се определят от големите държави членки”. \r\nЕвродепутатът коментира и предстоящото гласуване на вот на недоверие към правителството. Според Курумбашев Бойко Борисов се чувства много по-уверен след подкрепата, която получи от Ахмед Доган и след изявлението, че всичко е стабилно. “В последствие станахме свидетели на двудневни отгласи от председателя на ДПС г-н Карадайъ, че всъщност той не е имал предвид точно това, което е казал. Вот на недоверие ще има. По конституция за вот на недоверие са необходими 48 гласа, БСП има 80. И е крайно време ДПС да се определят. По много законопроекти можеш да гласуваш по различен начин, но има две ключови гласувания в парламента – едното е за държавния бюджет, а другото – при вот на недоверие. Тогава ясно се определяш дали си управляващ, или си в опозиция. Може би е много хубаво да живееш в една политическа нирвана – да бъдеш политическа опозиция и икономически управляващ, но по време на такива гласувания трябва ясно да заявиш от коя страна си. Иначе се получава така, че единствената ясна парламентарна опозиция в България е БСП.”\r\n“Управляващите да не мислят, че европредседателството е застраховка срещу вота на недоверие. Имаме примера на Малта, където дори падна правителството, и резултатът е, че нито Европейският съюз се провали, нито Малта. Така ще бъде и с България”, допълни Курумбашев.", "date": "2018.01.02", "title": "Евродепутатът Петър Курумбашев: Премиерът Бойко Борисов се чувства доста по-уверен след подкрепата, която получи от Ахмед Доган"}
{"url": "http://www.focus-news.net/news/2018/01/02/2472781/tass-kitay-privetstva-vazmozhnostta-za-pregovori-mezhdu-seul-i-phenyan.html", "text": "Правителството на Китай приветства изразената от Южна Корея готовност за преговори с Пхенян и намерението на Северна Корея да изпрати свои спортисти на предстоящите зимни олимпийски игри в южнокорейския град Пьончан, предава   ТАСС.\r\n„Ние отбелязахме изразените от ръководството на Северна и на Южна Корея позитивни сигнали за подобряването на двустранните отношения и участието на Северна Корея на Олимпийските игри. Това е положително събитие“, заяви прес-секретарят на китайското външно министерство Ген Шуан. \r\n„Приветстваме това и подкрепяме и двете страни в намерението им да използват тази възможност и да предприемат ясни крачки за подобряване на двустранните отношения, да разведрят ситуацията на Корейския полуостров и да реализират неговото ядрено разоръжаване“, допълни той.  Виктор Турмаков", "date": "2018.01.02", "title": "ТАСС: Китай приветства възможността за преговори между Сеул и Пхенян"}
{"url": "http://www.focus-news.net/news/2018/01/02/2472782/sport-andi-mari-se-otkaza-ot-uchastie-na-turnira-na-atr-v-brisbeyn.html", "text": "Британецът Анди Мъри се отказа от участие на турнира на Асоциация на професионалните тенисисти (АТР) в австралийския град Брисбейн заради травма на бедрото.\r\n30-годишният тенисист трябваше да играе на турнира в четвъртък.  Мъри, който е двукратен олимпийски шампион, не е играл от юли миналата година поради травмата. В момента той е на 16-то място в рейтинга на АТР. Виктор Турмаков", "date": "2018.01.02", "title": "Спорт:  Анди Мъри се отказа от участие на турнира на АТР в Брисбейн"}
{"url": "http://www.focus-news.net/news/2018/01/02/2472783/nikolay-zaychev-kmet-na-peshtera-47-sgradi-byaha-sanirani-prez-izminalata-2017-godina-na-dneven-red-sa-oshte-3-zhilishtni-bloka.html", "text": "Общо 47 жилищни и обществени сгради бяха санирани през изминалата 2017 година в община Пещера, като на дневен ред в началото на новата година са още 3 жилищни блока. Това каза за Радио „Фокус“ – Пазарджик Николай Зайчев, кмет на родопската община. Общо 50 обекта са били заявени през миналата година за саниране по програмата за „Енергийна ефективност“. „Така ние успяхме да хванем строителния сезон и в края на годината можем да се похвалим с 95 % изпълнение за всички средства, предвидени за нашата община по програма „Региони в растеж“. Само 3 жилищни блока не бяха завършени в края на миналата година заради времето. Въпреки обжалването на обществените поръчки за свлачищата, ние успяхме да укрепим 3 свлачища на територията на общината. Свлачищата по пътя до курорта Свети Константин вече са укрепени и преминаваме към документната обработка на тези обекти“, уточни Зайчев. Той допълни, че от новата година започва и изграждането на околовръстното шосе по пътя за Брацигово.  Вече стартира и част от изпълнението на този ремонт. „В първите 6 месеца на 2018 година се очаква да приключим с него“, каза също Зайчев.\r\nАлбена ЖИЛЕКОВА", "date": "2018.01.02", "title": "Николай Зайчев, кмет на Пещера: 47 сгради бяха санирани през изминалата 2017 година, на дневен ред са още 3 жилищни блока"}
{"url": "http://www.focus-news.net/news/2018/01/02/2472784/shumen-49-godishen-mazh-e-hvanat-da-shofira-s-333-promila-alkohol-kv-divdyadovo.html", "text": "49-годишен мъж от Шумен бил установен да шофира под въздействие на алкохол два часа преди настъпване на новата година. Това съобщиха от Областната дирекция на МВР – . Около 22 часа за проверка на ул. „Трети март” в кв. „Дивдядово” бил спрян водач на лек автомобил Хонда „Сивик” Зад волана бил 49-годишният с инициали Д.К. Тестван бил с дрегер, който отчел 3,33 промила алкохол в издишания въздух. Водачът дал кръвна проба за анализ. Задържан е за срок до 24 часа в полицейското управление в Шумен за престъпление по чл.343 Б от НК е образувано бързо производство.", "date": "2018.01.02", "title": "Шумен: 49-годишен мъж е хванат да шофира с 3,33 промила алкохол кв. „Дивдядово”"}
{"url": "http://www.focus-news.net/news/2018/01/02/2472785/vidin-dvama-maskirani-sa-zaplashili-s-pistolet-sluzhitelka-na-benzinostantsiya-i-sa-otkradnali-pari-vinetki-i-lotariyni-bileti.html", "text": "На 31 декември в 04.45 часа на тел. 112 бил получен сигнал за въоръжен грабеж. Това съобщиха от Областната дирекция на МВР – Видин. Две неизвестни лица с маски на главите влезли в търговски обект – бензиностанция, намираща се на изхода на областния град, до ТЕЦ-Видин и след като единия от тях е заплашил с пистолет служителката, отнели пари в евро и лева на обща стойност 1 495 лева, 6 броя седмични винетни стикери за товарни автомобили и 96 броя лотарийни билети на обща стойност 398 лева. \r\nРаботата по случая продължава, в Районно управление „Полиция” – Видин е образувано досъдебно производство за престъпление по чл.198, ал. 1 от Наказателния кодекс.", "date": "2018.01.02", "title": "Видин: Двама маскирани са заплашили с пистолет служителка на бензиностанция и са откраднали пари, винетки и лотарийни билети"}
{"url": "http://www.focus-news.net/news/2018/01/02/2472786/zapochva-danachnata-kampaniya.html", "text": "Данъчната кампания започва от днес. За първи път тази година гражданите могат да използват 5% отстъпка от данъка за довнасяне, ако декларират задълженията си онлайн и ги платят до края на януари. Отстъпката от данъка за довнасяне няма да може да надхвърля 500 лева. През 2018 година можем да използваме 1% отстъпка от данъка си, ако сме получавали всичките си доходи по банков път и сме направили минимум 80% от разходите си по същия начин. За първи път фирмите имат задължение да декларират данъка си само по интернет. Срокът за подаване на декларации за облагане на доходите изтича на 30 април.", "date": "2018.01.02", "title": "Започва данъчната кампания"}
{"url": "http://www.focus-news.net/news/2018/01/02/2472787/mevlyut-chavushoglu-turtsiya-ochakva-prez-2018-g-podobryavane-na-otnosheniyata-s-germaniya.html", "text": "Турският външен министър Мевлют Чавушоглу заяви, че очаква през 2018 г. отношенията с Германия да се подобрят, предава Anadolu Agency.\r\n„Смятам, че и двете страни са готови да нормализират отношенията. Затова и очаквам значително по-добра 2018 г.“, заяви Чавушоглу. „От наша страна не виждаме криза. Но Германия има проблем с Турция и не пропуска възможност да я атакува“, допълни той. \r\n„Германия трябва да разбере, че ако се придвижи с крачка към нас, то ние ще се придвижим с две към нея. Но не защото се боим от нея. Това не е слабост, а нещо идващо от сърцата ни“, заяви министърът. „Но, ако Германия заплашва Турция, ние ще отговорим“, допълни той. \r\nМеждувременно той повтори очакванията на правителството си от Берлин по отношение на терористичните организации като ПКК и „гюленистите“. „Германия не трябва да е безопасно място за тези, които подкрепят Фетхуллах Гюлен или ПКК“, допълни  министърът.  Виктор Турмаков", "date": "2018.01.02", "title": "Мевлют Чавушоглу: Турция очаква през 2018 г. подобряване на отношенията с Германия"}
{"url": "http://www.focus-news.net/news/2018/01/02/2472788/nadka-raycheva-kmet-na-selo-skrat-dosta-silno-usetihme-zemetresenieto-ot-tazi-sutrin.html", "text": "В петричкото село Скрът доста силно усетихме земетресението, регистрирано край Дойранското езеро от тази сутрин. Това каза за Радио „Фокус“ – Пирин кметът на населеното място Надка Райчева. По думите ѝ трусът е разлюлял всички къщи в селото. „Всички, с които се видяхме днес, казаха, че много силно са усетили земетресението, но няма нито паника, нито нанесени щети в следствие на трусовете“, каза още Райчева. Тя добави, че в селото земетресението е било усетено силно, защото се намират много близо до Дойранското езеро.\r\nЛивия НИНОВА", "date": "2018.01.02", "title": "Надка Райчева, кмет на село Скрът: Доста силно усетихме земетресението от тази сутрин"}
{"url": "http://www.focus-news.net/news/2018/01/02/2472789/sport-grigor-dimitrov-i-rayan-harisan-pobediha-na-dvoyki-v-brisbeyn.html", "text": "Българинът Григор Димитров и американецът Райън Харисън победиха по двойки на турнира в Брисбейн  в Австралия представителите на домакините Лейтън Хюит и Джордън Томпсън с 6:3, 1:6, 10:5.\r\nНа четвъртфинала Димитров и Харисън ще играят отново с австралийци - Ник Кириос и Мат Рийд, които победиха британеца Доминик Инглот и новозеландеца Маркъс Даниел с 1:6, 6:4, 10:7. Виктор Турмаков", "date": "2018.01.02", "title": "Спорт: Григор Димитров и Райън Харисън победиха на двойки в Брисбейн"}
{"url": "http://www.focus-news.net/news/2018/01/02/2472790/pregled-na-osnovnite-temi-v-balkanskiya-pechat-agentsiya-fokus.html", "text": "От полунощ снощи до тази сутрин са регистрирани серия от земетресения в сеизмологичния район на Дойран, като най-силният трус е в 5.24 часа местно време (06.24 българско време), което е усетено от населението в Дойран и в цяла Южна Македония, предава електронното издание на вестник \"Нова Макеодния\". Няма информация за щети на територията на Македония.\r\n***\r\n По данни на Института по геодинамика в Атина земетресение с магнитуд 4,8 по скалата на Рихтер е регистрирано в 6:24 часа сутринта (съвпада с българското часово време) край Кукуш, пише   Protothema.\r\nЕпицентърът на земетресението е на 30 км. северно от Кукуш и е вибрациите са усетени на много места в Северна Гърция и в Солун. Няколко минути по-късно е регистрирано второ по-слабо земетресение с магнитуд 3,4. \r\nНяма причинени щети, но жителите в региона са притеснени и мнозина от тях са прекарали нощта в автомобилите си.  \r\nСпоред президента на Института по геодинамика в Атика д-р Ефтимиос Лекас е имало 15 по-слаби земетресения през последните 24 часа и се очаква те да продължат. \r\n***\r\nСловенският курорт Блед отбеляза нов рекорд – през 2017 г. за първи път в историята в него са регистрирани повече от един милион туристически нощувки, пише   The Slovenia Times.\r\n„Джеймс Барингтън, британски турист, идващ в Блед от 40 години насам, бе избран да получи диплома за милионната нощувка за годината“, съобщава общината в Блед. Кметът му Янез Файфар заяви, че милионната нощувка е важно събитие, но допълни, че количеството не е единственото нещо, към което курортът се стреми. \r\nСпоред официалните данни британците са най-голямата група гости в Блед, следвани от германските, италианските и австрийските туристи.  Според представителите на местния туристически бранш 2018 г. ще бъде дори още по-успешна. \r\n***\r\nСпоред бившия посланик на Турция в Техеран Бозкурт Аран Иран е „достатъчно силен, за да смаже“ скорошната вълна от протести в страната, предава  Hurriyet.\r\n„Основната причина за протестите са високите цени. Поради развитието на глобалните събития и спада на цените на петрола, Иран значително намали субсидиите върху цените на храните“, заяви пенсионираният дипломат. \r\n„Улиците в Иран не се раздвижиха спонтанно, но не знам кой точно стои зад скорошните протести“, смята Аран и допълни, че демонстрациите ще продължат още известно време, преди в крайна сметка да бъдат смазани.  \r\n„Не трябва да забравяме, че Иран не е като другите страни в региона. Приказките за рухване на режима в страната са все още преждевременни“, допълни той. \r\n***", "date": "2018.01.02", "title": "Преглед на основните теми в балканския  печат (Агенция \"Фокус\")"}
{"url": "http://www.focus-news.net/news/2018/01/02/2472791/hristo-markov-kmet-na-selo-klyuch-poreditsata-ot-zemetreseniya-kray-doyranskoto-ezero-byaha-silno-useteni-pri-nas-nyama-panika-sred-naselenieto.html", "text": "Поредицата от земетресения край Дойранското езеро бяха силно усетени в село Ключ. Това каза за Радио „Фокус“ – Пирин кметът на населеното място Христо Марков. „Земетресенията бяха силни, но няма паника сред хората. От полунощ до сутринта усетихме няколко труса. Първият бе около 00.10 часа, след това към 00.30 часа, в 01.00 часа, но сутринта около 06.30 часа беше най-силното“, посочи Марков. По думите му няма данни за нанесени материални щети или пострадали хора в следствие на трусовете.\r\nЛивия НИНОВА", "date": "2018.01.02", "title": "Христо Марков, кмет на село Ключ: Поредицата от земетресения край Дойранското езеро бяха силно усетени при нас, няма паника сред населението"}
{"url": "http://www.focus-news.net/news/2018/01/02/2472792/radio-svobodna-evropa-makedoniya-boyko-borisov-s-evropeizatsiyata-na-balkanite-shte-spre-balkanizatsiyata-na-evropa.html", "text": "Най-бедната страна член на ЕС България пое ротационното председателство на ЕС, съобщава македонското електронно издание Радио \"Свободна Европа\" и цитира българския премиер Бойко Борисов, който написа в профила си в социалната мрежа \"България пое председателство на Съвета в ключов момент за ЕС с девиза \" В единстовто е силата\". Изданието коментира, че официална София, която добре познава региона, ще опита да използва председателството, за да се помогне за дефинирането на европейска стратегия за помощ и подкрепа на страните от бивша Югославия и Албания. Радио \"Свободна Европа\" отбелязва, че през май в България ще се проведе първата среща на върха между ЕС и Балканите след 15-годишно прекъсване. Публикацията на изданието завършва с цитат на Борисов, че \"европеизацията на Балканите е необходима, за да се спре балканизацията Европа\".", "date": "2018.01.02", "title": "Радио \"Свободна Европа\" (Македония): Бойко Борисов: \"С европеизацията на Балканите ще спре балканизацията на Европа\""}
{"url": "http://www.focus-news.net/news/2018/01/02/2472793/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "В първото за годината издание на предаването „Добре дошли в Свищов“ на Радио „Фокус“ – Велико Търново ще ви разкажем как преминаха тържествата за посрещането на настоящата 2018 година в крайдунавския град. В центъра, по традиция, се проведоха пищни тържества с много веселие, музика, празнично настроение и почерпка. Бяха връчени и наградите от четирите конкурса, които Общината обяви. Кои са победителите и как премиха тържествата ще научим от Росен Маринов, директор Дирекция „Култура и културно наследство“ в Община Свищов. \r\nДнес ще ви представим основните приоритети, които местната администрация си е поставила за 2018 година. С тях ще ни запознае лично кметът на Свищов Генчо Генчев. \r\nВъв втората част на предаването пък ще се потопим в традициите на Свищов. Първо ще ви разкажем как коледари обиколиха всички институции в града, а след това зам.-кметът Борислав Замфиров ще ни представи програмата за предстоящия християнски празник – Йордановден. Останете в компанията на Радио „Фокус“. Водещ на предаването е Луиза Транчева. Номерът за връзка със студиото е 0885 303 375.", "date": "2018.01.02", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/01/02/2472794/neweurope-prezidentat-na-frantsiya-zayavi-che-shte-provede-reformi.html", "text": "В новогодишното си обръщение президентът на Франция Еманюел Макрон обеща да проведе икономически и политически реформи в страната си, предава  NewEurope.\r\n„Ще направя така, че всички гласове, дори и противоречащите, да бъдат чути. Но същевременно няма да спра да действам“, заяви Макрон. „Трябва да открием европейската амбиция да бъдем по-суверенна, по-обединена, по-демократична Европа. Не трябва да даваме път нито на националистите, нито на скептиците“, допълни той.\r\nМакрон в момента се опитва да изпълни своите предизборни обещания. Но неговите следващи действия носят риск да бъдат разкритикувани от обществото, като неговото намерение да намали средствата за безработица. Виктор Турмаков", "date": "2018.01.02", "title": "NewEurope: Президентът на Франция заяви, че ще проведе реформи"}
{"url": "http://www.focus-news.net/news/2018/01/02/2472795/telma-makedoniya-balgariya-nachelo-na-es-makedoniya-ochakva-napredak-v-pregovorite.html", "text": "За първи път откакто преди 10 години беше приета в европейското семейство, България ще председателства ЕС. 6-месечният мандат, който тя приема от Естония, започва с девиза \"Силата е в единството\" като един от най-важните приоритети в своята работа България обяви борбата за връщане на вниманието на ЕС към страните от Западните Балкани, предава скопската телевизия \"Телма\" в репортаж посветен на българското европредседателство. Телевизията цитира македонския президент Георги Иванов, който смята, че председателството на България на Съвета на ЕС ще представлява шанс за Македония да направи крачки в своята евроинтеграция, като специално място трябва да се отдели на срещата на върха ЕС- Западни Балкани, която ще се проведе в София през май.", "date": "2018.01.02", "title": "\"Телма\" (Македония): България начело на ЕС, Македония очаква напредък в преговорите"}
{"url": "http://www.focus-news.net/news/2018/01/02/2472796/smolyan-momchentse-e-parvoto-bebe-rodeno-prez-2018-g-v-oblastnata-bolnitsa.html", "text": "Момченце е първото бебе, родено през 2018 г. в смолянската болница. Това каза за Радио „Фокус“ – Смолян дежурната акушерка в Неонатологичното отделение на здравното заведение. Бебето, чиито родители са от Смолян, се е родило тази сутрин в 08.55 часа, казва се Ивайло, тежи 4 килограма и е висок 51 см. В първия ден на новата година в Смолян няма родени бебета. \r\nПоследното дете, родено през 2017 г., също е момче. То е поело първата си глътка въздух на 31 декември, казва се Данаил и тежи 3,080 кг.\r\nНели ГЕРГЬОВСКА", "date": "2018.01.02", "title": "Смолян: Момченце е първото бебе, родено през 2018 г. в областната болница"}
{"url": "http://www.focus-news.net/news/2018/01/02/2472797/sofiya-spokoen-e-trafikat-v-uchastatsite-ot-avtomagistralite-hemus-i-trakiya-na-teritoriyata-na-oblastta.html", "text": "Спокоен е трафикът в участъците от автомагистралите  „Хемус“ и „Тракия“ в областта. Това съобщи за Агенция „Фокус“ говорителят на ОДМВР – София Мариола Маркова. Няма инциденти, които да възпрепятстват движението.\r\nДеница КИТАНОВА", "date": "2018.01.02", "title": "София: Спокоен е трафикът в участъците от автомагистралите „Хемус“ и „Тракия“ на територията на областта"}
{"url": "http://www.focus-news.net/news/2018/01/02/2472798/prezidentat-rumen-radev-nalozhi-veto-varhu-antikoruptsionniya-zakon.html", "text": "Президентът Румен Радев върна за ново обсъждане в Народното събрание Закона за противодействие на корупцията и за отнемане на незаконно придобитото имущество, като го оспорва по принцип и в неговата цялост. Това съобщиха от прессекретариата на държавния глава. Корупцията е негативно явление с многостранни измерения и чрез нея се овладяват основни лостове на държавното управление от частни икономически интереси, които оказват въздействие върху процесите на вземане на решения в своя полза чрез незаконни и често скрити форми на натиск или влияние. Корупцията ограничава основните права и свободи на гражданите, ерозира доверието в държавата, затруднява икономическото развитие и инвестициите и краде от благосъстоянието на нацията.\r\nСпоред държавния глава противодействието на корупцията не може да се ограничи само до мерките, предвидени в приетия закон. Тези мерки, макар и необходими, не са достатъчни за ефективното противодействие на корупцията, каквито са очакванията на обществото.\r\nВ мотивите за връщане се посочва същественото несъответствие на закона с поставената в него цел – ефективно противодействие на корупцията, както и отклонения от основни начала на Конституцията и международни договори, по които Република България е страна.\r\nУважаеми народни представители,\r\nКорупцията е негативно явление с многостранни измерения. Чрез нейните проявни форми се овладяват основни лостове на държавното управление в законодателната, изпълнителната и съдебната власт от частни икономически интереси, които оказват сериозно влияние върху процесите на вземане на решения в своя полза чрез незаконни и често скрити форми на натиск или влияние. Корупцията ограничава основните права и свободи на гражданите, ерозира доверието в държавата, затруднява икономическото развитие и инвестициите и краде от благосъстоянието на нацията. Поради тази сложност на корупцията като социално явление с различни проявни форми в преамбюла на Конвенцията на Организацията на обединените нации срещу корупцията изрично се подчертава, че, за да бъде ефективно предотвратяването и борбата с корупцията, е необходимо прилагането на всеобхватен и мултидисциплинарен подход. Затова многократно съм призовавал за предприемането на широкомащабни законодателни мерки, в които акцентът да е върху разкриването, пресичането и разследването на корупционните схеми.\r\nС всеки един закон народните представители дават нормативен отговор на съществуващите в обществото проблеми. Това се отнася и за приетия на 20 декември 2017 г. Закон за противодействие на корупцията и за отнемане на незаконно придобитото имущество (ЗПКОНПИ), от който се очаква да е подходящо правно средство за по-ефективно противодействие на корупцията. Положително оценявам, че при подготовката на този закон бяха изпълнени процедурите за обществено обсъждане съгласно Закона за нормативните актове. Въпреки това считам, че приетият закон не само не създава адекватна нормативна основа за справяне с корупцията, но дори ще затруднява борбата с нея. Мотивите ми за това са следните:\r\nАмбицията на закона да бъде кодифициращ акт в материята за противодействието на корупцията, посочвайки изчерпателно в чл. 1, т. 1 „мерките за противодействие на корупцията“, не е реализирана чрез неговите разпоредби. Видно от чл. 3, ал. 2 противодействието на корупцията е сведено само до мерките, посочени в този закон и осъществявани единствено от Комисията за противодействие на корупцията и за отнемане на незаконно придобитото имущество (Комисията). Извън обхвата на закона остават редица органи и звена с функции в областта на противодействието на корупцията. Такива са например: инспекторатите по Закона за администрацията, които по силата на § 1, т. 6 от Допълнителните разпоредби на същия закон осъществяват административен контрол с цел предотвратяване на корупцията, Инспекторатът към Висшия съдебен съвет, който е ангажиран с проверките за почтеност и конфликт на интереси (чл. 132а, ал. 6 от Конституцията), Агенцията по обществени поръчки, Агенцията за държавна финансова инспекция. Същият подход за ограничаване на предметния обхват и на ангажираните органи и звена е приложен и по отношение на превенцията (чл. 30-33). По този начин законът създава още по-голямо фрагментиране и неяснота за цялостната институционална рамка и прави непостижима прогласената в чл. 2, т. 1 цел  – ефективно противодействие на корупцията.\r\nНамирам за уместно обединяването на функциите на Комисията за предотвратяване и установяване на конфликт на интереси, на Центъра за превенция и противодействие на корупцията и организираната престъпност към Министерския съвет (БОРКОР) и на звеното в Сметната палата, ангажирано с отменения Закон за публичност на имуществото на лица, заемащи висши държавни и други длъжности. Обединяването само на тези институции в нов единен независим антикорупционен орган е заложено в Националната стратегия за превенция и противодействие на корупцията в Република България 2015-2020 г.\r\nЩо се отнася до законовото решение за приобщаване и на функциите по отнемане на незаконно придобитото имущество, то е спорно, тъй като обществените отношения по установяване на конфликт на интереси и по гражданската конфискация са разнородни по характер. Тази разнородност намира израз в различното приложно поле спрямо лицата – глави пета, осма и девета се прилагат за заемащите висши публични длъжности, докато разпоредбите за отнемане на незаконно придобитото имущество са приложими за много широк кръг лица, включително за привлечени като обвиняеми за престъпления по чл. 108, ал. 1. Производствата, свързани с конфликта на интереси и с отнемането на незаконно придобитото имущество, имат много малко общо като предмет, основания за образуване, доказателствени средства, срокове, съдържание на крайните административни актове и последици от влизането им в сила. Принципно различният им характер е виден и от съдопроизводствените правила - за съдебните производства относно конфликта на интереси се прилага Административнопроцесуалният кодекс, а за тези относно отнемането на незаконно придобито имущество – Гражданският процесуален кодекс. \r\nАргументът, че обединяването на двете материи е оправдано, тъй като се поставя акцент върху отнемането на незаконно придобито имущество, чийто произход е свързан с корупция, не намира подкрепа в чл. 108, ал. 1. Там преобладават престъпления, свързани с организирана престъпна дейност, убийства, отвличания, трафик на хора, проституция, разпространение на наркотици и само малка част са корупционни престъпления. Това означава, че за други корупционни престъпления, непосочени в чл. 108, ал. 1, производството по отнемане на имущество няма да се прилага. Например няма да бъде отнемано имущество по този закон за същински корупционни престъпления – издаване на сведения от значение за стопанството с цел получаване на дар или имотна облага (чл. 224 от Наказателния кодекс), получаване на неследваща се имотна облага (чл. 225б от НК), както и за такива с вероятен корупционен мотив – разпореждане с бюджетни средства не по предназначение (чл. 254а от НК), осуетяване на наказателно преследване (чл. 288 от НК), непривеждане в изпълнение на присъда (чл. 295 от НК). Необяснимо е защо сред изброените в чл. 108, ал. 1 престъпления не са включени укривателството на вещи, поставени под специален режим (чл. 215, ал. 2, т. 2 от НК), квалифицираната кражба от длъжностно лице, което се е възползвало от служебното си положение (чл. 195, ал. 1, т. 6 от НК) и най-вече кражбата в големи размери по чл. 195, ал. 2 от Наказателния кодекс. Налага се изводът, че при изброяването на съставите по чл. 108, ал. 1 от ЗПКОНПИ са еклектично приложени множество критерии, които не са съобразени с целите на приетия закон и с връзката между особеностите на отделните престъпни състави и предмета на регулиране на този нормативен акт. Всичко това показва, че механичното обединяване на разнородни по своя характер материи, освен че е правно неиздържано и необосновано, може да доведе до неефективност в борбата с корупцията. \r\nЗаконът е изграден върху постановката, че проблемът за неефективното противодействие на корупцията може да се реши с институционални мерки чрез създаване на „единен антикорупционен орган“. Това е задача поначало неизпълнима предвид правомощията на Инспектората към Висшия съдебен съвет по чл. 132а, ал. 6 от Конституцията, но и с оглед на множеството органи с правомощия по установяване на конфликт на интереси, които се създават с § 2, ал. 8 от приетия закон. По никакъв начин не поставям под съмнение конституционно обусловеното правомощие на Народното събрание да създава държавни органи със закон. Смятам, обаче, че законодателното решение органът да е един, не е взето въз основа на правната логика – съобразно предмета на регулиране. Освен това натрупването на толкова много и разнопосочни функции, необходимостта от време за организационно преструктуриране и за приемане на подзаконовите  актове, създават риск да бъдат влошени постигнатите досега резултати от дейността на „окрупняваните“ органи и структури.\r\nПоложително следва да се оцени подходът на законодателя да създаде публична процедура по определяне на председателя, заместник-председателя и членовете на Комисията. Въпреки това намирам за спорни някои положения в Глава втора от ЗПКОНПИ.\r\nВ чл. 8, ал. 3 и 4 не се съдържат достатъчно гаранции за професионална компетентност на заместник-председателя и членовете на Комисията. Изискуемият 5- годишен професионален стаж е по-малък от стажа, изискван за главния секретар и директорите на дирекции в администрацията на досегашната Комисия за отнемане на незаконно придобито имущество. Освен това за членовете на Комисията в чл. 8, ал. 4 не е предвидено професионалното направление на магистърската им степен, което би позволило избирането на лица без познания в сферите на компетентност на Комисията. Това поражда основателно съмнение, че изборът ще бъде повече политически, отколкото въз основа на критерия „високи професионални качества“. Прецизната уредба е от изключително значение предвид разнородния характер на материите, по които ще се произнася Комисията, и обстоятелството, че предвид чл. 13, ал. 2 мнозинството при вземане на решения ще се формира именно от тези членове. Озадачаващо е, че законът не предвижда за членовете на Комисията проверка за почтеност, каквато има за служителите в администрацията й, нито посочва нейното неуспешно преминаване като основание за освобождаване на член на Комисията. По този начин изискуемите по чл. 8, ал. 2 - 4 високи нравствени качества остават само с декларативен характер, защото липсва механизъм за установяването им.\r\nСчитам за неподходящо заместник-председателят и членовете на Комисията да се избират по предложение на нейния председател, тъй като по този начин целият състав ще бъде доминиран от мнозинството в парламента, а не от цялото народно представителство. Освен това отсъствието на конкретика в чл. 17, ал. 2 от приетия закон – каква точно информация може да се иска от членовете на Комисията при явяването им в Народното събрание, създава опасност от намеса на народните представители в текущи проверки на Комисията. Така се увеличава възможността от политическо влияние в дейността на Комисията, която законът по никакъв начин не прегражда.\r\nС чл. 13, ал. 5 се изключват от обжалване някои от решенията на Комисията. Считам, че липсата на съдебен контрол не е оправдана за решенията, с които Комисията отказва да образува производство за отнемане на незаконно придобито имущество. Ако такива решения са незаконосъобразни, тяхната необжалваемост препятства изпълнението на правомощието на прокуратурата по чл. 127, т. 5 от Конституцията да следи за спазване на законността, като предприема действия за отмяна на незаконосъобразни актове. В този смисъл уредбата не предоставя необходимите гаранции за спазване на законността в дейността на Комисията и за обществения интерес, чиято защита несъмнено е легитимна цел. \r\nПоради спецификата на производството по отнемане на незаконно придобитото имущество е резонно да се очаква засегнатите лица да сезират Европейския съд по правата на човека. Това поставя с изключителна острота въпроса за регресната отговорност, когато Република България е осъдена да заплати вредите, причинени от незаконосъобразни актове, действия или бездействия на органи и на длъжностни лица. С чл. 20 от приетия закон отговорността на членовете на Комисията и органите по чл. 16, ал. 1 и 2 е намалена и обхваща само вредите, настъпили в резултат на престъпление от общ характер. За сравнение отговорността им по чл. 9, ал. 2 от Закона за отговорността на държавата и общините за вреди, която остава непроменена, е в пълен размер за действия или бездействия, признати за престъпление по съдебен ред. Стремежът към намаляване на отговорността на Комисията за мен е недопустим. Не може нарушенията, извършени при упражняване правомощията на органите по ЗПКОНПИ, да бъдат заплащани от българските данъкоплатци, а не от виновните длъжностни лица.\r\nПоради всичко това намирам, че уредбата относно конституирането на Комисията и статута на нейните членове не дава убедителни гаранции за независимост, безпристрастност и отговорност. Една такава гаранция досега беше балансът между няколко конституционно предвидени органа при определяне на персоналния й състав.\r\nНе може да има успешно противодействие на корупцията без участието на гражданското общество, което включва и подаването на сигнали. Уредбата в Глава шеста от приетия закон предвижда, че сигнали за корупция или за конфликт на интереси на лице, заемащо висша публична длъжност, се подават до Комисията. Същевременно  не е променена разпоредбата на чл. 46а, ал. 2, т. 5 от Закона за администрацията, която посочва, че Главният инспекторат на Министерския съвет  разглежда постъпили сигнали за корупция на органи на изпълнителната власт. Те несъмнено са лица, заемащи висши публични длъжности по чл. 6, ал. 1 от ЗПКОНПИ, и затова е налице неяснота кой всъщност е компетентен да разглежда сигналите за корупция и конфликт на интереси. Подаването на сигнал винаги крие риск от обратна репресивна реакция и затова защитата на лицата, които подават сигнали, е от особена важност. Приетият закон не прегражда възможността за предприемане на неблагоприятни действия спрямо подалия сигнала. В чл. 51 се предвижда правото на подалия сигнал да претендира обезщетение за претърпените вреди, след като е бил уволнен, преследван или подложен на психически или физически тормоз заради това, че е подал сигнал. По този начин България се отдалечава от поетите ангажименти като страна по Гражданската конвенция за корупцията (Съвет на Европа). По силата на чл. 9 от тази конвенция държавите са длъжни да предвидят във вътрешното си законодателство „подходяща защита срещу всякакви неоправдани санкции спрямо служители, които имат достатъчно основания да подозират извършването на акт на корупция и добросъвестно уведомяват за това компетентните лица или власти“.\r\nВ материята за конфликта на интереси стъпка в правилната посока е направеното в чл. 74, ал. 2 от приетия закон обединяване на процедурата по установяване и по санкциониране. Независимо от това обаче съществен недостатък на уредбата е въвеждането на децентрализирано установяване на конфликт на интереси. Вместо на един орган - Комисията, § 2, ал. 8 от Допълнителните разпоредби на приетия закон възлага това на многобройна група органи. Като следствие органи, формирани изцяло на политически принцип, каквито са общинските съвети и министрите, ще установяват конфликт на интереси за лицата по § 2, ал. 1, което създава условия за политически натиск върху тях или за тяхното покровителстване. Децентрализираният модел за установяване на конфликт на интереси не гарантира политически неутралитет и безпристрастност на установяващите конфликт на интереси и е в явно противоречие с принципите по чл. 4, ал. 1, т. 1 и 9 от ЗПКОНПИ. Необходимостта от специални обучения, за да могат служителите по § 2, ал. 5 да изпълняват функции по установяване на конфликт на интереси, неминуемо ще доведе до продължителен „нулев“ период в прилагането на този изключително важен способ за противодействие на корупцията. Заслужава да се припомни, че децентрализираното установяване на конфликт на интереси вече беше „изпробвано“ и само за две години - от 1 януари 2009 г. до 1 януари 2011 г., показа своята неефективност, което наложи създаването на Комисията за предотвратяване и установяване на конфликт на интереси като централизиран орган. Причините за неефективността на този отречен законодателен подход са обвързаностите между лицата, които установяват конфликт на интереси и лицата, които са в ситуация на конфликт на интереси, невъзможността във всички администрации да се осигури компетентно и законосъобразно прилагане на производствата, различната практика по идентични казуси както в административната, така и в съдебната фаза на производството. Всичко това ще се повтори и сега при прилагането на разпоредбите за конфликта на интереси, включени в ЗПКОНПИ.\r\nПодходът с § 2, ал. 1 уредбата за декларирането, конфликта на интереси и за административнонаказателната отговорност да се „прилага съответно“ и за лицата, които не заемат висши публични длъжности, поражда сериозни проблеми. Преди всичко дефиницията за конфликт на интереси по чл. 52 от ЗПКОНПИ оставя впечатление, че ако едно лице не заема висша публична длъжност, но има частен интерес, който може да повлияе върху безпристрастното и обективното изпълнение на задълженията му по служба, това не е конфликт на интереси. Смятам, че предвид широко разпространените практики на конфликт на интереси, предвиденото в чл. 67 от ЗПКОНПИ ограничение лица, за които е установен конфликт на интереси, да не могат да заемат висша публична длъжност в продължение само на една година, няма да постигне възпиращ ефект. Това се отнася и за едногодишния срок по чл. 38, ал. 1, т. 4 относно подаване на декларация за имущество и интереси след освобождаване от висша публична длъжност. Предвид всичко това считам, че уредбата няма да подобри, а ще затрудни дейността по установяване на конфликт на интереси.\r\nГлава девета „Противодействие на корупцията чрез разкриване на прояви на лица, заемащи висши публични длъжности“ е един от примерите за концептуалния дефицит на приетия закон. Несъответно на наименованието й повечето от разпоредбите в тази глава са посветени не на осъществяваната дейност по същество, а на статута на служителите. Въпреки че според чл. 15, ал. 3 техният статут се определя в този закон, уредбата на съществени негови елементи е на подзаконово ниво - и то не в един, а в два подзаконови акта на Комисията – правилника по чл. 23 и наредбата по чл. 85, ал. 2. Проблем съществува и с начина, по който органите по чл. 16, ал. 2 са определени като служба за сигурност по смисъла на § 1, т. 1 от Допълнителните разпоредби на Закона за защита на класифицираната информация. Като такива са обявени директорът и инспекторите в дирекцията, а не самата дирекция като структура. Това означава, че адресат на правомощието по чл. 11, ал. 1, т. 1 от Закона за защита на класифицираната информация са директорът и инспекторите, т.е. те ще бъдат проучващ орган сами за себе си. Тази непрецизност е пренесена и по отношение на уредбата за дейността по Глава девета. Разпоредбите изобилстват от понятия с неясно съдържание – „прояви на корупция“ (чл. 82, ал. 1), „нарушения и престъпления, свързани с прояви на корупция“ (чл. 102, ал. 1, т. 1), „действия или бездействия, които разкриват прояви на корупция“ (чл. 102, ал.1, т. 2),“заплаха за корупция“ (чл. 103, т. 2). Без съмнение прогласеният в чл. 4, ал. 1 от Конституцията принцип на правовата държава включва изискването правните понятия  да са съдържателно добре определени, за да има законоустановеност на правомощията на компетентните органи. Липсата на яснота за съдържанието на използваните в Глава девета понятия дава възможности за различни тълкувания и предприемане на репресивни мерки, като създава риск от използването им за оказване на натиск върху широк кръг лица, включително и на ключови длъжности в държавното управление.\r\nПредвидената възможност в чл. 104, ал. 3 за използване на специални разузнавателни средства, без да се конкретизира в какви случаи те ще се прилагат, поставя въпроса за съразмерността при тяхната употреба. Не е изключена изрично възможността специални разузнавателни средства да се експлоатират и за нарушения, които не са тежки престъпления. Необходимо е да се отчита, че при използването на специалните разузнавателни средства временно се ограничават неприкосновеността на личния живот и жилището, както и тайната на кореспонденцията и на другите съобщения. Това са основни права, гарантирани с чл. 32, 33 и 34 от Конституцията на Република България и с чл. 8 от Конвенцията за защита на правата на човека и основните свободи. За да бъде намесата в тези права пропорционална, в съответствие с чл. 8, пар. 2 от Конвенцията конкретните ограничения следва да бъдат гарантирани от съгласувано и предвидимо законодателство. С оглед правната сигурност и защитата на правата на лицата, които нито са подсъдими, нито дори привлечени като обвиняеми, е притеснителен фактът, че съществени въпроси относно методите, средствата и способите за осъществяване на оперативно-издирвателната дейност не са предмет на уредба на законово ниво, а на подзаконово – с наредба и инструкция, приети от Комисията (чл. 102, ал. 2 и чл. 104, ал. 2). \r\nНе поставям под съмнение определената в чл. 2, т. 3 от приетия закон цел да се защитят интересите на обществото чрез предотвратяване на възможностите за незаконно придобиване на имущество, защото това явление е особено вредно за демократичните общества, националните икономики и правовия ред. Същевременно в някои от разпоредбите на ЗПКОНПИ не се съдържат достатъчно гаранции за обективното и безпристрастното им прилагане, което в производството по отнемане на незаконно придобито имущество е особено важно с оглед сериозното засягане на конституционно защитено право, каквото е правото на собственост. Една от двете предпоставки за започване на съдебните производства по налагане на обезпечителни мерки и отнемане на незаконно придобито имущество е установяването на значително несъответствие в имуществото. Като се има предвид, че имуществото включва разнородни компоненти (§ 1, т. 4) и че от правилното определяне на неговата стойност зависи прилагането или не на производството по отнемане, на законово ниво трябва да има яснота за използваните методи за определяне на пазарната стойност на имуществото, каквито примери има в законодателството. Това ще бъде достатъчна гаранция, че във всички случаи Комисията ще прилага едни и същи методи за определяне стойността на имуществото, като се ползва съществуващият в други закони подход.  \r\nФорма на възстановяване на нарушената социална справедливост е отнетото незаконно придобито имущество да се използва в обществен интерес или за социални цели. Това изисква имуществото да бъде управлявано адекватно, за да не се губи от икономическата му стойност. В приетия закон няма съществени промени в сравнение със съществуващия сега модел на управление на отнетото имущество. Управлението на отнетото имущество е в правомощията на междуведомствен съвет, който като колегиален орган трудно би бил в състояние да постигне бързина и оперативност в дейността си. Съществен пропуск е липсата на уредба как се управлява отнето имущество в някои специфични хипотези, например при търговско предприятие, чиято стойност може да бъде съществено намалена при лошо управление, както и при отнемане на ценни книжа. Необходимо е да се отбележи, че правилото най-малко 30 на сто от стойността на отнетото имущество да се използва за социални цели, съществуваше от 2016 г. и в досегашната уредба, преди да бъде отменено с последните промени в Закона за публичните финанси (ДВ, бр. 91 от 2017 г.). Сега в чл. 168, ал. 5 е включено аналогично правило, което показва неустойчивия законодателен подход към тази материя. \r\nПротиводействието на корупцията не може да се ограничи само до дейности по деклариране на имущество и интереси, проверка на имущественото състояние, установяване на конфликт на интереси и отнемане на имущество. Тези мерки са важни и са се прилагали досега, но не са достатъчни. Още повече че преобладаващата част от новата уредба на тези институти възпроизвежда съществуващите правила, а § 7, ал. 4 и 5 дава възможност в новата Комисия да бъдат включени лица, които са били в съставите на Комисията за отнемане на незаконно придобито имущество и на Комисията за предотвратяване и установяване на конфликт на интереси. Очакванията на българското общество са за бързи и ефективни резултати в борбата с корупцията. Най-силното доказателство за успеха на усилията в борбата с корупцията ще се изразява в това престъпленията да бъдат разкривани своевременно и по отношение на извършителите да се осъществява ефективно наказателно преследване.\r\nУважаеми народни представители,\r\nКато се ръководя от гореизложените мотиви за съществено несъответствие с поставената от закона цел – ефективно противодействие на корупцията, с основни начала на Конституцията и на международни договори, по които Република България е страна, на основание чл. 101, ал. 1 от Конституцията на Република България връщам за ново обсъждане в Народното събрание Закона за противодействие на корупцията и за отнемане на незаконно  придобитото имущество, приет от 44-то Народно събрание на 20 декември 2017 г., като го оспорвам по принцип и в неговата цялост.", "date": "2018.01.02", "title": "Президентът Румен Радев наложи вето върху антикорупционния закон"}
{"url": "http://www.focus-news.net/news/2018/01/02/2472799/ria-novosti-siriyskoto-pravitelstvo-obvini-sasht-v-opit-da-destabilizira-situatsiyata-v-iran.html", "text": "Сирийското външно министерство съобщи, че правителството на страната категорично осъжда позицията на Вашингтон относно протестите в Иран и я смята за дестабилизираща, предава РИА Новости.\r\n„Сирия решително осъжда позицията на правителството на САЩ относно събитията, случващи се в Иран и смята, че подобно мнение играе разрушителна роля и цели дестабилизацията на региона“, пише в официално заявление на МВнР на Сирия. От там допълниха, че „Сирия напълно подкрепя Иран и призовава към необходимост да се уважава неговият суверенитет и да не се извършва намеса във вътрешните му дела“. \r\n„Сирия е убедена, че Иран заедно с правителството и народа си ще може да превъзмогне тези събития“, пише още в заявлението.  Виктор Турмаков", "date": "2018.01.02", "title": "РИА Новости: Сирийското правителство обвини САЩ в опит да дестабилизира ситуацията в Иран"}
{"url": "http://www.focus-news.net/news/2018/01/02/2472800/mosv-predostavya-za-upravlenie-ot-obshtinite-12-nahodishta-na-mineralna-voda.html", "text": "Министърът на околната среда и водите Нено Димов одобри списък на находищата на минерални води, които могат да се предоставят за управление от съответните общини, за срок 25 години, съобщиха от пресцентъра на МОСВ. В списъка тази година са предложени за включване 12 находища на минерална вода изключителна държавна собственост: „Брацигово”, община Брацигово, „Варвара”, община Септември, „Китен”, община Приморско, „Нареченски минерални бани”, община Асеновград, „Невестино-Барището”, община Невестино, „Невестино-Топилата”, община Невестино, „Ресен”, община Велико Търново, „Рударци”, община Перник, „Търговище-Боаза”, община Търговище, „Харманли”, община Харманли, „Чирпан”, община Чирпан и „Шипково”, община Троян. Те са включени в списъка по §133, ал.2 на Преходните и заключителни разпоредби на Закона за водите. \r\nСъгласно разпоредба на ЗИД на Закона за водите, този списък се публикува всяка година на интернет страницата на МОСВ. Той може да бъде видян в .", "date": "2018.01.02", "title": "МОСВ предоставя 12 находища на минерална вода за управление от общините"}
{"url": "http://www.focus-news.net/news/2018/01/02/2472801/veliko-tarnovo-blizo-2-hilyadi-dushi-posreshtnaha-2018-godina-v-tsentara-na-svishtov.html", "text": "Близо 2 хиляди души посрещнаха 2018 година в центъра на Свищов, Общината ги изненада с празнична томбола. Това разказа в предаването „Добре дошли в Свищов“ на Радио „Фокус“ – Велико Търново директорът на Дирекция „Култура и културно историческо наследство“ Росен Маринов. Статистиката е подготвена на базата на билетчетата за участие в новогодишната томбола на местната администрация. „Тя беше една от изненадите, които подготвихме за присъстващите. Мисля, че те останаха удовлетворени, защото наградите бяха изключително атрактивни и големи. Те включваха домакински електроуреди, които дори едно обикновено домакинство понякога трудно може да си позволи. Томболата се разигра минути след полунощ, тоест в първите часове на 2018 година. За наше щастие имаше голям интерес и както кметът Генчо Генчев каза в обръщението си, че имаме желание тя да се превърне в традиция“, обясни Росен Маринов. Той пожела здраве, късмет и доброта през новата 2018 година. Програмата включваше още много музика, танци и празнични илюминации и фойерверки. Традицията ще продължи и през следващите години.\r\nЛуиза ТРАНЧЕВА", "date": "2018.01.02", "title": "Велико Търново: Близо 2 хиляди души посрещнаха 2018 година в центъра на Свищов"}
{"url": "http://www.focus-news.net/news/2018/01/02/2472802/razgrad-32-godishen-mazh-e-samokatastrofiral-i-e-zaginal-na-myasto-na-patya-kubrat-belovets-na-30-dekemvri.html", "text": "32-годишен мъж от кубратското село Сеслав е загинал при пътно-транспортно произшествие. Това съобщиха от ОДМВР-Разград. Тежката катастрофа е станала около 02.05 часа на 30 декември по пътя Кубрат – Беловец. Неправоспособният Т.С. е шофирал силистренско БМВ. На мокър участък е изгубил контрол над автомобила и се е блъснал в крайпътно дърво, намиращо се срещу входа на ДЗС-Кубрат. Водачът е загинал на място. Образувано е досъдебно производство.", "date": "2018.01.02", "title": "Разград: 32-годишен мъж е самокатастрофирал и е загинал на място на пътя Кубрат – Беловец на 30 декември"}
{"url": "http://www.focus-news.net/news/2018/01/02/2472803/nap-promyana-v-zakona-slaga-kray-na-opitite-za-izbyagvane-na-zapechatvaneto-na-obekti-za-danachni-narusheniya.html", "text": "От началото на годината в интернет страницата на НАП са достъпни списъци на подлежащите на запечатване търговски обекти и тяхното местонахождение, съобщиха от пресцентъра на НАП. В  може да се извърши справка за всеки обект, в които органите по приходи на НАП са установили  данъчни нарушения, за които се налага принудителната административна мярка „Запечатване на обект“. Мярката може да бъде наложена за срок до 30 дни независимо от предвидените в закона глоби или имуществени санкции. \r\nПрез 2017 г. бяха отчетени опити на търговци да заобикалят запечатването на обект като административна мярка. Това ставаше чрез прехвърляне на стопанисването на обекта в рамките на ден на друго юридическо лице, включително преназначаване на персонала, прехвърляне на касовите апарати, преподписване на договори с наемодатели и доставчици. С последните промени в ЗДДС бе прието, че подлежащият на запечатване обект ще бъде затворен независимо от евентуална промяна в субекта, който го стопанисва, което значително ще намали опитите за заобикаляне на закона, допълват от НАП. Условието за това е към момента на запечатване на обекта или обектите, които се стопанисват от трето лице, то да знае, че обектът ще бъде запечатан. Обявяването на подлежащите на запечатване обекти в сайта на НАП води до презумпцията, че всяко трето лице знае факта на предстоящото запечатване. До същата презумпция води и поставянето на трайно закрепено съобщение на търговския обект, подлежащ на запечатване.", "date": "2018.01.02", "title": "НАП: Промяна в закона слага край на опитите за избягване на запечатването на обекти за данъчни нарушения"}
{"url": "http://www.focus-news.net/news/2018/01/02/2472804/mkd-boyko-borisov-chrez-evropeizatsiyata-na-balkanite-shte-spre-balkanizatsiyatan-evropa.html", "text": "Чрез европеизацията на Балканите ще спре балканизацията на Европа\". Така е озаглавило кореспонденцията си от София македонското електронно издание МКД. Изданието цитира \"Евронюз\", че най-бедната страна на ЕС, за която се твърди, че е най-корумпирана, за пръв път поема ротационното председателство на Съвета на ЕС. МКД публикува поста на българския премиер Бойко Борисов в социалните мрежи, в който се пожелава успешно председателство и се изказва убеденост, че България ще работи за вътрешно и външно обединение. Изтъква се, че между основните приоритети на българското председателство ще бъде засилването на интеграцията на страните кандидати за членство в ЕС от Западните Балкани. Изданието припомня, че през 2017 г. България и Македония подписаха договор за приятелство, въпреки че \"между съседите все съществуват различия\", като цитира председателя на нерегистрираната ОМО Илинден-Пирин Стойко Стойков, който смята, че \"непризнаването на македонското малцинство и на македонсктата нация е основен проблем между България и Македония\".", "date": "2018.01.02", "title": "МКД: Бойко Борисов: \"Чрез европеизацията на Балканите ще спре балканизациятан Европа\""}
{"url": "http://www.focus-news.net/news/2018/01/02/2472805/d-r-maya-rasheva-tssmp-varna-prez-praznichnite-dni-sa-bili-nay-chesti-sluchaite-s-alkoholna-intoksikatsiya.html", "text": "Случаите с алкохолна интоксикация са били най-чести през празничните дни. Това каза за Радио „Фокус“ – Варна д-р Мая Рашева, директор на Центъра за спешна медицинска помощ във Варна. Тя отбеляза, че дежурните екипи не са били много натоварени и  отчете, че  през годината е имало дни с по-голяма натовареност, например през летния сезон. „Сравнително спокойно са протекли дежурствата на екипите. Не е имало голяма натовареност, нито сериозни инциденти. Традиционно са били повече случаите с алкохолна интоксикация, но малко са хоспитализираните пациенти с такава диагноза“, допълни д-р Мая Рашева.  \"На 31 декември 2017 г. е имало 9 случая с алкохолна интоксикация, като двама от пациентите са хоспитализирани – деца на 15 и 16 години. На 1 януари през деня и в нощта срещу 2 януари регистрираните случаи са 7, като не е била необходима хоспитализация на пациентите\", каза още д-р Мая Рашева.\r\nМарияна ВАЛЕНТИНОВА", "date": "2018.01.02", "title": "Д-р Мая Рашева, ЦСМП - Варна: Случаите с алкохолна интоксикация са били най-чести през празничните дни"}
{"url": "http://www.focus-news.net/news/2018/01/02/2472806/abc-news-zadarzhanite-protestirashti-v-iran-mogat-da-poluchat-i-smartni-prisadi.html", "text": "Председателят на Революционния съд в Техеран  Муса Хасанфарабади предупреди, че арестуваните протестиращи могат да получат евентуално и смъртни присъди, след като бъдат представени пред съда, предава  ABC News.\r\n„Ясно е, че едно от обвиненията, които могат да получат, е за богоборство“, заяви Хасанфарабади. В Иран присъдата за това е смърт. Той допълни, че протестиращите скоро ще бъдат съдени за нарушение на националната сигурност и за повреждане на обществена собственост. Той допълни, че участието на протестите не е разрешено от МВР на страната и е противозаконно. \r\nРеволюционният съд в Иран се занимава със случаи за предполагаеми опити за сваляне на правителството.  Виктор Турмаков", "date": "2018.01.02", "title": "ABC News: Задържаните протестиращи в Иран могат да получат и смъртни присъди"}
{"url": "http://www.focus-news.net/news/2018/01/02/2472807/doyche-vele-makedoniya-balgariya-poema-predsedatelstvoto-na-es-v-trudno-vreme.html", "text": "България, която в Европа е под особен надзор, по времена Брекзит и на проблеми с бежанците, трябва да играе особено важна роля в ЕС, пише македонското електронно издание на Радио \"Дойче веле\". Електронното издание смята, че председателството на ЕС за България всъщност е голямо предизвикателство, като само 3 от най-трудните задачи са преговорите за Брекзит, дебатът за обща бежанска и миграционна политика и подготовката на финансовата рамка от 2020 г. \"Дойче веле\" цитира Лиляна Павлова, българския министър на европредседателството, която смята, че за успешно председателство на ЕС са необходими политически консенсус, диалог и разбиране, а запазването на единството и стабилността на ЕС за София са най-важните предизвикателства.", "date": "2018.01.02", "title": "\"Дойче веле\" (Македония): България поема председателството на ЕС в трудно време"}
{"url": "http://www.focus-news.net/news/2018/01/02/2472808/ibna-sarbiya-ima-visoki-ochakvaniya-ot-balgarskoto-predsedatelstvo-v-es.html", "text": "България поема председателството в ЕС. През следващите шест месеца София ще придвижва напред плановете на Съюза, включително и по процеса на разширяване в Западните Балкани. Сърбия очаква, че крайният срок за нейното влизане в ЕС през 2025 г. ще бъде обявен официално по време на българското председателство, предава  Independent Balkan News Agency (IBNA).\r\n„Фактът, че България набляга върху ясната европейска перспектива на Западните Балкани е важен за Сърбия“, според Радио-Телевизия на Сърбия (РТС). Очаква се, че това ще продължи по време на следващите две председателства – тези на Австрия и Румъния. \r\n„Тези страни смятат, че разширяването е важно и че ще е част от дневния ред на председателствата им. Междувременно, ние ще се готвим за присъединяването към ЕС, както обикновено, ако не и по-бързо. Ключови ще са приемствеността, както и прилагането на реформите и ясната политическа воля“, заяви сръбският министър по въпросите, свързани с ЕС, Ядранка Йоксимович. \r\nЦентралното събитие по време на председателството на ЕС ще бъде срещата на високо равнище в София през април. Европейската перспектива за Западните Балкани за първи път бе спомената по време на срещата на високо равнище в Солун през 2003 г. Сега се очаква посланието категорично да се затвърди, с обявяването на 2025 г. като година на разширение. \r\nПреди срещата на високо равнище в София, стратегията за приемането на Сърбия и Черна гора през 2025 г., ще се приеме в Брюксел. „Това ще бъде най-позитивното послание, което ще чуя, откакто Сърбия започна процеса по присъединяване през 2000 г. Ако този документ се приеме, посланието ще бъде ясно: искат ни вътре, а от нас зависи да изпълним критериите“, заяви Владимир Медяк от Европейското движение на Сърбия. \r\nСпоред наличните данни българските политици наскоро потвърдиха своята позиция, че „Сърбия принадлежи на ЕС“ и че София ще работи по ускоряването на присъединителния процес на своя съсед. \r\nВ началото на председателството на страната си българският министър-председател Бойко Борисов заяви, че е време за „нова глава“ по отношение на българските съседи, които все още не са членове на ЕС.  Виктор Турмаков", "date": "2018.01.02", "title": "IBNA: Сърбия има високи очаквания от българското председателство в ЕС"}
{"url": "http://www.focus-news.net/news/2018/01/02/2472809/kyustendil-spokoyno-i-bez-grubi-narusheniya-na-obshtestveniya-red-sa-preminali-praznichnite-dni-v-oblastta.html", "text": "Спокойно и без груби нарушения на обществения ред са преминали празничните дни в област Кюстендил. Това каза пред Радио „Фокус” – Кюстендил Катя Табачка, говорител на Областна дирекция на МВР – Кюстендил. Отчитат са едни спокойни празнични дни, преминали без груби нарушения на обществения ред, катастрофи и пожари. През трите почивни и празнични дни основният акцент е бил насочен към спазване правилата за движение по пътищата и масови проверки на водачите на моторни превозни средства. \r\nВ рамките на проведената специализирана полицейска операция на територията на цялата област са започнати пет бързи полицейски производства срещу шофьори, управлявали автомобили след употреба на алкохол. Сред по-сериозните инциденти е побой и грабеж в Дупница. \r\nВ утрото преди Новата година неизвестно лице е влязло чрез взлом в къща на 74-годишна жена от Дупница, нанасяйки й побой. Откраднати са 100 долара, 25 лв., мобилен телефон и часовник. Жертвата е с наранявания в областта на главата, но без опасност за живота. По случая все още се работи и не и разкрит извършителят.\r\nВенцеслав ИЛЧЕВ", "date": "2018.01.02", "title": "Кюстендил: Спокойно и без груби нарушения на обществения ред са преминали празничните дни в областта"}
{"url": "http://www.focus-news.net/news/2018/01/02/2472810/pazardzhik-kmetat-na-selo-kapitan-dimitrievo-shte-sezira-ek-ako-zapalvaniyata-na-staroto-smetishte-kray-pazardzhik-ne-sprat.html", "text": "Надявам се, че след депонирането на новите отпадъци в първата клетка на регионалното депо край Пазарджик, запалванията на старото сметище ще спрат. Това каза за Радио „Фокус“ – Пазарджик кметът на пещерското село Капитан Димитриево Иван Златинов. Той обясни, че очакванията са след 5 януари този проблем да затихне. „Сега около 100 души от ромски произход ровят в боклуците от старото сметище и запалват хартии, пластмаса и гуми, за да се топлят. Още няма ред там, но спре ли изсипването на нови боклуци, проблемът трябва да се реши“, коментира Златинов. Според него запалванията възникват само в изсипаните нови купчини смет. \r\n„Надявам се до 5-10 дни нещата да се нормализират, но към момента ситуацията си остава сложна. Ако нищо не се случи, ще използваме европредседателството на България и ще сезираме Европейската комисия. Да дойдат и да видят на място за какво става въпрос. Нека изчакаме десетина дни, толкова сме чакали, ще дадем толеранс, едва след това ще подадем сигнал до комисията“, коментира Златинов.\r\nВаня НИКОЛОВА", "date": "2018.01.02", "title": "Пазарджик: Кметът на село Капитан Димитриево ще сезира ЕК, ако запалванията на старото сметище край Пазарджик не спрат"}
{"url": "http://www.focus-news.net/news/2018/01/02/2472811/makfaks-makedoniya-balgariya-poe-predsedatelstvoto-na-es.html", "text": "България пое председателството на ЕС, предава македонската държавна агенция \"Макфакс\", като акцентира на избрания български слоган \"Силата е в единството\" и върху поставянето на въпроса за бъдещето на страните от Западните Балкани. \"Макфакс\" отбелязва, че България е обявила, че ще работи активно за постигането на консенсус за решаването на бежанската криза, въпреки отказа на някои от страните да приемат споразумението за квотата за прием на мигранти. Според агенцията България ще настоява да се намери стабилна система и формула за решаването на тези проблеми.", "date": "2018.01.02", "title": "\"Макфакс\" (Македония): България пое председателството на ЕС"}
{"url": "http://www.focus-news.net/news/2018/01/02/2472812/gencho-genchev-kmet-na-svishtov-prez-2018-godina-obshtinata-otnovo-shte-raboti-aktivno-za-podobryavane-usloviyata-za-zhivot-v-tseliya-region.html", "text": "През 2018 година Община Свищов отново ще работи активно за подобряване условията за живот в целия регион. Това обобщи в предаването „Добре дошли в Свищов“ на Радио „Фокус“ – Велико Търново кметът Генчо Генчев. Той уточни, че вече има изготвени документи за реализирането на 11 проекта в различни сфери. Общата им стойност е близо 40 млн. лева. „Ще работим за подобряване на образованието, здравеопазването, социалната инфраструктура, създаването на безопасна среда и условия за защита и превенция при бедствия и аварии“, уточни Генчев. След като проектите са създадени, сега предстои тяхното подаване към Управляващия орган, след което се очакват одобрение, финансиране и съответно реализацията им. \r\n„През настоящата година Община Свищов не спира, а продължава напред, поведена към поредния успех, който предстои при нас. Мога да обобщя, че съм изключително доволен от постигнатите през 2017 година резултати от Общината, от обема работа, който е свършен и финансирането, което вече е факт за нашия град“, каза още кметът. Генчо Генчев увери, че ползотворните практики ще продължат и за напред.\r\nЛуиза ТРАНЧЕВА", "date": "2018.01.02", "title": "Генчо Генчев, кмет на Свищов: През 2018 година Общината отново ще работи активно за подобряване условията за живот в целия регион"}
{"url": "http://www.focus-news.net/news/2018/01/02/2472813/vidin-bashta-i-sin-sa-strelyali-po-svoi-rodnini-v-selo-belo-pole-zhena-e-postradala.html", "text": "Баща и син са стреляли по свои роднини в село Бело поле, жена е пострадала, съобщиха от Областната дирекция на МВР – Видин. Вчера около 09.00 часа в Районно управление „Полиция” – Белоградчик е получен сигнал от 40-годишен жител на с. Бело поле за това, че е бил нападнат от роднини в къщата му в селото. Установено било, че около 08.30 часа 46-годишният с инициали И.А. и синът му 28-годишен с инициали С.С. от Бело поле са влезли в имота, обитаван от тъжителя и жена му, където са възпроизвели с оръжие изстрели в двора на имота, счупили са стъклата на два от прозорците на сградата и са разбили входна врата, чрез което са проникнали в сградата и възпроизвели изстели, насочени срещу обитателите на имота. Вследствие на действията им, е причинено нараняване в областта на окото на 37-гошината жена, която е откарана в ЦСМП – Видин. \r\nПри огледа са иззети 5 броя гилзи, а от дома на двамата мъже е иззето изделие във вид на пистолет и 4 броя боеприпаси. Лицата са задържани за срок до 24 часа, по случая в Районно управление „Полиция” – Белоградчик е образувано досъдебно производство.", "date": "2018.01.02", "title": "Видин: Баща и син са стреляли по свои роднини в село Бело поле, жена е пострадала"}
{"url": "http://www.focus-news.net/news/2018/01/02/2472814/a1-on-makedoniya-predsedatelstvoto-na-balgariya-na-saveta-na-es-nova-vazmozhnost-za-makedoniya.html", "text": "Българското председателство на Съвета на Европа е нова възможност за Македония, предава македонското електронно издание А1 Оn. Изданието цитира официалната програма за председателството, в която се казва, че България ще се стреми в позитивен дух да постигне реални резултати, следвайки принципите на прозрачност и почтеност и реализирайки отговорност към гражданите от страна на председателството.", "date": "2018.01.02", "title": "А1 Оn (Македония): Председателството на България на Съвета на ЕС - нова възможност за Македония"}
{"url": "http://www.focus-news.net/news/2018/01/02/2472815/afp-germanski-kraynodesen-deputat-e-razsledvan-ot-politsiyata-zaradi-razpalvane-na-omraza.html", "text": "Германската полиция е повдигнала оплакване срещу депутата от крайнодясната партия „Алтернатива за Германия“ Беатрикс вон Сторх , чието новогодишно послание нарушава законодателството на страната, насочено срещу подклаждането на омраза, предава  AFP. Заместник-председателят на парламентарната фракция на партията е разкритикувала полицията в Кьолн, че е разпространявала на Нова година информация на арабски език на профила си в социалната мрежа „Туитър“.\r\n„Какво става в тази страна. Защо официалният полицейски сайт пише на арабски език. Това е позлатяване на варварските, мюсюлмански орди от изнасилвачи“, заяви тя на профила си в социалната мрежа Туитър. \r\nПолицията в Кьолн съобщи, че тяхното оплакване е във връзка с това, че коментарът на депутата нарушава законите за подклаждане на омраза в Германия.  От там обясниха, че има практика информацията да се разпространява на няколко езика по време на големи събития, за да може да бъде разбрана от най-широк кръг хора. \r\nПрофилът на Фон Сторх е бил блокиран от „Туитър“ за 12 часа след коментара, който в последствие е изтрит.  Виктор Турмаков", "date": "2018.01.02", "title": "AFP: Германски крайнодесен депутат е разследван от полицията заради „разпалване на омраза“"}
{"url": "http://www.focus-news.net/news/2018/01/02/2472816/veliko-tarnovo-ukrainets-e-napadnal-politsay-sreshtu-chuzhdenetsa-e-zapochnato-dosadebno-proizvodstvo-za-huliganstvo.html", "text": "Украинец нападна полицаи във Велико Търново в новогодишната нощ. Това съобщиха от Областната дирекция на МВР – Велико Търново. Срещу мъжа вече е започнато досъдебно производство за хулиганство. \r\nВ първите часове на новата година в близост до сградата на Общината в областния град К.Д., украински гражданин, е ударил в областта на лицето полицейски служител. Чужденецът е бил задържан за срок до 24 часа по ЗМВР.", "date": "2018.01.02", "title": "Велико Търново: Украинец е нападнал полицай – срещу чужденеца е започнато досъдебно производство за хулиганство"}
{"url": "http://www.focus-news.net/news/2018/01/02/2472817/kyustendil-226-patsienti-sa-obsluzheni-ot-speshnite-ekipi-v-oblastta-prez-pochivni-i-praznichni-dni.html", "text": "226 пациенти са обслужени от спешните екипи в област Кюстендил в изминалите почивни и празнични дни. Това каза пред Радио „Фокус” – Кюстендил д-р Анелия Георгиева, директор на „Спешен център” – Кюстендил. По думите й голяма част от пациентите са обслужени на подаден от тях адрес, а едва 87 от случаите са амбулаторно прегледани. Четирима пациенти са били в по-тежки състояния, което е наложило те да бъдат транспортирани до други клиники в страната. През изминалите дни няма катастрофи с пострадали хора и тежки инциденти.\r\n„Можем да приемем, че празниците са преминали в сравнително спокойна работна среда”, каза д-р Анелия Георгиева. По думите й голяма част от пациентите са били с обостряне на хронични заболявания, прекаляване с алкохол или храна, хипертонични, жлъчни и бъбречни кризи, както и панкреатични оплаквания. Няма случаи на пострадали хора заради неправилно боравене с пиротехнически изделия.\r\nВенцеслав ИЛЧЕВ", "date": "2018.01.02", "title": "Кюстендил: 226 пациенти са обслужени от спешните екипи в областта през почивни и празнични дни"}
{"url": "http://www.focus-news.net/news/2018/01/02/2472818/meta-makedoniya-balgariya-veche-predsedatelstva-es.html", "text": "България вече е новият председател на Съвета на ЕС и за първи път изпълнява тази длъжност, откакто беше приета в Съюза през 2007 г., съобщава македонската информационна агенция \"Мета\". Агенцията цитира официално съобщение на сайта на Българското председателство, в което се казва, че \"страната ще търси баланс между специфичните потребности на страните членки и стратегическите приоритети на ЕС за постигането на реални и видими резултати в активен диалог с гражданите за европейски въпроси и отговорите на техните очаквания за по-голяма сигурност, постоянен ръст и по-силно присъствие на ЕС на световната сцена. Когато говорим за обединена Европа, не трябва да забравяме, че Западните Балкани имат необходимост от ясна европейска перспектива и свързаност между страните членки\". Агенцията отбелязва, че новото правителство на Зоран Заев посвети максимално внимание на развитието на отношенията с България.", "date": "2018.01.02", "title": "\"Мета\" (Македония): България вече председателства ЕС"}
{"url": "http://www.focus-news.net/news/2018/01/02/2472819/lokalno-predsedatelstvoto-na-balgariya-na-saveta-na-es-nova-vazmozhnost-za-makedoniya.html", "text": "Българското председателство на Съвета на Европа е нова възможност за Македония, предава македонското електронно издание \"Локално\". Изданието цитира официалната програма за председателството, в която се казва, че България ще се стреми в позитивен дух да постигне реални резултати, следвайки принципите на прозрачност и почтеност и реализирайки отговорност към гражданите от страна на председателството.", "date": "2018.01.02", "title": "\"Локално\": Председателството на България на Съвета на ЕС - нова възможност за Македония"}
{"url": "http://www.focus-news.net/news/2018/01/02/2472820/petar-petrov-zam-kmet-na-obshtina-pazardzhik-podpisan-e-dogovor-s-operator-na-parvata-kletka-na-novoto-regionalno-depo-za-otpadatsi.html", "text": "Община Пазарджик подписа договор с оператор за първата клетка на новото регионално депо, каза за Радио „Фокус“ – Пазарджик заместник-кметът на Община Пазарджик Петър Петров. Той обясни, че сметоизвозващите автомобили, които притежават необходимите документи, вече се приемат там. „Дори при това положение обаче срокът на обявеното частично бедствено положение ще се запази до 5 януари, когато изтича срокът за обжалване на процедурата. Ако такова няма, ще бъде подписан окончателен договор с консорциума, който ще обслужва депото и тогава бедственото положение ще отпадне“, обясни Петров. \r\nНа въпрос какво ще се случи с 9-те общини, които трябва да депонират отпадъци на новото регионално депо, Петров коментира, че депото е за тези общини и всички автомобили, които отговарят на изискванията, ще депонират отпадъци там. „Засега само от Община Батак сме получили запитване на какви условия трябва да отговарят камионите. Има процедура, която трябва да се спазва, защото основният принцип на пускане в действие на това регионално депо е ред и той ще се спазва. Общините, които ще депонират на него своите отпадъци трябва да уточнят детайлите и да създадат необходимата организация“, коментира Петров.\r\nВаня НИКОЛОВА", "date": "2018.01.02", "title": "Петър Петров, зам.-кмет на Община Пазарджик: Подписан е договор с оператор на първата клетка на новото регионално депо за отпадъци"}
{"url": "http://www.focus-news.net/news/2018/01/02/2472821/protestite-v-iran-privlyakoha-i-mezhdunarodnoto-vnimanie-obzor.html", "text": "Продължаващите вече пореден ден протести в Иран привлякоха международното внимание, след като ескалираха през последната вечер. \r\nДевет души са загинали в централния регион Исфахан, от които шестима протестиращи, като по този начин броят на жертвите достигна до 21 души. Междувременно в Техеран за последните три дни са арестувани 450 души, които според председателя на Революционния съд в Техеран Муса Хасанфарабади могат да бъдат осъдени на смърт. Той допълни, че участието на протестите не е разрешено от МВР на страната и е противозаконно.\r\nМеждународната реакция за случващото се не закъсня. Президентът на САЩ Доналд Тръмп подчерта, че е дошло „време за промяна“ за Техеран и че иранският народ е „гладен“ за свобода. Бившият постоянен представител на САЩ в ООН Джон Болтън заяви, че  подкрепата на Търмп към протестиращите дава сигнал за \"огромна и позитивна промяна на политиката\", водена по време на бившия президент Барак Обама.Дипломатът призова Тръмп да излезе от Иранското ядрено споразумение, да възобнови всички предишни санкции и да наложи икономически натиск върху режима, да предостави материална и финансова помощ за опозицията и да си сътрудничи с разузнавателните служби на другите страни.Германският външен министър Зигмар Габриел призова властите и протестиращите в Иран да се въздържат от насилие. ЕС призова Иран да гарантира правото на протестиращите за „мирни демонстрации“, заявявайки, че ще следи развитието на ситуацията.\r\n„Турция е загрижена от новините, че протестите в Иран ескалират, причиняват жертви и че дори някои обществени сгради са повредени“, пише в официално заявление на турското външно министерство. „Здравият разум трябва да надделее, за да не се достига до ескалация“, допълват от там. С коментар излезе бившият турски посланик в страната Бозкурт Аран , който даде прогноза, че правителството на Иран е \"достатъчно силно, за да смаже\" вълната протести, които според него са причинени от високите цени. \r\n„Това е вътрешна работа на Иран. Надяваме се, че ситуацията ще се развива без повече насилие и кръвопролития“, заявиха от МВнР на Русия , добавяйки че „намесата на външни фактори е недопустима и дестабилизира обстановката“.\r\n„Сирия решително осъжда позицията на правителството на САЩ относно събитията, случващи се в Иран и смята, че подобно мнение играе разрушителна роля и цели дестабилизацията на региона“, пише в официално заявление на МВнР на Сирия. От там допълниха, че „страната напълно подкрепя Иран и призовава към необходимост да се уважава неговият суверенитет и да не се извършва намеса във вътрешните му дела“. Виктор Турмаков", "date": "2018.01.02", "title": "Протестите в Иран привлякоха и международното внимание (ОБЗОР)"}
{"url": "http://www.focus-news.net/news/2018/01/02/2472822/svetlin-sreteniev-kmet-na-obshtina-boychinovtsi-8-637-lv-sa-darenite-sredstva-za-vazstanovyavane-na-opozhareniya-zhilishten-blok-v-grada.html", "text": "8 637 лв. са дарените средства за възстановяване на опожарения жилищен блок в Бойчиновци. Това каза за Радио „Фокус“ Светлин Сретениев, кмет на общината. Той посочи, че даренията са направени предимно от граждани. „Една фирма е дарила 2400 лв., друга – 500 лв. Останалите средства по 200 или 300 лв. са дарени от граждани. Има и дарения от по 10-тина лева, кой колкото е могъл толкава е дарил“, обясни Светлин Сретениев. Той допълни, че титуляр на сметката е общината, но при даряването е посочено, че средствата са за възстановяването на опожарения блок. „Все още не сме се отказали от идеята да набираме средства с SMS, но предстоят разговори с мобилните оператори“, допълни кметът на Община Бойчиновци.  Направен е оглед на опожареният блок от инженер-конструктор, засега неговата оценка е, че блокът може да бъде възстановен. От общината очакват писмено становище след направения оглед, както и количествено-стойностна сметка за възстановяването. „Ще отделим средства от бюджета от 2018 г. за възстановяването на блока, ще използваме и тези от дарителската сметка“, каза Сретениев. Той допълни, че 12-те семейства, чиито жилища изгоряха на 24 декември са настанени при близки и роднини и всички са живи и здрави.  Пожарът в триетажния жилищен блок  в  Бойчиновци тръгна от жилището на самотно живееща 82-годишна жена, отоплявала се с твърдо гориво на  Бъдни вечер, опожарени и наводнени, при гасенето на пожара бяха всички жилища в блока.\r\nАнна ЛОЗАНОВА", "date": "2018.01.02", "title": "Светлин Сретениев, кмет на Община Бойчиновци: 8 637 лв. са дарените средства за възстановяване на опожарения жилищен блок в града"}
{"url": "http://www.focus-news.net/news/2018/01/02/2472823/ria-novosti-indiya-shte-zakupi-ot-rusiya-240-aviobombi.html", "text": "Министерството на отбраната на Индия съобщи, че страната ще закупи от Русия 240 управляеми авиобомби с висока точност за ВВС на страната, предава РИА Новости.\r\nСпоред министерството общата сума на боеприпасите е 196 млн. долара. Доставчик е „Рособоронекспорт“. Освен това Индия ще купи от Израел 131 ракети въздух-въздух. Виктор Турмаков", "date": "2018.01.02", "title": "РИА Новости: Индия ще закупи от Русия 240 авиобомби"}
{"url": "http://www.focus-news.net/news/2018/01/02/2472824/standart-makedoniya-balgariya-poe-predsedatelstvoto-na-es-zapadnite-balkani-sa-edin-ot-prioritetite.html", "text": "България пое председателството на ЕС, Западните Балкани станаха един от приоритетите в нейната работа, предава македонското електронното издание \"Стандарт\". \"Стандарт\" отбелязва, че около 2000 са мероприятията, които се очаква да се проведат в Брюксел, Люксембург и София,а в България се очаква да пристигнат повече от 25 000 делегати и гости. Икономическото издание смята, че председателството ще струва около 75 млн. евро. \"Стандарт\" пише, че в следващите 6 месеца ще води заседанията на различни състави на Съвета с изключение на Съвета за външни работи, а нейната роля ще бъда да медиаторства и да опитва да сближи различните позиции. Изданието от беляза, че един от основните приоритети на Българското председателство ще бъде бъдещето на страните от Западните Балкани.", "date": "2018.01.02", "title": "\"Стандарт\" (Македония): България пое председателството на ЕС, Западните Балкани са един от приоритетите"}
{"url": "http://www.focus-news.net/news/2018/01/02/2472825/sofiya-5-shte-e-otstapkata-za-danak-avtomobil-ot-dnes-do-30-april-2018-g.html", "text": "5 % ще е отстъпката за данък автомобил от днес до 30 април 2018 г. Това съобщиха от пресцентъра на Столична община.  От днес софиянци могат да плащат годишния си данък за моторни превозни средства в някой от 22-та районни отдели на дирекция \"Общински приходи\". За удобство на гражданите, всички каси на данъчните служби разполагат с ПОС терминали.\r\nОнлайн плащания на данък МПС през електронната страница на Столична община могат да се правят още от 1 януари. Задълженията могат да бъдат внесени и през банка или друга финансова институция.\r\nСрокът за ползване на 5 % отстъпка от данъка е 30 април 2018 г., ако собствениците на МПС платят дължимата сума наведнъж. Ако изберат плащане на вноски, сроковете са: 30 юни 2018 – първа вноска и 31. 10. 2018 – втора вноска. \r\nПрез интернет страницата на Столична община могат да се правят и справки https://sonet09.sofia.bg/OnlineReportWSClient/obligations . \r\nКампанията по плащане на местния данък недвижими имоти и такса смет ще започне в първите дни на февруари.", "date": "2018.01.02", "title": "София: 5 % ще е отстъпката за данък автомобил от днес до 30 април 2018 г."}
{"url": "http://www.focus-news.net/news/2018/01/02/2472826/afp-varhovniyat-lider-na-iran-obvini-vragovete-na-stranata-za-razmiritsite.html", "text": "Върховният лидер на Иран аятолах Али Хаменей заяви, че „враговете“ на страната стоят зад опита режимът да бъде свален, предава  AFP.\r\n„В светлината на събитията от последните дни, враговете ни се обединиха и използват всички средства, пари, оръжия и политики, за да създадат проблеми на ислямския режим“, заяви Хаменей в заявление, излъчено по националната телевизия.  Виктор Турмаков", "date": "2018.01.02", "title": "AFP: Върховният лидер на Иран обвини „враговете“ на страната за размириците"}
{"url": "http://www.focus-news.net/news/2018/01/02/2472827/sitel-makedoniya-balgariya-za-parvi-pat-predsedatelstva-es.html", "text": "България за първи път пое 6-месечното председателство на ЕС. Очаква се фокусът на българското председателство да бъде върху политиката за миграционната реформа, след като през декември миналата година лидерите на ЕС се обвързаха с ангажимента за постигане на компромисен договор за реформиране на европейската система за прием на защита. Според \"Сител\" България ще има за цел да подобри перспективите за членство в ЕС на страните от Западните Балкани. Очаква се на 17 май 2018 г. в София да се проведе среща на най-високо ниво на лидерите от ЕС и техните колеги от региона.", "date": "2018.01.02", "title": "\"Сител\" (Македония): България за първи път председателства ЕС"}
{"url": "http://www.focus-news.net/news/2018/01/02/2472828/pannontv-ungariya-balgariya-poe-rotatsionnoto-predsedatelstvo-na-es.html", "text": "България пое за първи път, откакто стана член на ЕС, шестмесечното ротационно председателство на Съюза, предава унгарския телевизионен канал  PannonTV.\r\nСофия изложи своите програма приоритети: икономическия растеж и социалното сближаване, укрепването на интеграцията на страните от Западните Балкани, стабилността на континента цифровизацията.\r\nПодчертава се, че  първата област -  икономическата ефективност е от решаващо значение за бъдещето на Европа, и въпреки, че ситуацията като цяло е положителна, някои общи предизвикателства все още трябва да бъдат решени.\r\nПо отношение на Западните Балкани България подчерта, че страните в региона се нуждаят от европейска перспектива и че са необходими конкретни стъпки и ясни планове за действие.\r\nВ областта на политиката за сигурност и миграция българското правителство трябва да постигне консенсус между страните-членки на ЕС. София се стреми към справедливо и дългосрочно решение на въпросите в областта предоставянето на  убежище. Тя  предупреди, че кризата трябва да се третират в корените ѝ. Виктор Турмаков", "date": "2018.01.02", "title": "PannonTV (Унгария): България пое ротационното председателство на ЕС"}
{"url": "http://www.focus-news.net/news/2018/01/02/2472829/d-r-velin-denev-tssmp-smolyan-okolo-500-dushi-ot-oblastta-sa-potarsili-speshna-pomosht-po-vreme-na-kolednite-i-novogodishnite-praznitsi.html", "text": "Общо около 500 души са потърсили помощ чрез телефон 112 в Центровете за спешна медицинска помощ в област Смолян по време на почивните дни за Коледа и Нова година от 22 декември до днес. Това каза за Радио „Фокус“ – Смолян д-р Велин Денев, директор на Центъра за спешна медицинска помощ в Смолян. По думите му повикванията през тези дни са били повече от обичайното, тъй като лекарите в болниците не са работили. \r\nД-р Денев отбеляза, че през почивните дни за Коледа са регистрирани доста случаи на алкохолно натравяне, докато по време на Новогодишните празници те са били само няколко. Въпреки високия брой на прекалилите с алкохола обаче няма хоспитализирани болни. Повечето са реанимирани от спешните екипи на място и са оставени да се възстановяват вкъщи, поясни д-р Денев. Той допълни, че през тези десет дни има и много случаи на транспортирани болни от Смолян към университетска болница в Пловдив. Причината за това са тежки страдания, като инфаркти, черепно-мозъчни травми и очни травми. Повечето травми са вследствие на падания по заледени улици, особено в дните около Коледа, обясни д-р Денев. В смолянското травматологично отделение също са хоспитализирани пациенти с травми след падания. \r\nПрез празничните дни не са регистрирани случаи на пострадали хора от пиратки и фойерверки, посочи д-р Денев. Той обобщи, че най-много са били случаите на хронични заболявания – обострени сърдечни и дихателни заболявания и други.\r\nНели ГЕРГЬОВСКА", "date": "2018.01.02", "title": "Д-р Велин Денев, ЦСМП – Смолян: Около 500 души от областта са потърсили спешна помощ по време на Коледните и Новогодишните празници"}
{"url": "http://www.focus-news.net/news/2018/01/02/2472830/plovdiv-obrazuvano-e-dosadebno-proizvodstvo-za-smartta-na-54-godishen-mazh-v-selo-chernozemen.html", "text": "Образувано е досъдебно производство за смъртта на 54-годишен мъж в дома си в село Черноземен. Това съобщиха за Радио „Фокус” – Пловдив от Областната дирекция на МВР – Пловдив. Сигналът е получен на сутринта на 1 януари в Районно управление „Полиция” – Хисаря.\r\nДо момента е изяснено, че в новогодишната нощ след употреба на алкохол той се е скарал със съпругата си. По време на прерасналата физическа саморазправа мъжът бил ударен по главата с твърд предмет. По първоначални данни няма причинно-следствена връзка между конфликта и удара, и настъпилата смърт, твърдят от полицията. Тялото е откарано в съдебна медицина за аутопсия. Допълнителна информация по случая се очаква от Районната прокуратура.\r\nЦветана ТОНЧЕВА", "date": "2018.01.02", "title": "Пловдив: Образувано е досъдебно производство за смъртта на 54-годишен мъж в село Черноземен"}
{"url": "http://www.focus-news.net/news/2018/01/02/2472831/nova-tv-makedoniya-balgariya-nachelo-na-es-sofiya-kato-uslovie-za-bryuksel-ni-zadalzhava-s-dogovor-za-promyana-na-istoriyata.html", "text": "Под заглавие \"България начело на ЕС: София като условие за Брюксел ни задължава с договор за промяна на историята\" е озаглавила репортажа си скопската \"Нова телевизия\", която се смята за близка до кръга на бившия премиер Никола Груевски. В публикацията се цитира съобщение на портала на европредседателството, че \"когато се говори за обединена Европа, не трябва да забравяме, че Западните Балкани имат необходимост от ясна европейска перспектива и свързаност между страните членки\" и заедно с това се твърди, че София ще постави като условие договора за промяна на македонската история. Нова телевизия смята, че за Македония е важно председателството на България, макар че като условие за подкрепа за ЕС източният съсед  ни наложи да подпишем договор, който най-малко може да се нарече добросъседски, тъй като в това, което подписаха Заев и Борисов, македонският народ се свежда до конституционна категория, отказахме се от македонското малцинство, а се очаква обща комисия да промени македонската история. Телевизията припомня, че ратифицирането на договора в македонския парламента се очаква този месец.", "date": "2018.01.02", "title": "Нова ТВ (Македония): България начело на ЕС: София като условие за Брюксел ни задължава с договор за промяна на историята"}
{"url": "http://www.focus-news.net/news/2018/01/02/2472832/pregled-na-mezhdunarodnite-novini-do-13-chasa-agentsiya-fokus.html", "text": "Германският външен министър Зигмар Габриел призова властите и протестиращите в Иран да се въздържат от насилие.\r\n„Призоваваме иранското правителство да уважава правото на демонстрантите свободно и мирно да изразяват мнение. След конфронтацията от близките дни, е важно всички страни да се въздържат от насилие“, предава думите на Габриел МВнР на Германия на профила си в социалната мрежа „Туитър“. \r\nМеждувременно ЕС призова Иран да гарантира правото на протестиращите за „мирни демонстрации“, заявявайки, че ще следи развитието на ситуацията.\r\nПризивът на министъра е отправен, след като в Техеран започна нова вълна от протести, въпреки заканата на президента Хасан Роухани властите да се справят с „нарушителите на закона“. \r\n***  Испанският външен министър Луис де Гиндос заяви, че кризата в Каталуния е струвала на страната му един милиард евро и че последвалите събития забавят икономическото развитие на региона, както и на държавата като цяло.\r\n„Каталуния отбелязваше ръст, по-висок от средния за Испания. Тя бе един от двигателите на испанската икономика“, заяви министърът. „Въпреки това, през последното тримесечие на 2017 г. тя стана тежест“, допълни той. Де Гиндос изчисли, че кризата е струвала на Испания един милиард евро. \r\nПовече от 3100 компании са преместили централите си от Каталуния след опита за отделяне на областта. Министърът обвини „огромната несигурност, загриженост и загуба на доверие, генерирани от предишното каталунско правителство“. \r\n***  Земетресение с магнитуд 5,0 по скалата на Рихтер е регистрирано в Северна Гърция, което е усетено и на територията на Македония и на Югозападна България.\r\nЗеметресението е регистрирано в 6:24 часа местно време (съвпада с българското) на седем км. от разположения край Дойранското езеро гръцки град Патарос (Дросатон), на 10 км. източно от Нов Дойран в Македония и на 145 км. югоизточно от Скопие. Трусът е на дълбочина от 10 км.\r\nНяма данни за жертви и разрушения. \r\n***\r\n Бившият постоянен представител на САЩ в ООН Джон Болтън призова президента Доналд Тръмп да подкрепи антиправителствените протести в Иран.\r\nБолтън заяви, че тези протести са различни от разтърсилите през 2009 г. Иран демонстрации  и че трябва да доведат до промяна на режима. „От тези протести зависи дали режимът ще оцелее и ги прави значително по-застрашителни за аятоласите, значително по-опасни за тях, вдигайки залозите съществено“, заяви Болтън. Той допълни, че подкрепата на Търмп към протестиращите дава сигнал за огромна и позитивна промяна на политиката, водена по време на бившия президент Барак Обама.\r\nДипломатът призова Тръмп да излезе от Иранското ядрено споразумение, да възобнови всички предишни санкции и да наложи икономически натиск върху режима, да предостави материална и финансова помощ за опозицията и да си сътрудничи с разузнавателните служби на другите страни. \r\n„Има много за правене и трябва да го свършим. Трябва да се стремим към промяна на режима в Иран“, убеден е Болтън. \r\n*** Правителството на Китай приветства изразената от Южна Корея готовност за преговори с Пхенян и намерението на Северна Корея да изпрати свои спортисти на предстоящите зимни олимпийски игри в южнокорейския град Пьончан.\r\n„Ние отбелязахме изразените от ръководството на Северна и на Южна Корея позитивни сигнали за подобряването на двустранните отношения и участието на Северна Корея на Олимпийските игри. Това е положително събитие“, заяви прес-секретарят на китайското външно министерство Ген Шуан. \r\n„Приветстваме това и подкрепяме и двете страни в намерението им да използват тази възможност и да предприемат ясни крачки за подобряване на двустранните отношения, да разведрят ситуацията на Корейския полуостров и да реализират неговото ядрено разоръжаване“, допълни той. \r\n***", "date": "2018.01.02", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/01/02/2472833/sliven-39-godishen-mazh-e-zaginal-pri-katastrofa-v-novozagorskoto-selo-lyubenova-mahala.html", "text": "39-годишен мъж е загинал при катастрофа в новозагорското село Любенова махала, съобщиха от Областната дирекция на МВР – Сливен. Вчера около 05.20 часа е получено съобщение за настъпило пътнопроизшествие в новозагорското село Любенова махала. От извършения оглед на местопроизшествието е установено, че лек автомобил „Мерцедес 250Д“, управляван от водач на 39 години от същото село, напуска пътното платно и се преобръща. При произшествието на място е починал водачът на автомобила. Пътувал е сам, няма други пострадали участници в движението. По случая е образувано досъдебно производство.", "date": "2018.01.02", "title": "Сливен: 39-годишен мъж е загинал при катастрофа в новозагорското село Любенова махала"}
{"url": "http://www.focus-news.net/news/2018/01/02/2472834/sport-mariya-sharapova-se-klasira-na-chetvartfinala-na-turnira-v-shenchzhen.html", "text": "Руската тенисистка Мария Шарапова се класира на четвъртфиналите на турнира в Шенчжен. \r\nТя удържа победа над американката Алисън Риск с резултат  4:6, 6:3, 6:2 на среща, продължила 2 часа и 23 минути. \r\nНа четвъртфиналите Шарапова ще играе на 4 януари срещу Зарина Дияс от Казахстан. Виктор Турмаков", "date": "2018.01.02", "title": "Спорт: Мария Шарапова се класира на четвъртфинала на турнира в Шенчжен"}
{"url": "http://www.focus-news.net/news/2018/01/02/2472835/kyustendil-predstaviteli-na-zapasnoto-voynstvo-v-dupnitsa-sa-otbelyazali-godishnina-ot-osvobozhdenieto-na-grada-po-star-stil.html", "text": "Представители на запасното войнство в Дупница са отбелязали годишнина от освобождението на Дупница по стар стил. Това каза пред Радио „Фокус” – Кюстендил Стоян Ушатов, председател на читалище „Генерал Георги Тодоров” – Дупница. По думите му няколко души са поставили цветя на паметната плоча на майор Иван Орлински. Празникът за Освобождението на Дупница се отбелязва по традиция на 14 януари, но освободителят на Дупница майор Орлински влиза в града на 2 януари 1878 година с предвождания от него 4-ти Мариополски полк.\r\nВенцеслав ИЛЧЕВ", "date": "2018.01.02", "title": "Кюстендил: Представители на запасното войнство в Дупница са отбелязали годишнина от освобождението на града по стар стил"}
{"url": "http://www.focus-news.net/news/2018/01/02/2472836/atanas-iliev-rayonna-prokuratura-plovdiv-nyama-danni-za-ubiystvo-vav-vrazka-sas-smartta-na-54-godishen-mazh-v-selo-chernozemen.html", "text": "Няма данни за убийство във връзка със смъртта на 54-годишен мъж в село Черноземен. Това съобщи за Радио „Фокус” – Пловдив прокурор Атанас Илиев от Районна прокуратура в Пловдив. По думите му първоначалните данни сочат, че става дума за сърдечна недостатъчност и настъпил инфаркт. Прокурор Илиев поясни, че в действителност е имало битов скандал, при който съпругата е ударила с чиния мъжа си по главата, но смъртта му не е в причинно-следствена връзка с удара или причинени някакви телесни повреди. Въпреки това е образувано досъдебно производство по член 127 от НК. Очаква се заключението на съдебно-медицинската експертиза, която е назначена по делото.\r\nЦветана ТОНЧЕВА", "date": "2018.01.02", "title": "Атанас Илиев, Районна прокуратура – Пловдив: Няма данни за убийство във връзка със смъртта на 54-годишен мъж в село Черноземен"}
{"url": "http://www.focus-news.net/news/2018/01/02/2472837/za-2017-g-na-goreshtiya-telefon-na-nzok-sa-napraveni-14-579-telefonni-konsultatsii.html", "text": "За 2017 г. на \"горещия телефон\" на НЗОК са направени 14 579 телефонни консултации. Това съобщиха от пресцентъра на Здравната каса. \r\nПреди 15 години, през януари 2003 година, в сътрудничество с Американската агенция за международно развитие (USAID), по проект „Подкрепа в здравния сектор” Националната здравноосигурителна каса (НЗОК) надгради отдел „Права на пациентите”, като създаде своя Здравно-информационен център. Оттогава действа Национален телефон за консултации на гражданите („Горещ телефон”): 0800 14 800. \r\nОт създаването до началото на 2014 г. достъпът до тази услуга от аналогови телефони (в цялата страна) е на цената на 1 импулс, а от цифрови - разговорът е безплатен. От месец юли 2014 г. телефонът може да се избира от стационарни телефони, телефонни номера към всички мобилни оператори, както и от чужбина. Разговорите са безплатни за потребителите и те могат да задават въпросите си на него от 9:00 ч. до 12:00 ч. и от 13:00 ч. до 17:30 ч., всеки работен ден от седмицата. Времетраенето на една консултация е 5 минути, след което връзката автоматично прекъсва. В случай, че за определените 5 мин. не е предоставена необходимата информация, телефонът може да се избере отново и да се продължи разговорът със същия експерт от отдела. \r\nНа „горещия телефон“, както и на стационарните телефони на експертите от отдел „Информационен център”, гражданите търсят разнообразна по характер информация по въпроси на здравното осигуряване и на здравеопазването изобщо, независимо от конкретния обхват на компетенциите на НЗОК. \r\nЗа 2017 г. експертите от отдела са направили 14 579 телефонни консултации - на „горещия телефон”, и над 6920 телефонни консултации - на стационарните телефони за информация.\r\nИнформационният център е изграден от три звена - Национален телефон за консултации на гражданите - 0800 14 800, онлайн консултации и приемна.\r\nДостъп до услугата „ONLINE КОНСУЛТАЦИЯ“ осигурените лица могат да намерят на здравния портал на НЗОК: www.nhif.bg . За миналата 2017 г. са постъпили 1910 въпроса, на които експертите от отдела са отговорили в рамките на срока от 5 дни.\r\nПриемната на НЗОК се намира в кв. Лозенец, ул. „Любата“ № 15 и през 2017 г. е посетена от 965 здравноосигурени граждани.\r\nЗвеното за информация на здравноосигурени граждани е едно от първите, създадено при старта на НЗОК през 1999 г.", "date": "2018.01.02", "title": "За 2017 г. на \"горещия телефон\" на НЗОК са направени 14 579 телефонни консултации"}
{"url": "http://www.focus-news.net/news/2018/01/02/2472838/dobrich-predstoi-restavratsiya-na-chast-ot-pitosite-na-dvoretsa-v-balchik.html", "text": "Предстои реставрация на част от питосите в Държавния културен институт – Културен център „Двореца“ в Балчик. Това съобщи директорът на културния институт Жени Михайлова, предаде кореспондентът на Радио „Фокус” – Варна. Питосите, които ще бъдат реставрирани, се намират под магнолията и са много разрушени. По думите на Жени Михайлова те са недвижима културна ценност и е хубаво да бъдат показани и разглеждани. „Те са били доставени от много далеч и са точно за това място в композиционно и всякакво отношение. Те са произведения на изкуството“, подчерта Жени Михайлова. Тя отбеляза също, че през миналата година са били реставрирани други питоси в „Двореца“ и пергулите, които са били в окаяно състояние. Става дума за пергулите в Алеята на вековете и Градината на Александър. Реставраторът е Николай Савов, който е родом от Балчик, но живее и работи в Канада. \r\n„Искам да изкажа огромната си благодарност към този човек, защото трудът, който вложи той, първо за да почисти тези питоси, това беше огромен труд за едни бих казала „смешни“ пари. Това е един човек с голямо сърце. Той живее и работи, за да прави добро и най-вече любовта му към „Двореца“, към това място, към съзиданието“, посочи Жени Михайлова. Тя заяви също, че ръководството на „Двореца“ не се е отказало и от проекта за реставрация на Пушалнята. \r\n„Въпреки че срещаме трудности, проектът е напълно готов. Проведена е обществена поръчка, дадено е одобрение от „Паметници на културата“. Единствено трябва да си стиснем ръцете със Софийския университет (СУ), за да възстановим тази историческа сграда. Тя е под управление на „Двореца“, но земята, по която се стига до нея, е под управление на СУ. Аз се надявам в добрите намерения и мисли както от наша страна, така и от страна на ректора на СУ. Убедена съм, че той също милее за историята и националното богатство на България“, каза Жени Михайлова. Пушалнята се намира в най-западната част на Архитектурно-парковия комплекс. Тя е една култова сграда, разрушена от свлачищен процес преди много години. Между 1968 и 1970 година е имало свлачище и първият етаж буквално е бил затиснат от земната маса. Приземният етаж обаче е запазен. Той изглежда като каменна крепост, толкова добре е запазен. \r\n„Ние заедно с колеги, дори аз лично, сме влизали там, за да видим как могат да се осъществят реставрационни процеси. Има проекти по програма. Можем със собствени инвестиции да го направим и ако имаме подкрепата на колегите от университета, би се получило чудесно място както за туристите, така и за жителите на Балчик. Предполагам, че ще са нужни за осъществяването на проекта не повече от 450 000 лева“, допълни Жени Михайлова. \r\nЖулиета НИКОЛОВА", "date": "2018.01.02", "title": "Добрич: Предстои реставрация на част от питосите на Двореца в Балчик"}
{"url": "http://www.focus-news.net/news/2018/01/02/2472839/blagoevgrad-na-glaven-pat-e-79-pri-otbivkata-za-bansko-sa-se-obrazuvali-koloni-ot-avtomobili-i-v-dvete-posoki.html", "text": "На главен път E-79 при отбивката за Банско са се образували колони от автомобили и в двете посоки, по-затруднено е движението в посока Благоевград. Това съобщи слушател на Радио „Фокус“. \r\n„Фокус“ призовава водачите да шофират внимателно и със съобразена скорост, спазвайки указанията на Пътна полиция.", "date": "2018.01.02", "title": "Благоевград: На главен път E-79 при отбивката за Банско са се образували колони от автомобили и в двете посоки"}
{"url": "http://www.focus-news.net/news/2018/01/02/2472840/deutsche-welle-belgiya-i-holandiya-izvarshiha-razmyana-na-teritoriya.html", "text": "Споразумение за размяна на територия между Белгия и Холандия влезе в сила, предоставяйки на северната държава територии с площ в размер на 23 футболни игрища, предава   Deutsche Welle.\r\nНеобичайната гранична ситуация се отнася до граничната област между източната белгийска община Виза и югозападната холандска Ейсден, които са разделени от река Мойзе.  С годините коритото на реката се е изместило, което е довело до това два необитаеми полуострова, принадлежащи на Белгия да застанат от холандската страна на границата, докато част от холандската територия остава от белгийската страна на реката.\r\nСпоред новото споразумение, границата между двете страни се установява по средата на Мойзе. Холандия получава 16,3 хектара нови територии, докато Белгия 3,09 хектара. То слага край на правна безизходица, защото необитаемите полуострови получават мрачната репутация за средища на незаконни партита, наркосделки и проституция, поради въпросите около принадлежността им. \r\nСпоразумението бе сключено миналия ноември, повече от 170 години след установяването на първоначалните граници между двете държави.  Виктор Турмаков", "date": "2018.01.02", "title": "Deutsche Welle: Белгия и Холандия извършиха размяна на територия"}
{"url": "http://www.focus-news.net/news/2018/01/02/2472841/stara-zagora-170-godini-ot-rozhdenieto-na-hristo-botev-shte-badat-otbelyazani-v-grada.html", "text": "На 6 януари се навършват 170 години от pождението на Хpиcто Ботев - един от най-великите бългаpcки поети и pеволюционеpи, който е роден на този ден, Богоявление, през 1848 г. в Калофеp. По този повод Община Стара Загора и Старозагорският гарнизон организират в 11.00 часа тържествен общоградски ритуал за полагане на венци и цветя пред бюст-паметника на Ботев в парк „М. М. Кусев“. Това съобщиха от пресцентъра на Общината. Водещ на ритуала ще бъде актрисата Елена Азалова. Ще участват Военният духов оркестър, знамена група и почетна рота от Втора механизирана бригада.\r\nЧас по-късно, в парка до комплекс „Езерото“, свещеници от Българската православна църква ще извършат водосвет и освещаване на бойните знамена на формированията от гарнизон Стара Загора.", "date": "2018.01.02", "title": "Стара Загора: 170 години от рождението на Христо Ботев ще бъдат отбелязани в града"}
{"url": "http://www.focus-news.net/news/2018/01/02/2472842/balgarskoto-predsedatelstvo-na-saveta-na-es-osnovna-tema-v-makedonskite-mediiobzor.html", "text": "От 1 януари 2018 г. България пое 6-месечното ротационно председателство на Съвета на ЕС. Темата е основна за медиите в Македония. Македонското електронно издание Радио \"Свободна Европа\" пише, че България, която е най-бедната страна член на ЕС, е поела ротационното председателство на ЕС. Изданието цитира българския премиер Бойко Борисов, според когото \"европеизацията на Балканите е необходима, за да се спре балканизацията Европа\". Българският премиер е цитиран и от електронното издание МКД. Изданието припомня, че през 2017 г. България и Македония подписаха договор за приятелство, въпреки че \"между съседите все съществуват различия\", като цитира председателя на нерегистрираната ОМО Илинден-Пирин Стойко Стойков, който смята, че \"непризнаването на македонското малцинство и на македонсктата нация е основен проблем между България и Македония\". \r\nСкопската телевизия \"Телма\" посвещава репортаж на българското европредседателство, като посочва, че за първи път откакто преди 10 години беше приета в европейското семейство, България ще председателства ЕС. Телевизията цитира македонския президент Георги Иванов, който смята, че председателството на България на Съвета на ЕС ще представлява шанс за Македония да направи крачки в своята евроинтеграция, като специално място трябва да се отдели на срещата на върха ЕС- Западни Балкани, която ще се проведе в София през май.\"Прес 24\", \"А1 On\", \"24 вести\" и излъчващата на албански език скопска телевизия Алсат-М също обръщат внимание на това, че за първи път България поема председателството на Съвета на ЕС.\r\n\"България, която в Европа е под особен надзор, по времена Брекзит и на проблеми с бежанците, трябва да играе особено важна роля в ЕС\", пише македонското електронно издание на Радио \"Дойче веле\". Електронното издание смята, че председателството на ЕС за България всъщност е голямо предизвикателство, като само 3 от най-трудните задачи са преговорите за Брекзит, дебатът за обща бежанска и миграционна политика и подготовката на финансовата рамка от 2020 г. \"Дойче веле\" цитира Лиляна Павлова, българския министър на европредседателството, която смята, че за успешно председателство на ЕС са необходими политически консенсус, диалог и разбиране, а запазването на единството и стабилността на ЕС за София са най-важните предизвикателства.Mакедонската държавна агенция \"Макфакс\" съобщава, че България е поела председателството на ЕС, като акцентира на избрания български слоган \"Силата е в единството\" и върху поставянето на въпроса за бъдещето на страните от Западните Балкани. \"Макфакс\" отбелязва, че България е обявила, че ще работи активно за постигането на консенсус за решаването на бежанската криза, въпреки отказа на някои от страните да приемат споразумението за квотата за прием на мигранти. Според агенцията България ще настоява да се намери стабилна система и формула за решаването на тези проблеми.\r\nИзданията А1 Оn, \"Локално\", Плюс Инфо и Алсат-М  акцентират върху това, че Българското председателство на Съвета на Европа е нова възможност за Македония.\r\nМакедонската информационна агенция \"Мета\" също съобщава, че България е новият председател на Съвета на ЕС, като отбелязва, че новото правителство на Зоран Заев е посветило максимално внимание на развитието на отношенията с България.\r\nЕлектронното издание \"Стандарт\" обръща внимание, че през следващите 6 месеца Западните Балкани ще бъдат приоритет в работата на България като председател на Съвета на ЕС. Изданието изчислява, че председателството ще струва около 75 млн. евро. \r\nСпоред \"Сител\" България ще има за цел да подобри перспективите за членство в ЕС на страните от Западните Балкани и добавя, че се очаква се на 17 май 2018 г. в София да се проведе среща на най-високо ниво на лидерите от ЕС и техните колеги от региона.\r\nПод заглавие \"България начело на ЕС: София като условие за Брюксел ни задължава с договор за промяна на историята\" е озаглавила репортажа си скопската \"Нова телевизия\", която се смята за близка до кръга на бившия премиер Никола Груевски. Телевизията смята, че за Македония е важно председателството на България, макар че като условие за подкрепа за ЕС източният съсед е наложил подписването на договор, който най-малко може да се нарече добросъседски, тъй като в него македонският народ се свежда до конституционна категория и се очаква обща комисия да промени македонската история. Телевизията припомня, че ратифицирането на договора в македонския парламента се очаква този месец.", "date": "2018.01.02", "title": "Българското председателство на Съвета на ЕС - основна тема в македонските медии(ОБЗОР)"}
{"url": "http://www.focus-news.net/news/2018/01/02/2472843/korneliya-ninova-bsp-s-vetoto-si-prezidentat-dava-zlaten-shans-da-naddelee-zdraviyat-razum.html", "text": "Изпратихме 2017 г. под знака на тежките оценки, дадени на България от авторитетни европейски издания. Това написа във \"Фейсбук\" лидерът на БСП Корнелия Нинова, съобщиха от пресцентъра на Националния съвет на БСП. По думите й британският вестник \"Гардиън\" и немският \"Ди цайт\" ни определят като най-корумпираната страна в Европейския съюз, която застава начело на председателството. Тя подчерта, че сме започнали 2018 г. с негативния анализ на френския \"Журнал дю Диманш\", който пише: “Корупцията в България е ендемична. Корупцията е навсякъде.\" „Този път оценките не са от \"лошата\" БСП, която иска да ни изложи пред Европа. Те са от сърцето на Европа, от най-големите в ЕС - Германия, Франция, Великобритания. Защо мълчите, г-н Борисов. Вие имате огромно влияние в европейските столици. Отговорете на тези обвинения към страната ни. Сигурно няма да го направите и причината е описана в \"Ди Цайт\": \"корумпирани, но послушни\", пише председателят на левицата. Според нея това струва 10 млрд. лева годишно, които се крадат от българската икономика, българските семейства и домакинства. По думите й корупцията е в основата на крещящата бедност и несправедливост. Нинова обяснява, че по-важно дори от външните мнения е това на българския народ, който поставя корупцията на челно място в класациите на най-тежките проблеми за живота му. „Вместо правителството на Борисов да прогледне реално за този проблем, имитира действия“, коментира тя. По думите й приетият по Коледа Антикорупционен закон е определен от авторитетно френско издание така: \"направо може да ви разсмее.\" Лидерът на БСП пише още, че за европейската общественост корупцията в България все още стряска Брюксел и класира България сред трите най-корумпирани страни в Европа. „Така започва българското председателство, за съжаление. Но още не е късно да се вземат мерки. Президентът Радев дава златен шанс на правителството и мнозинството в Народното събрание с ветото върху Антикорупционния закон. Здравият разум и истинското желание за борба с корупцията да надделее“, заявява Нинова. Според нея подкрепата за ветото би било само една стъпка в правилната посока, а втората би била да се чуят аргументите на БСП при вота на недоверие за корупцията на правителството на Борисов. „Не се ли справим с корупцията, не можем да решим нито един от другите проблеми - бедност, здравеопазване, образование, демография. Или всички осъзнаваме това и променяме нещата, или правителството на Борисов ще ни тегли все по-надолу“, заключва Корнелия Нинова.", "date": "2018.01.02", "title": "Корнелия Нинова, БСП: С ветото си президентът дава златен шанс да надделее здравият разум"}
{"url": "http://www.focus-news.net/news/2018/01/02/2472844/reuters-spored-izraelski-general-iran-uvelichava-razhodite-si-za-chuzhdestranni-voenni-kampanii.html", "text": "Началник-щабът на армията на Израел Гади Айзенкот заяви, че Иран изразходва годишно стотици милиони долари, за да помага на съюзниците си да водят войни в Близкия изток и тази тенденция се засилва. Същевременно той обвини Техеран, че изгражда „шиитски полумесец“ на влияние, преминаващ през Ирак, Сирия, Ливан, Йемен, Бахрейн и Ивицата Газа, предава  Reuters.\r\n„Само погледнете в мащаба на иранските инвестиции за постигане на регионална хегемония“, заяви ген. Айзенкот. „През последните месеци инвестициите в палестинската арена нарастват заради желанието в нея да се прокара влияние“, допълни той.  Генералът не даде източници, откъде е научил за разходите на Иран. Обикновено подобни изказвания се основават на изчисленията на израелските разузнавателни служби. \r\nГен. Айзенкон допълни, че от 2012 г. насам Иран е изразходвал милиарди долари в Сирия. Той допълни, че в момента в страната има около 2000 ирански военни съветници, както и 10 хил. чуждестранни членове на шиитски милиции, както и 8000 бойци от „Хизбулла“. Той допълни, че Техеран също така изразходва „стотици милиони“ долари за съюзниците си в Ирак и Йемен.  Виктор Турмаков", "date": "2018.01.02", "title": "Reuters: Според израелски генерал Иран увеличава разходите си за чуждестранни военни кампании"}
{"url": "http://www.focus-news.net/news/2018/01/02/2472845/borislav-zamfirov-zamkmet-na-svishtov-s-praznichna-liturgiya-mazhko-horo-i-ritual-za-hvarlyane-na-krasta-v-r-dunav-shte-otbelezhim-yordanovden.html", "text": "С празнична литургия, мъжко хоро и ритуал за хвърляне на кръста във водите на река Дунав Община Свищов ще отбележи Йордановден. Това обобщи в предаването „Добре дошли в Свищов” на Радио „Фокус” – Велико Търново зам.-кметът на Свищов Борислав Замфиров. Великият водосвет ще се проведе в храма „Св. Троица” и ще започне в 09.00 часа. „В църквата се поставя светена вода и не само в нея, а във всички храмове, където се извършва подобно богослужение, защото поверието е, че всеки, който занесе вода вкъщи ще е здрав и предпазен от болести през годината“, обясни Борислав Замфиров. \r\nСлед това в 10.30 часа в местността Паметниците край Свищов ще се проведе и градско веселие. Гайдари и тъпанджии ще допринесат за настроението на всички присъстващи. „Организирали сме и ароматна бъчва с вино, което също ще допринесе за приповдигане на настроението и за сгряване на хората. Ще запалим голям огън и покрай него ще се извие т.нар. мъжко хоро, началото на чиито традиции поставихме през миналата година“, допълни зам.-кметът. За тези, които ще се включат в ритуала по хвърляне на кръста във водите на Дунав, е осигурено място, където могат да се изкъпят и почерпка. Тази традиция ще започне около 11.15 часа.\r\nЛуиза ТРАНЧЕВА", "date": "2018.01.02", "title": "Борислав Замфиров, зам.кмет на Свищов: С празнична литургия, мъжко хоро и ритуал за хвърляне на кръста в р. Дунав ще отбележим Йордановден"}
{"url": "http://www.focus-news.net/news/2018/01/02/2472846/dobrich-v-nachaloto-na-tazi-godina-e-predvideno-da-zapochne-rabota-po-lot-2-ot-proekta-za-obnovyavane-na-vodniya-sektor-na-grada.html", "text": "В началото на тази година е предвидено да започне работа по лот 2 от проекта за обновяване на водния сектор на града. Очаква се началото да бъде в периода 10-15 януари в зависимост от метеорологичните условия. Това заяви инж. Николай Пашов, представител на фирмата изпълнител на лот 2 от проекта за обновяване на водния сектор на град Добрич, предаде кореспондент на Радио „Фокус” – Варна. Лотът обхваща район, западно от бул. „Русия” и кв. „Рилци”. Съгласно проектите предстои подмяна на водопроводна мрежа с обща дължина около 45,5 км. По всички улици в обхвата напълно ще бъдат подменени водопроводните тръби, предвидена е и подмяна на основните захранващи трасета от интернит към чугун с диаметър 600 милиметра. \r\n„До момента сме изпълнили всички дейности, които се изискваха съгласно договорните споразумения за допълнително проектиране и привеждане на съществуващи проекти към сега действащите норми. Представени са също на инженера и ръководител на проекта абсолютно всички материали, които ще бъдат използвани, за да бъдат одобрени съгласно техническата спецификация и договорното споразумение“, посочи инж. Пашов. Дейностите трябва да приключат до март 2019 година. Екипът заявява желание сроковете да бъдат спазени, дори дейностите да приключат до края на тази година, отбеляза инж. Николай Пашов. \r\nТова е най-мащабният проект на Община град Добрич на обща стойност 114 901 000 лева с ДДС. Безвъзмездната помощ е в размер на 86 227 000 лева, собственият принос на Общината е 9 602 000 лева. Ще бъде направена реконструкция и рехабилитация на близо 80 км водопроводна мрежа в Добрич и малко над 6 км канализационни колектори. Ще бъде почти на 100% обновена Пречиствателната станция край село Врачанци, като там е предвидено и производство на биометан.\r\nЖулиета НИКОЛОВА", "date": "2018.01.02", "title": "Добрич: В началото на тази година е предвидено да започне работа по лот 2 от проекта за обновяване на водния сектор на града"}
{"url": "http://www.focus-news.net/news/2018/01/02/2472847/kyustendil-administrativniyat-sad-otmeni-nasrochenata-data-za-deloto-za-otdelyana-na-selo-golemo-selo-ot-obshtina-bobov-dol.html", "text": "Административният съд в Кюстендил отмени насрочената дата за делото за отделяна на село Големо село от община Бобов дол. Това съобщиха за Радио „Фокус” – Кюстендил от пресцентъра на съда. Производството в Административен съд – Кюстендил е образувано по жалба, подадена от Инициативен комитет за отделяне на село Големо село от община Бобов дол и присъединяване на населеното място към община Дупница. Жалбата е срещу заповед на областния управител, с която той е отказал да предложи на Общински съвет – Бобов дол да приеме решение за произвеждане на референдум в кметство село Големо село, община Бобов дол, за отделяне населеното място. \r\nВ хода на съдебното производство след насрочване на дата за провеждане на заседание по делото е станало ясно, че създаденият Инициативен комитет от четирима души е бил напуснат от двама членове. Това е и причината Административен съд – Кюстендил да счете, че жалбата е недопустима, поради това че оспорващата страна е неправосубектна. Жалбата е оставена без разглеждане, а датата за заседание по делото е отменена.\r\nВенцеслав ИЛЧЕВ", "date": "2018.01.02", "title": "Кюстендил: Административният съд отмени насрочената дата за делото за отделяна на село Големо село от община Бобов дол"}
{"url": "http://www.focus-news.net/news/2018/01/02/2472848/api-shofyorite-da-se-dvizhat-s-povisheno-vnimanie-v-tunela-pri-dupnitsa-na-avtomagistrala-struma-poradi-avariya-v-elektrozahranvaneto.html", "text": "Шофьорите да се движат с повишено внимание в тунела при Дупница на автомагистрала „Струма” поради авария в електрозахранването. Това съобщиха от пресцентъра на Агенция „Пътна инфраструктура”.", "date": "2018.01.02", "title": "АПИ: Шофьорите да се движат с повишено внимание в тунела при Дупница на автомагистрала „Струма” поради авария в електрозахранването"}
{"url": "http://www.focus-news.net/news/2018/01/02/2472849/aktsenti-v-predavaneto-chasat-na-karlovo-na-radio-fokus-plovdiv.html", "text": "В предаването „Часът на Карлово” на Радио „Фокус” – Пловдив днес ще разберем как върви подготовката във връзка с отбелязването на 170-годишнината от рождението на Христо Ботев в Калофер. Какво се подготвя там за 5 и 6 януари, когато се отбелязва годишнината от рождението на героя. Ще чуем каква е програмата за тези дни от зам.-кмета на Община Карлово Антон Минев. Във връзка с подготовката на честванията за Ботев ще разговаряме и с директора на Националния музей „Христо Ботев“ Ася Николова. Кметът на Калофер Румен Стоянов пък ще ни каже как се подготвя градът за Леденото мъжко хоро, което се прави традиционно на Богоявлевние и задвижена ли е процедурата за включването на ритуала в списъка на ЮНЕСКО. \r\nВъв втората част на предаването ни ще се чуем директно в ефир и с директора на Общинската библиотека в Карлово Мирослав Колев, който ще каже как премина 2017 година за тази институция и увеличиха ли се читателите там.\r\nПредаването „Часът на Карлово” се излъчва всеки вторник от 15.00 до 16.00 часа. Телефонът за връзка с нас е 032/65 25 65. Водещ е Цветана Тончева.", "date": "2018.01.02", "title": "Акценти в предаването „Часът на Карлово” на Радио „Фокус” – Пловдив"}
{"url": "http://www.focus-news.net/news/2018/01/02/2472850/api-vazstanoveno-e-elektrozahranvaneto-v-tunela-pri-dupnitsa-na-avtomagistrala-struma.html", "text": "Възстановено е електрозахранването в тунела при Дупница на автомагистрала „Струма”. Това съобщиха от пресцентъра на Агенция „Пътна инфраструктура”.", "date": "2018.01.02", "title": "АПИ: Възстановено е електрозахранването в тунела при Дупница на автомагистрала „Струма”"}
{"url": "http://www.focus-news.net/news/2018/01/02/2472851/ahram-egipet-ekzekutira-chetirima-islyamisti-zaradi-bombeno-napadenie-ot-2015-godina.html", "text": "Египетските власти екзекутираха четирима ислямисти, обвинени за убийството на трима кадети от военната академия по време на бомбено нападение от преди близо три години. Четиримата са били екзекутирани в затвора „Борг ал Араб“ край Александрия тази сутрин, предава  Ahram.\r\nБомбеното нападение е извършено през април 2015 г. пред стадиона в града на делтата на Нил Кафр ел Шейх, докато кадетите чакат автобус, който да ги отведе в академията. Шестима души са ранени при нападението. \r\nПрез юни 2017 г. съдът в Александрия осъди на смърт седмина обвинени, трима от които задочно. Виктор Турмаков", "date": "2018.01.02", "title": "Ahram:  Египет екзекутира четирима ислямисти заради бомбено нападение от 2015 година"}
{"url": "http://www.focus-news.net/news/2018/01/02/2472852/haskovo-kmetat-dobri-belivanov-podari-srebarna-moneta-na-parvoto-bebe-rodeno-v-grada-prez-2018-godina.html", "text": "Кметът Добри Беливанов подари сребърна монета със Св.Богородица на Ема-първото бебе родено в Хасково през 2018 година. Това съобщиха от пресцентъра на община Хасково. Кметът поздрави майката Светослава Митрева и й връчи специално писмо до Ема и дневник, в който да записва най-значимите моменти от живота на детето. Добри Беливанов пожела на Ема да е здрава и както сега се е родила първа в годината винаги да е първа в живота. Да расте обградена с обич и внимание и да сбъдва мечтите си. Бързо възстановяване и още поне едно толкова красиво детенце пък бе пожеланието на градоначалника към майката, за която Ема е първо дете. Ема се роди на 1 януари 2018 година, според  лекарите е дошла на бял свят преждевременно, но е добре- тежи 2,030 кг. и е висока 44 сантиметра. Миналата година в Хасково са се родили 836 деца.", "date": "2018.01.02", "title": "Хасково: Кметът Добри Беливанов подари сребърна монета на първото бебе родено в града през 2018 година"}
{"url": "http://www.focus-news.net/news/2018/01/02/2472853/ria-novosti-iranskite-vlasti-razchitat-protestite-v-stranata-da-priklyuchat-skoro.html", "text": "Иранският заместник-министър на вътрешните работи  Хосеин Золфагари заяви, че ситуацията в повечето региони на страната се нормализира и протестите, при които загинаха най-малко 20 души, ще приключат скоро, предава РИА Новости, позовавайки се на местни медии.\r\n„В повечето региони на страната ситуацията е нормална и протестите, разгорели се в последно време в някои нейни части, ще приключат скоро, благодарения на своевременните усилия на народа и действията на силите за сигурност“, заяви Золфагари. Агенция „Фокус“ припомня:  \r\nВ редица големи градове на Иран, сред които Техеран, Мешхед, Исфахан и Решт от 28 декември се водят масови протести акции. Президентът на страната Хасан Роухани заяви, че протестите са предизвикани от вътрешни проблеми в страната, но и че са раздухвани отвън. Според местните медии при тях са загинали около 20 души, а други 450 са задържани.    Виктор Турмаков", "date": "2018.01.02", "title": "РИА Новости: Иранските власти разчитат протестите в страната да приключат скоро"}
{"url": "http://www.focus-news.net/news/2018/01/02/2472854/sofiya-54-godishen-e-namushkan-s-nozh-ot-nepoznat-za-nego-mazh-v-selo-kalotina.html", "text": "54-годишен е намушкан с нож от непознат за него мъж в село Калотина, съобщиха от Областната дирекция на МВР – София. Около 19.00 часа вчера в Районно управление „Полиция” – Сливница постъпил сигнал от ФСМП – Драгоман за пациент с прободна рана в областта на корема. Полицейските служители изяснили, че пострадалият 54-годишен мъж е бил ранен от непознат за него мъж след посещение на къща в село Калотина. \r\nСлед бързи оперативно-издирвателни действия извършителят на деянието – 54-годишен мъж от великотърновското село Пчелин, е установен и задържан за срок до 24 часа. На пострадалия е извършена хирургическа интервенция и е настанен за лечение без опасност за живота. Действията по разследването продължават под наблюдението на районната прокуратура.", "date": "2018.01.02", "title": "София: 54-годишен е намушкан с нож от непознат за него мъж в село Калотина"}
{"url": "http://www.focus-news.net/news/2018/01/02/2472855/reuters-velikobritaniya-prizovava-kam-smislen-debat-v-iran.html", "text": "Прес-секретар на британското правителство заяви, че страната му призовава Иран да започне смислен дебат относно повдигнатите от протестиращите искания, предава  Reuters.\r\n„Вярваме, че трябва да има смислен дебат относно легитимните и важни въпроси, които са повдигани от протестиращите и очакваме иранските власти да позволят това“, заяви говорителят. Виктор Турмаков", "date": "2018.01.02", "title": "Reuters: Великобритания призовава към смислен дебат в Иран"}
{"url": "http://www.focus-news.net/news/2018/01/02/2472856/prof-bozhidar-dimitrov-2017-g-beshe-otnositelno-dobra-za-balgariya.html", "text": "Като обществен анализатор мога да кажа, че относително годината беше много добра за България и българския народ. Това заяви в интервю за Агенция „Фокус“ историкът проф. Божидар Димитров, правейки обзор за 2017 г. „Отново подчертавам – всичко е относително. Ръстът на националния брутен вътрешен продукт от 4% не е малък, независимо от сравнително ниската база, от която започва да расте. По-важното е на какво се дължи. В миналото имаше дори с 2% по-голям ръст, в годините на управлението на Станишев, но той беше за сметка на спекулативното строителство на хотели и молове. Днес ръстът, въпреки относителния спад на чуждестранните инвестиции, се дължи на строителството на фабрики и заводи. В повечето случи те произвеждат високо технологична IT-продукция, автомобилни части и т.н. Ръстът на националния доход, в брутни измерения, достигна 100 млрд. лева, от които 49 млрд. е износът, а от него 23 млрд. се дължат именно на тази високо технологична продукция“, обясни проф. Димитров. Той подчерта, че земеделските продукти също бележат необикновен, исторически ръст. „Нямаме година, в която да сме произвели толкова пшеница, слънчоглед, ечемик, царевица, рапица и т.н. Нараснаха и добивите от декар. Аз с изумление разбрах, че в Северозападна България, където, поради климатични условия добивите са по-ниски от Добруджа, тази година има по 600 килограма от декар пшеница. Казвам това, защото там никога не са достигали повече от 350-400 килограма“, коментира историкът. „Аз продължавам да смятам, че ръстът може да бъде още по голям и в проценти да придобие двуцифрено измерение“, допълни още той. \r\nПо думите му, въпреки сравнително добрите икономически показатели, пред развитието на страната ни има редица пречки. „Пречат ни много неща. Пречи ни формата на държавно управление и законите, които имаме. Никой не може да ме убеди, че имаме добра форма на управление и съответните закони, щом циганката Анка е направила фирма със 100 лева капитал, а може да обжалва и спре обществени поръчки от 28 млн. лева. Не мога да повярвам, че трима вечно пияни „еколози“ могат 16 години да спират строителството на втори лифт на Банско и т.н. Купища лицензионни режими пречат, чудовищната бюрокрация, корупцията“, смята проф. Димитров. \r\nИван ЛАЗАРОВ", "date": "2018.01.02", "title": "Проф. Божидар Димитров: 2017 г. беше относително добра за България"}
{"url": "http://www.focus-news.net/news/2018/01/02/2472857/targovishte-vremenno-dvizhenieto-prez-prohoda-boaza-se-osashtestvyava-dvuposochno-v-edna-lenta-poradi-patnotransportno-proizshestvie.html", "text": "Временно движението по път I-4 Пролаз – Търговище, в проход Боаза, се осъществява двупосочно в една лента поради пътнотранспортно произшествие. Това съобщиха от пресцентъра на Агенция „Пътна инфраструктура”. Шофьорите да се движат с повишено внимание и съобразена скорост, спазвайки указанията на служителите на „Пътна полиция”.", "date": "2018.01.02", "title": "Търговище: Временно движението през прохода Боаза се осъществява двупосочно в една лента поради пътнотранспортно произшествие"}
{"url": "http://www.focus-news.net/news/2018/01/02/2472858/veliko-tarnovo-mazh-izvarshil-opit-za-izmama-kato-se-predstavil-za-lekar-e-osaden-sled-sporazumenie-s-rayonnata-prokuratura.html", "text": "Съдът одобри постигнатото споразумение с Районна прокуратура- Велико Търново, с което 32-годишен мъж се призна за виновен и е осъден за извършен опит за измама. Това съобщиха от пресцентъра на Апелативна прокуратура - Велико Търново. Румен С. се призна за виновен за това, че за периода от 24 октомври до 2 ноември 2017 г. в София и в Велико Търново, повторно, в немаловажен случай, с цел да набави за себе си имотна облага, възбудил и поддържал у жена от гр. Велико Търново заблуждение, че е доктор Рушен Мохамед - ливанец по народност, специалист по коремна хирургия, практикуващ във ФР Германия и че е уредил преглед на болната й от онкологично заболяване дъщеря в клиника в Турция при лекар, който ще дойде от ФР Германия, за което следва да заплати в брой 500 щатски долара, и с това  направил опит да й причини имотна вреда в размер на 839,77 лева, представляваща левовата равностойност на исканата сума,  като опитът останал недовършен поради независещи от дееца причини. Престъпление по чл. 210, вр. чл. 209, вр. чл. 28, вр. чл. 18 от НК.\r\nЗа това деяние му е наложено  наказание лишаване от свобода за срок от две години, чието изпълнение на основание чл. 66, ал. 1 от НК е отложено с изпитателен срок от четири години. \r\n Споразумението има последици на влязла в сила присъда.", "date": "2018.01.02", "title": "Велико Търново: Мъж, извършил опит за измама, като се представил за лекар, е осъден след споразумение с Районната прокуратура"}
{"url": "http://www.focus-news.net/news/2018/01/02/2472859/varna-ot-dnes-roditelite-na-detsa-s-uvrezhdaniya-i-tezhki-zabolyavaniya-v-obshtinata-sa-osvobodeni-ot-taksa-v-detskite-yasli-i-gradini.html", "text": "От днес родителите на деца с увреждания и тежки заболявания във Варна са освободени от такса в детските ясли и градини. Това съобщиха от пресцентъра на Община Варна. Процентът на инвалидност ще е без значение, ще се изисква единствено експертно решение на ТЕЛК/НЕЛК. \r\nПредложението бе одобрено от Общинския съвет и влезе в сила от 1 януари 2018 г. Промените са вписани в Наредбата за определянето и администрирането на местните такси и услуги, в частта за таксите за яслите и градините. До момента от такса бяха освободени само родителите на деца с над 70% инвалидност.", "date": "2018.01.02", "title": "Варна: От днес родителите на деца с увреждания и тежки заболявания в общината са освободени от такса в детските ясли и градини"}
{"url": "http://www.focus-news.net/news/2018/01/02/2472860/balgarskoto-predsedatelstvo-v-saveta-na-es-v-evropeyskite-medii-obzor.html", "text": "От 1 януари 2018 г. България пое 6-месечното ротационно председателство на Съвета на ЕС.  София обяви четири приоритетни сфери за своето първо председателство – бъдещето на Европа и на нейните млади хора, стремежа за членство в ЕС на страните от Западните балкани, сигурността и стабилността и развитието на цифровата икономика. Темата присъства в редица европейски медии.\r\nЕстонската държавна медия ERR съобщи, че страната, която досега бе ротационен председател на Съвета на ЕС, България, която сега поема ролята и Австрия, която е след нея, са определили като цел създаването на работни места, икономическия ръст, сигурността, по-голямото чувство на увереност на хората, климатичните промени и чистата енергия, а също така засилването на позициите на единна Европа по света. \r\nИрландското издание  The Irish Times смята, че България се надява да придвижи напред членството на съседите си в ЕС и да бъде домакин на стотици срещи и събития на Съюза. Слоган на председателството е „Съединението прави силата“  и единството е ключова негова цел, докато ЕС иска да поддържа общи позиции по Брекзит и да се справи със заплахата срещу законността и демокрацията от Унгария, Полша и Румъния.  Със 100 хил. от своите граждани в момента работещи и живеещи във Великобритания, България би желала Брекзит да премине колкото се може по-хармонично. За разлика от Варшава, Будапеща или западните европейски столици, София няма желание да разбунва духовете в Брюксел, което ще я направи отговорен председател в този труден момент. България е най-бедния член на ЕС и все още не може да влезе в Шенгенската зона. Председателство, преминало без скандали, може да подобри имиджа на България и да я приближи до Шенген. \r\nСпоред Deutsche Welle преговорите  за Брекзит, относно съставянето на обща позиция по мигрантската криза и подготовката за приемането на нов бюджет на Съюза за след 2020 година са само три от проблемите, с които България ще се сблъска. Според Лиляна Павлова, българският министър за европейското председателство, за да се справи страната успешно със стоящите пред нея задачи ще бъде нужен политически консенсус, диалог и взаимно разбиране. По думите на Павлова, България ще положи усилия за да запази единството и стабилността в Съюза, но според нея, пред София има и допълнителни задачи, пише още медията. Сред тях са подсигуряването на повече възможности за бъдещето на младите хора, нещо което е тясно свързано с приемането на следващия бюджет на ЕС. \r\nУнгарските медии също отбелязаха ротационното председателство на България. Вестник  Magyar Hirlap отбелязва, че  това ще е първото председателство на източноевропейската държава, откакто стана член на ЕС през 2007 г. и напомни, че на встъпителната среща на председателството членовете на Европейската комисия, водени от своя председател Жан-Клод Юнкер, ще посетят София на 11 януари, където ще бъдат обсъдени българските приоритети. Телевизия PannonTV  съобщава, че по отношение на Западните Балкани България подчертава, че страните в региона се нуждаят от европейска перспектива и че са необходими конкретни стъпки и ясни планове за действие. В областта на политиката за сигурност и миграция българското правителство трябва да постигне консенсус между страните-членки на ЕС. София се стреми към справедливо и дългосрочно решение на въпросите в областта предоставянето на  убежище. Тя  предупреди, че кризата трябва да се третират в корените ѝ. Според информационния портал   Karpathir в рамките на ЕС бяха предизвикани притеснения, след като след изборите в България през пролетта в управляващата коалиция влезе националистическата партия „Обединени патриоти“. Вицепремиерът Валери Симеонов например, нарече \"непокорни маймуни\" на ромите, докато министърът на околната среда Нено Димов отрича климатичните промени.", "date": "2018.01.02", "title": "Българското председателство в съвета на ЕС в европейските медии (ОБЗОР)"}
{"url": "http://www.focus-news.net/news/2018/01/02/2472861/burgas-zapochna-podgotovkata-za-yordanovden-do-uchastie-v-rituala-po-izvazhdaneto-na-krasta-ot-vodata-shte-se-dopuskat-litsa-navarshili-16-godini.html", "text": "Вече започна подготовката на събитията от програмата за 6 януари – Йордановден. Това съобщиха от пресцентъра на Община Бургас. Празникът, наричан още Богоявление, е познат в различните краища на България като Кръстовден, Водици или Водокръщи, заради връзката му с водата. Поверието на този ден гласи, че всеки, който иска да е здрав и щастлив през цялата година, се окъпва или поне се измива в морето или в реката. Това се случва с ритуално хвърляне на кръста във водата. Ритуалът символизира кръщаването на водата и напомня за това, че Исус Христос е бил кръстен във водите на река Йордан от Йоан Кръстител.\r\nПрогнозите на метеоролозите показват положителни температури и меко време на 6 януари в Бургас, затова и Общината приканва тази година повече бургазлии да проявят кураж и да се включат в традиционния ритуал по спасяване на кръста от Моста. Този път неговото начало е в 12.00 часа. Литийното шествие до Моста ще започне в 11.30 часа от площад „Св. Св. Кирил и Методий“ и ще премине по ул. „Св. Св. Кирил и Методий“ до Приморски парк – алеята на Пушкин – балюстрадата до КЦ „Морско казино“ и оттам по стълбите до Моста.\r\nВажно уточнение за участниците в ритуала е, че трябва да имат навършени 16 години и да се запишат на място (пред Моста) от 10.00 до 11.30 часа на 6 януари. Записването, както всяка друга година, ще се извършва само срещу представяне на лична карта, документ за актуален медицински преглед и подписване на декларация, с която поемат отговорност за здравословното си състояние.\r\nНачалото на програмата за Йордановден в Бургас ще започне още в 09.00 часа в храм „Св. Св. Кирил и Методий“, където бургаското духовенство ще отслужат празнична света литургия и ще продължи с освещаване на бойните знамената на Военен гарнизон - Бургас от 11.00 часа на площад „Св. Св. Кирил и Методий“. Ритуалът бележи началото си през 917 г., когато преди битката при Ахелой е извършен първият водосвет.\r\nСлед изваждането на кръста програмата на 6 януари в града продължава с почитане на 170 години от рождението и родолюбивото дело на поета-революционер Христо Ботев с полагане на венци и цветя пред паметника му в Морската градина (над фонтана).\r\nВ 13.00 часа в галерия „Богориди“ (ул. „Ал. Богориди“ №48) ще бъде открита традиционната изложба на тримата бургаски художници-именици: Йордан Маринов, Йордан Петров, Йордан Ангелов. Съвместната експозиция този път носи наименованието „Багри на Богоявление“.", "date": "2018.01.02", "title": "Бургас: Започна подготовката за Йордановден, до участие в ритуала по изваждането на кръста от водата ще се допускат лица, навършили 16 години"}
{"url": "http://www.focus-news.net/news/2018/01/02/2472862/sport-dzhoana-konta-se-klasira-na-chetvartfinalite-na-turnira-v-brisbeyn.html", "text": "Британката Джоана Конта се класира на четвъртфинала на турнира в Брисбейн, побеждавайки хърватката Айла Томлянович с 4:6, 6:1, 6:4.\r\nНа четвъртфиналите британката ще играе срещу победителката в двубоя между хърватката Ана Конюх и украинката Елина Свитолина.  Виктор Турмаков", "date": "2018.01.02", "title": "Спорт: Джоана Конта се класира на четвъртфиналите на турнира в Брисбейн"}
{"url": "http://www.focus-news.net/news/2018/01/02/2472863/sliven-ot-8-yanuari-zapochvat-otkritite-priemni-na-obshtinskite-savetnitsi-ot-gerb.html", "text": "От 8 януари започват откритите приемни на общинските съветници от ГЕРБ – Сливен. Това съобщиха от пресцентъра на партията. Срещите с граждани ще се провеждат всеки понеделник, от 9.30 до 16.30 часа.\r\nПрез 2017 година срещите на представителите на местния парламент с гражданите преминаваха при голям интерес. Основните питания бяха по различни лични и социални теми, търсене на съдействие за намиране на работа, както и по въпроси, касаещи инфраструктурата на града и населените места в община Сливен.\r\nОбщинските съветници от ГЕРБ – Сливен продължават срещите си с хората и през месец януари. В първата приемна ще участват председателят на Общински съвет Димитър Митев и общинският съветник Галя Вучкова.\r\nЕто графикът на общинските съветници от „ГЕРБ“ – Сливен за първия месец на 2018 година:\r\n- 8 януари, от 9.30 до 16.30 часа - Галя Вучкова и Димитър Митев;\r\n- 15 януари, от 9.30 до 16.30 часа – Георги Стоянов и Здравко Костадинов;\r\n- 22 януари, от 9.30 до 16.30 часа – Димитър Батаков и Кети Стамова;\r\n- 29 януари, от 9.30 до 16.30 часа – Христо Котов и Димитър Павлов;\r\n- 5 февруари, от 9.30 до 16.30 часа – Силвия Маринова и Живко Минчев.\r\nПредварително записване може да бъде направено на тел. 044/63 32 23.", "date": "2018.01.02", "title": "Сливен: От 8 януари започват откритите приемни на общинските съветници от ГЕРБ"}
{"url": "http://www.focus-news.net/news/2018/01/02/2472864/prof-bozhidar-dimitrov-vzeh-reshenie-za-sazdavane-na-politichesko-dvizhenie-koeto-nyama-da-bade-lyavo-ili-dyasno-a-pragmatichno.html", "text": "Трябва да има оздравяване на обществения живот и именно затова взех решение, по примера на цар Борис III и деветнадесетомайците, да направим едно политическо движение, условно наречено Българско прагматично движение, което да предлага и решения, и изпълнители. Това заяви в интервю за Агенция „Фокус“ историкът проф. Божидар Димитров, правейки обзор за 2017 г. „Изпълнителите ще бъдат в същата категория, които са били в периода 1935-1943 г. – учени от БАН и висшите учебни заведения. Тези „професорски“ правителства, които царят е правил, са не само от хора, които разбират от своята материя, но и са се показали като добри мениджъри. Потенциалът на тези хора все още не е използван през 30-те години на Преход. Само една шепа хора измежду депутатите и министрите са с научни звания. Тези хора, които бяха игнорирани от политиката, могат да свършват същата работа, каквато бе свършена в онзи златен за България период – 1935-1943г. Независимо от войната, никога България не е бележела такъв ръст и такова подобрение на параметрите във всяка една област на живота“, аргументира се проф. Димитров. „Как смятаме да реализираме нещата? Като политическо движение първо ще видим дали ще ни повярва българският избирател, дали ще повярва на своя научен елит. Ако повярва, ще направим така, както се прави при демокрацията – ще участваме на избори“, разясни още той. По думите му целта няма да бъде преследване на партии за минали престъпления. „Това е излишно. Ние ще бъдем политическо движение, което ще гледа напред, а не назад. Няма да търсим кой какво приватизирал и т. н. Халал да ѝ е „Техноимпекс“ на Корнелия Нинова“, заяви историкът. Той поясни към какви резултати ще стреми бъдещото движение. „То няма да бъде нито ляво, нито дясно. Това трябва да се знае. Ще предлага и реализира решения, които водят до две неща с главно „В“ – Възход и Величие на България. Това е нашата цел. Затова няма да се интересуваме дали едно решение е ляво или дясно“, поясни проф. Димитров. „Когато бях общински съветник, аз бях този, който предложи да се разшири Южната дъга на „Околовръстен път“. Тя беше само с две ленти и аз, пренасяйки едно златно съкровище от Пловдив до София, до „Околовръстен път“ стигнах за 40 мин., а от там, 20-тина километра до музея, се придвижвахме около 45 минути. Когато общинските съветници се скараха дали решението да се разшири „Околовръстен път“ е ляво или дясно, аз станах и казах, че шосето не е нито ляво, нито дясно, а е просто тясно. Сега хубаво ли е шосето? Хубаво е. Ляво ли е или дясно? Не, просто е широко. Такива ще бъдат и нашите решения“ разказа още той.\r\nИван ЛАЗАРОВ", "date": "2018.01.02", "title": "Проф. Божидар Димитров: Взех решение за създаване на политическо движение, което няма да бъде ляво или дясно, а прагматично"}
{"url": "http://www.focus-news.net/news/2018/01/02/2472865/d-r-monika-troyancheva-rzi-plovdiv-hepatitat-registriran-na-teritoriyata-na-oblastta-e-kam-zatihvane.html", "text": "Хепатитът, регистриран на територията на Пловдивска област, е към затихване. Това каза за Радио „Фокус” – Пловдив д-р Моника Троянчева от Регионалната здравна инспекция. По думите й през годината са били регистрирани 20 такива бума в населени места в областта: в района на Раковски, Асеновград и Садово. „В момента ситуацията е спокойна, вече има само единични случаи, които са във връзка с осъществен контакт с болен преди време и това е в рамките на допустимото”, каза Троянчева.\r\n„47 са настанените в Инфекциозна клиника в Пловдив в момента, но само една част от тях са с вирусни хепатии, другите са ентеровируси”, добави д-р Троянчева.\r\nДанните за годината, която изтече, все още се обработват, но те не са много по-различни от предишни години, твърдят специалистите.\r\nЦветана ТОНЧЕВА", "date": "2018.01.02", "title": "Д-р Моника Троянчева, РЗИ – Пловдив: Хепатитът, регистриран на територията на областта, е към затихване"}
{"url": "http://www.focus-news.net/news/2018/01/02/2472866/sofiya-rayonna-prokuratura-kostinbrod-predade-na-sad-mazh-napadnal-lekar-ot-speshna-pomosht.html", "text": "Районна прокуратура – Костинброд внесе за разглеждане в съда обвинителен акт срещу Д. А. за извършени от него престъпления по чл. 131, ал. 2, т. 4, вр. чл. 130, ал. 2 и по чл. 216, ал. 1 от Наказателния кодекс. Това съобщиха от пресцентъра на Апелативна прокуратура-София. На 10 декември 2017 г., чрез „Национална система 112“, бил получен сигнал за оказване на спешна медицинска помощ на възрастен мъж в гр. Костинброд. В тази връзка на посочения адрес пристигнал лекар – ординатор във Филиал за спешна медицинска помощ – Костинброд. \r\nПред жилищен блок в кв. „Фондови жилища“ обвиняемият А. причинил на медицинския специалист лека телесна повреда чрез нанасяне на удари с крак в областта на седалището му. В пристъп на агресия той счупил дясно огледало на специален автомобил марка „Ситроен Джемпър“, собственост на Центъра за спешна помощ - София. \r\nПредстои разглеждането на делото в Районен съд – Костинброд.", "date": "2018.01.02", "title": "София: Районна прокуратура – Костинброд предаде на съд мъж, нападнал лекар от Спешна помощ"}
{"url": "http://www.focus-news.net/news/2018/01/02/2472867/petar-petrov-zam-kmet-na-pazardzhik-predpriemame-neobhodimite-merki-svarzani-sas-zatvaryaneto-na-staroto-smetishte.html", "text": "Предприемаме необходимите мерки, свързани със затварянето на старото сметище край Пазарджик, каза за Радио „Фокус“ – Пазарджик заместник-кметът на Община Пазарджик Петър Петров. Той обясни, че са изпратени писма до всички фирми, които извършват сметосъбиране и сметоизвозване, а също и до по-големите фирми на територията на общината. „Обяснили сме, че старото сметище е затворено е не следва да се депонират отпадъци там. Приложили сме заповедта на РИОСВ, а също и писмото на МОСВ. Всички са информирани и се надявам да се съобразят с това. Ние ще осъществяваме необходимия контрол“, коментира Петров. Той допълни, че първата задача е било да бъде пуснато в действие регионалното депо, а след това ще работим по рекултивацията. „Това не е процес за няколко дни, предстои ни още работа“, допълни Петров.\r\nВаня НИКОЛОВА", "date": "2018.01.02", "title": "Петър Петров, зам.-кмет на Пазарджик: Предприемаме необходимите мерки, свързани със затварянето на старото сметище"}
{"url": "http://www.focus-news.net/news/2018/01/02/2472868/krum-zarkov-bsp-za-balgariya-vetoto-na-prezidenta-varhu-antikoruptsionniya-zakon-e-argumentirano-ochakvano-i-normalno-nadyavam-se-inatat-na-gerb-da-otstapi-pred-argumentite.html", "text": "Корупцията е бичът на нашето общество. В ГЕРБ също има юристи и политици, които разбират, че антикорупционният закон няма да проработи. Надявам се, че инатът ще отстъпи пред аргументите. Това заяви зам.-председателят на ПГ на „БСП за България“ Крум Зарков пред БНР, съобщиха от пресцентъра на партията. Според него ветото на президента върху антикорупционния закон е аргументирано, очаквано и нормално. Зарков подчерта, че по време на дебата за този закон - още от лятото до приемането на закона, никой, освен управляващите, не е казал и една добра дума за него. „Президентът подчертава, че този закон има един огромен дефект – разпоредбите в него няма да постигнат целта, която е заложена – ефективната борба с корупцията“, каза още народният представител. Той обясни, че на сайта на президентството са качени подробни мотиви за ветото, като в тях няма и нито дума за това, че председателят на този орган ще се избира от парламента. „Поставен е принципно въпросът за конституирането на този орган. Позицията на БСП е, че ако шефовете на този антикорупционен орган се определят от управляващото мнозинство и всеки един момент могат да бъдат отзовани от него, това ще политизира органа“, каза още Зарков. По неговите думи органът е рекламиран като единен, независим и антикорупционен, а става ясно, че няма да е нито едно от трите. „Това поставя под въпрос и целия смисъл на неговото съществуване. В България трябва да се научим, че когато има проблем, не трябва да го замитаме под килима“,  коментира зам.-председателят на левицата.\r\nПо повод публикациите в три чужди медии в навечерието на европредседателството, представящи ни като най-бедната, корумпирана страна със срината медийна среда, Зарков коментира: „Не трябва да се притесняваме от публикациите, а от факта, че това, което пише в тях, до голяма степен е истина“, допълни той. Според него не трябва да се говори за председателството, като за мантра, която да потуши всички скандали и за шест месеца да стоим мирно, за да не се изложим пред чужденците. „Председателството насочва прожекторите към нас, но те не осветяват само розовата част, а сме пред прожекторите такива, каквито сме. Не е срамно, че имаме проблеми. Срамно е, че не искаме да ги решаваме. Променим ли го, това ще е големият знак, че България е европейска държава“, каза още Крум Зарков.", "date": "2018.01.02", "title": "Крум Зарков, „БСП за България“: Ветото на президента върху антикорупционния закон е аргументирано, очаквано и нормално, надявам се инатът на ГЕРБ да отстъпи пред аргументите"}
{"url": "http://www.focus-news.net/news/2018/01/02/2472869/sofiya-rayonna-prokuratura-elin-pelin-vodi-razsledvane-za-pozhara-v-doma-za-siratsi-sveti-nikolay-v-s-novi-han.html", "text": "Районна прокуратура – Елин Пелин е образувала досъдебно производство за извършено престъпление по чл. 330, ал. 1 от Наказателния кодекс. Това съобщиха от пресцентъра на Апелативна прокуратура-София. Вчера, 1 януари 2018 г., около 21.00 ч., в с. Нови Хан, била запалена сграда със значителна стойност – покривна конструкция и имущество, намиращо се на третия етаж в дом за сираци „Свети Николай“. \r\nДо настоящия момент са извършени всички необходими действия по разследването – оглед на местопроизшествие в присъствие на инспектор по пожарна безопасност, разпити на свидетели, назначени са пожаро-техническа и оценителна експертизи. \r\nПричините за възникналия пожар се изясняват.", "date": "2018.01.02", "title": "София: Районна прокуратура – Елин Пелин води разследване за пожара в дома за сираци „Свети Николай“ в с. Нови Хан"}
{"url": "http://www.focus-news.net/news/2018/01/02/2472870/api-vazstanoveno-e-dvizhenieto-v-dvete-lenti-po-pat-i-4-prolaz-targovishte-v-prohoda-boaza.html", "text": "Възстановено е движението в двете ленти по път I-4 Пролаз – Търговище, в прохода Боаза. Това съобщиха от пресцентъра на Агенция \"Пътна инфраструктура\" (АПИ).", "date": "2018.01.02", "title": "АПИ: Възстановено е движението в двете ленти по път I-4 Пролаз – Търговище, в прохода Боаза"}
{"url": "http://www.focus-news.net/news/2018/01/02/2472871/plovdiv-rayonniyat-sad-opredeli-myarka-za-neotklonenie-zadarzhane-pod-strazha-spryamo-dvama-mazhe-privlecheni-kato-obvinyaemi-za-grabezh-i-iznasilvane.html", "text": "Районен съд-Пловдив определи мярка за неотклонение „задържане под стража“ спрямо Станимир С., на 21 г., и Спас Г., на 20 г., привлечени като обвиняеми за това, че в съучастие като съизвършители, са отнели чужда движима вещ от владението на другиго с намерението противозаконно да я присвоят, като употребили за това сила. Това съобщиха от пресцентъра на Апелативна прокуратура-Пловдив. На 29 декември 2017 г, рано сутринта, в близост до Околовръстното шосе на гр. Пловдив, двамата обвиняеми се движели с лек автомобил, марка „Опел Астра“. Те забелязали,  на отсрещната страна на шосето, 21-годишната пострадала жена, която махала на автомобили, за да се придвижи на автостоп към гр. Пловдив. Обвиняемите променили посоката си на движение, спрели и качили жената в автомобила си.  След сто метра водачът отбил от пътя, като спрял на място с храсти и дървета. Двамата обвиняеми, след като използвали сила, въпреки съпротивата на жената, й отнели мобилния телефон и я изнасилили. По-късно те свалили пострадалата от автомобила и си заминали. Жената потърсила помощ в близка бензиностанция, а впоследствие подала оплакване в Трето районно управление на МВР-Пловдив. \r\nОпределението на Районен съд-Пловдив може да се обжалва пред Окръжен съд-Пловдив.", "date": "2018.01.02", "title": "Пловдив: Районният съд определи мярка за неотклонение „задържане под стража“ спрямо двама мъже, привлечени като обвиняеми за грабеж и изнасилване"}
{"url": "http://www.focus-news.net/news/2018/01/02/2472872/reuters-prezidentat-na-balgariya-nalozhi-veto-varhu-antikoruptsionen-zakon.html", "text": "Президентът на България Румен Радев наложи вето върху антикорупционния закон, приет от парламента през декември, заявявайки, че той не позволява достатъчно добро разследване на корупционните мрежи, предава  Reuters.\r\nРадев наложи ветото си един ден след като България, най-бедната страна в ЕС, пое шестмесечното ротационно председателство в Съюза. Държавата е постигнала малък прогрес при справянето с корупцията и с организираната престъпност и Европейската комисия на няколко пъти я критикува, че не успява да осъди длъжностни лица, за които се смята, че са корумпирани. \r\nМерките на закона, одобрен от Народното събрание преди две седмици, включват създаването на специален антикорупционен отдел, който трябва да разследва лица, заемащи високи държавни позиции, както и конфликти на интереси. \r\n„Вярвам, че приетият закон не само, че не създава достатъчна правна основа за справяне с корупцията, но и че ще затрудни борбата срещу нея“, смята Радев. \r\nАнализаторите също така изразяват притеснения, че проектозаконът не подхожда за целите на новия отдел, чието ръководство ще бъде назначавано от парламента и че той няма да бъде наистина независим и че може да бъде използван от властите за преследване на опозицията. \r\n„Без съмнение, президентът има силни аргументи при налагането на ветото“, заяви политическият анализатор Петър Чолаков, но допълни, че най-вероятно парламентът ще надмогне ветото на Радев. \r\nНовият закон също така се фокусира върху подобряването на контрола и отчета на силите на реда и правителството в София се надява, че България ще успее да подобри облика си по време на своето председателство в ЕС. \r\nКорупцията затруднява чуждестранните инвестиции в страната и ЕС държи България, както и съседна Румъния извън Шенгенската зона. Виктор Турмаков", "date": "2018.01.02", "title": "Reuters: Президентът на България наложи вето върху антикорупционен закон"}
{"url": "http://www.focus-news.net/news/2018/01/02/2472873/varna-okrazhnata-prokuratura-predade-na-sad-dvama-dushi-za-grabezha-pridruzhen-s-ubiystvoto-na-taksimetrov-shofyor.html", "text": "Окръжната прокуратура във Варна е предала на съд 24-годишната Ренета К. от Несебър и 27-годишния Космас К. от Дългопол, които ще отговарят за грабежа на таксиметров шофьор от Варна, придружен с убийството му. Това съобщиха от пресцентъра на Апелативна прокуратура-Варна. Престъплението по член 199, ал. 2, т. 21 във връзка с член 198, ал. 1 от НК, извършено в съучастие от двамата, се наказва с лишаване от свобода от 15 до 20 години, доживотен затвор или доживотен затвор без замяна. С присъдата съдът може да постанови и конфискация на цялото или на част от имуществото, ако те бъдат признати за виновни. \r\nТежкото криминално деяние било извършено на 9 срещу 10 април 2017 г. Целта на грабежа на таксиметровия шофьор била набавянето на средства за живот, тъй като и Ренета, и Космас, които живеели на семейни начала, не работели. Единственият доход, с който двойката разполагала, била социалната пенсия на 27-годишния младеж, който страдал от детска церебрална парализа. Престъплението било добре планирано. Ренета трябвало да се качи на предната седалка до шофьора, а Космас – зад него. Двамата си набавили и  оръжието за деянието  – кухненски ножове. \r\nОколо 23,37 ч. на 9 април м.г. Космас спрял такси на фирма „Транстриумф“ на автобусната спирка на автогарата във Варна. Колата била управлявана от 69-годишния В.А., а маршрутът - до местността Пчелина. На разклона за село Каменар, на отбивката за военно поделение, 27-годишният мъж спрял колата с искане да отиде до тоалетна. Ренета изпуснала нарочно портмонето си в краката на таксиметровия шофьор. Там била и личната карта на Космас. Помолила шофьора да й подаде изтървания портфейл под предлог че е бременна. Нароченият за жертва таксиметров шофьор отказал. \r\nТогава с ножа младата жена нанесла удар в дясната ръка на водача. Той се опитал да го отнеме, но през отворения преден прозорец на таксито Космас нанесъл удар с друг нож в гърба на шофьора. \r\nСлед разкриване на престъплението съдебните медици в експертизата си  описали над 61 порезни и прободно-порезни наранявания по цялото тяло на жертвата. Двамата го удряли и с дръжка на четка, която намерили в багажника на таксито. Въпреки молбите на 69-годишния таксиметров шофьор, Ренета и Космас нанасяли удари с ножовете до момента, в който жертвата не давал признаци на живот.  От автомобила двамата взели 20 лева и мобилния му телефон на шофьора. Космас разбил в асфалта старата нокиа, след като преценил, че телефонът няма почти никаква стойност. \r\nСлед дръзкото престъпление двамата се опитали да инсценират нападение над тях пред постовите на военното поделение, които повикали бърза помощ и полицейски екип. След задържането на Ренета и Космас  химическа експертиза установила наличие на амфетамини в кръвта и урината им.\r\n24-годишната Ренета е с висше образование. И тя, и Космас са с чисто съдебно минало, което е единственото смекчаващо вината обстоятелство за двамата. Като отегчаващо обстоятелство в обвинителния акт на Окръжната прокуратура във Варна се сочи особената жестокост на престъплението и особено мъчителния начин за смъртта на жертвата, както и употребата на наркотици. И двамата са с мярка за неотклонение „Задържане под стража“ от момента на установяването им като извършители. Ренета К. е приведена вече в затвора в Сливен, а Космас К. е във варненския затвор.\r\nПредстои делото срещу двамата да бъде насрочено за разглеждане във Варненския окръжен съд.", "date": "2018.01.02", "title": "Варна: Окръжната прокуратура предаде на съд двама души за грабежа, придружен с убийството на таксиметров шофьор"}
{"url": "http://www.focus-news.net/news/2018/01/02/2472874/afp-donald-tramp-osadi-brutalniya-i-korumpiran-iranski-rezhim.html", "text": "Президентът на САЩ Доналд Тръмп приветства протестиращите в Иран заради това, че са се противопоставили на „бруталния и корумпиран“ режим в страната, предава  AFP.\r\n„Народът на Иран най-накрая действа срещу бруталния и корумпиран ирански режим“, заяви Тръмп, ден след като призова за смяна на правителството в Ислямската република. \r\n„Всичките тези пари, които моят предшественик Барак Обама толкова глуповато им даде, отидоха за тероризъм и в техните джобове. Народът има малко храна, голяма инфлация и никакви човешки права. САЩ гледат“, допълни той.  Виктор Турмаков", "date": "2018.01.02", "title": "AFP: Доналд Тръмп осъди „бруталния и корумпиран“ ирански режим"}
{"url": "http://www.focus-news.net/news/2018/01/02/2472875/apostol-apostolov-kmet-na-simitli-prez-2018-godina-zapochvame-realizatsiyata-na-nyakolko-proekta-za-okolo-30-miliona-leva.html", "text": "През 2018 година започваме реализацията на няколко проекта за около 30 милиона лева. Това каза за Радио „Фокус“ – Пирин кметът на Община Симитли Апостол Апостолов. По отношение на това каква е била 2017 година за общината, но и за него като кмет, той заяви, че годината е била доста успешна. „Не може да се каже, че е най-успешната ни, но все пак през изминалите месеци се случиха доста добри неща при нас. След като годината е била успешна за община Симитли, то това означава, че изминалите 12 месеца са били успешни за мен като кмет и въобще за цялото общинско ръководство, а също така и за Общински съвет – Симитли с председател Владимир Георгиев. Може да се каже, че имаме малко отстъпление по отношение привличането и усвояването на евросредства, а така също и на средства от държавният бюджет в сравнение с предходната 2016 година“, каза още Апостолов. Той отбеляза, че това не е в следствие на това, че са работили по-малко като администрация, а по-скоро на това, че 2016 година е била краят на предходния програмен период. „Тогава успяхме да усвоим последните средства по оперативните програми на Европейския съюз. От своя страна 2017 година бе времето, когато успяхме да подготвим доста проекти, с които кандидатстваме по съответните оперативни програми за настоящия програмен период. Към момента в края на годината може да се похвалим, че имаме спечелени готови работни проекти за около 30 милиона лева, така че тяхното усвояване ще се случи през 2018 година“, подчерта Апостолов. Според него правилата и условията, по които работят, са такива, че през едната година правят работни проекти и кандидатстват с тях, а през следващата парите се усвояват.\r\nЛивия НИНОВА", "date": "2018.01.02", "title": "Апостол Апостолов, кмет на Симитли: През 2018 година започваме реализацията на няколко проекта за около 30 милиона лева"}
{"url": "http://www.focus-news.net/news/2018/01/02/2472876/d-r-zhana-shishkova-odbh-smolyan-80-targovski-obekta-sa-provereni-po-praznitsite-v-oblastta-nyama-nesaotvetstviya-i-sastaveni-aktove-za-narusheniya.html", "text": "По време на Коледните и Новогодишни празници в област Смолян са извършени 80 проверки на търговски обекти. Това каза за Радио „Фокус“ – Смолян д-р Жана Шишкова – началник отдел „Контрол на храните“ в Областната дирекция по безопасност на храните – Смолян. Служителите на дирекцията са давали дежурства в празничните дни и са инспектирали обектите в дните от 19 до 29 декември, включително. Проверени са 18 производствени предприятия, 6 склада за търговия на едро, 12 заведения за обществено хранене и 44 обекта за търговия с храни на дребно. При извършените проверки не са констатирани несъответствия и няма издадени предписания или съставени актове за нарушения, каза още д-р Шишкова.\r\nНели ГЕРГЬОВСКА", "date": "2018.01.02", "title": "Д-р Жана Шишкова, ОДБХ – Смолян: 80 търговски обекта са проверени по празниците в областта, няма несъответствия и съставени актове за нарушения"}
{"url": "http://www.focus-news.net/news/2018/01/02/2472877/prof-bozhidar-dimitrov-vav-vanshnata-si-politika-balgariya-otbelyaza-reditsa-uspehi-prez-2017g-a-nay-golemiyat-ot-tyah-e-nachaloto-na-razgroma-na-makedonizma.html", "text": "Във външната политика България отбеляза много успехи и аз искам да изведа на преден план най-големия. Този, за който съм бленувал десетилетия наред – началото на разгрома на онази измислена и антибългарска идеология, наречена македонизъм. Това заяви в интервю за Агенция „Фокус“ историкът проф. Божидар Димитров, правейки обзор за изминалата 2017 г. „С подписването на договора с Македония, който предстои да бъде ратифициран, македонизмът ще приключи след няколко години и на Балканите ще се появи втора българска държава. 1,5 млн. души ще се върнат към българската си същност. Има много нации, които имат две държави и България ще се нареди в техния списък“, посочи проф. Димитров. Според него през изминаващата вече 2017 г. не е имало събитие, което да „разтресе държавата“. „Имаше само скандали, както ги наричат журналистите, но това не са никакви скандали от гледна точка на съдържанието им. Не може да бъдат скандал препирните дали втора или трета е братовчедката на Делян Добрев в Хасковската община. Това не е сериозно и в сериозни държавни такива неща не се дебатират, но то отне много време. Дали този е такъв, а онзи – онакъв, пълни глупости. Мисля, че нарочно се измислят подобни неща, за да има с какво да бъде занимавана публиката“, смята историкът. \r\n„Вотът на недоверие – същото. Правят го само, за да маркират някаква активност. Почетният председател на една от партиите им каза да не се занимават с глупости, тъй като не са готови. Каза им: „Представете си какво ще стане, ако мине. Може ли да управлявате? Естествено – не. Няма с какво и с кого“, допълни още той. \r\nИван ЛАЗАРОВ", "date": "2018.01.02", "title": "Проф. Божидар Димитров: Във външната си политика България отбеляза редица успехи през 2017г., а най-големият от тях е началото на разгрома на македонизма"}
{"url": "http://www.focus-news.net/news/2018/01/02/2472878/politico-irlandskiyat-ministar-predsedatel-ne-iska-posrednichestvoto-na-donald-tramp-po-severnoirlandskiya-vapros.html", "text": "Ирландският министър-председател Лео Варадкар заяви, че не иска помощта на президента на САЩ Доналд Тръмп при разрешаването на политическата безизходица в Северна Ирландия и заяви, че начинът, по който президентът „сключва сделки“ няма да бъде подходящ за случая, предава  Politico.\r\nВарадкар заяви пред репортери, че е чел книгата на Тръмп от 1987 г. „Изкуството на сделката“, но допълни, че сключването на споразумения според съветите на труда, „не е типът сделка, която ще проработи“ в Северна Ирландия. \r\n„Макар и президентът Доналд Тръмп да има голям талант и възможности, не смятам, че донасянето на мира в Северна Ирландия спада към уменията му“, заяви Варадкар и допълни, че страната му по принцип „винаги е била открита за помощ от САЩ“. Виктор Турмаков", "date": "2018.01.02", "title": "Politico: Ирландският министър-председател не иска посредничеството на Доналд Тръмп по северноирландския въпрос"}
{"url": "http://www.focus-news.net/news/2018/01/02/2472879/dobrich-39-godishen-mazh-e-pochinal-sled-kato-e-izlyazal-s-kolata-si-ot-patya-ot-s-nova-kamena-kam-s-voynikovo-poradi-nesaobrazena-skorost.html", "text": "На 30 декември, около 07.20 чaса е получено съобщение пътнотранспортно произшествие (ПТП) по пътя от с. Нова Камена към с. Войниково, обл. Добрич. Това съобщиха от ОДМВР-Добрич. На място е установено, че водач на лек автомобил „Фолксваген” поради движение с несъобразена скорост при излизане от десен завой навлиза в банкета и допуска ПТП. Вследствие на инцидента на място е починал 39-годишният шофьор на колата, от с. Нова Камена. По случая е образувано досъдебно производство.", "date": "2018.01.02", "title": "Добрич: 39-годишен мъж е починал, след като е излязъл с колата си от пътя от с. Нова Камена към с. Войниково поради несъобразена скорост"}
{"url": "http://www.focus-news.net/news/2018/01/02/2472881/angel-vukodinov-naz-esennite-posevi-pshenitsa-echemik-i-rapitsa-sa-v-po-dobro-sastoyanie-spryamo-minalata-godina.html", "text": "Есенните посеви пшеница, ечемик и рапица са в по-добро състояние спрямо миналата година. Това каза Ангел Вукодинов, председател на Контролния съвет на Националната асоциация на зърнопроизводителите в България (НАЗ), в интервю за Агенция „Фокус“ за състоянието на посевите и очакванията за новата стопанска година. По думите му почвите са по-обезопасени. „Надяваме се на нормална зима. Засега е малко топличко. Може би е добре да дойде по-обичайното време за сезона“, коментира Ангел Вукодинов. „Винаги очакваме добра стопанска година. Това е заложено в естеството на земеделската дейност. Човек, когато тръгва да се занимава с този занаят посява едно семенце с надежда, че то ще избуи и ще даде реколта. За поредна година сме оптимисти“, коментира Ангел Вукодинов. \r\nДеница КИТАНОВА", "date": "2018.01.02", "title": "Ангел Вукодинов, НАЗ: Есенните посеви пшеница, ечемик и рапица са в по-добро състояние спрямо миналата година"}
{"url": "http://www.focus-news.net/news/2018/01/02/2472883/aktsenti-v-predavaneto-panagyurishte-stolitsa-na-svobodata-na-radio-fokus-pazardzhik.html", "text": "В съвместното предаване „Панагюрище – столица на свободата” на Радио „Фокус” – Пазарджик и Община Панагюрище в рубриката ни „Хора и традиции” ще отделим минути за плановете на кметовете на различни населени места в общината за новата 2018 година. Какви ремонти предвижда кметът на село Оборище Милко Ангелов и какви инвестиции в областта на туризма очаква неговият колега – кметът на село Панагюрски колонии Петко Стоев, ще чуете в първата част на предаването. \r\nВъв втората част ще продължим разговора ни на тема планирани инвестиции и изразходване на средства от капиталовата програма с кмета на село Бъта Георги Александров. В рубриката ни „Културен календар” ще разговаряме със Здравчо Здравчев, правнук и председател на Родовия комитет „Райна Княгиня”.  \r\nПредаването „Панагюрище – столица на свободата” се излъчва всеки вторник по Радио „Фокус” – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.01.02", "title": "Акценти в предаването „Панагюрище – столица на свободата” на Радио „Фокус” – Пазарджик"}
{"url": "http://www.focus-news.net/news/2018/01/02/2472884/agentsiya-patna-infrastruktura-vinetki-se-prodavat-v-nad-3-000-razprostranitelski-punkta.html", "text": "Винетки се продават в над 3 000 разпространителски пункта в цялата страна. От тях 372 бр. са с денонощен режим на работа. Това са големите бензиностанции, офисите на „Български пощи“, областните пътни управления и гранично контролно-пропускателните пунктове. В дистрибуторската мрежа в момента има над 2 млн. винетки, от които 900 хил. бр. са годишни за леки автомобили. Това съобщиха от пресцентъра на Агенция \"Пътна инфраструктура\". До края на януари по пунктовете ще има 5 млн. бр. Пълен списък на пунктовете за продажба е достъпен на интернет страницата на агенцията: http://www.api.bg/files/6415/0071/4048/Distributors_API_07.2017.pdf.\r\nНа 31 януари 2018 г. изтича валидността на годишните винетки за 2017 г. До края на ноември м. г. са продадени 6 985 024 винетки. Начислените приходи са 338 619 953 лв. От събраните до момента 338 млн. лв., близо 244 млн. лв. са от шофьорите на леки автомобили, а около 95 млн. лв. от камионите над 3,5 тона.\r\nПрез 2018 г. - за трета поредна година, цените на всички винетки за леки автомобили са непроменени. Годишната е 97 лв., месечната 30 лв., а седмичната 15 лв. От следващата година за първи път ще има и тримесечна винетка за леките коли. Цената й е 54 лв. Тя ще позволи на хората, които карат автомобилите си предимно през лятото или по време на по-дълга отпуска или пък не живеят постоянно в страната да използват по-краткосрочен стикер.\r\nЗа първи път годишната винетка за всички превозни средства ще важи за срок от една година от датата на купуването й, т. е. ако шофьор си вземе стикер например на 3 март 2018 г., когато тръгва на път за Националния празник, то той ще важи до 2 март 2019 г. Необходимо е да се изиска и касова бележка с вписан регистрационен номер на превозното средство, която трябва да се пази.", "date": "2018.01.02", "title": "Агенция \"Пътна инфраструктура\": Винетки се продават в над 3 000 разпространителски пункта"}
{"url": "http://www.focus-news.net/news/2018/01/02/2472885/new-europe-balgariya-poema-rotatsionnoto-predsedatelstvo-na-es-s-brekzit-migratsiyata-i-sarbiya-na-dneven-red.html", "text": "България за първи път в историята си пое председателството в Съвета на ЕС и избра „Съединението прави силата“ като негов слоган, пише  New Europe.\r\n„България ще поеме председателството в ЕС в ключов за Съюза момент. Нека мотото „Съединението прави силата“ да ни води“, заяви българският министър-председател Бойко Борисов. „Убеден съм, че ще работим с успех по нашите приоритети и по приемствеността“, допълни той.\r\nБългария е поставила приоритет върху четири ключови сфери по време на своето шестмесечно председателство: бъдещето на Европа и на нейните млади хора, Западните Балкани, сигурността и стабилността и цифровата икономика. \r\nБългария сега ще трябва да се справи със крайния срок през юни, когато лидерите на ЕС ще трябва да се разберат относно миграцията и да извършат реформа на т.нар. „Дъблински регулации“, която все още предизвиква разделения в Съюза. \r\nБежанската криза в Южна и Източна Европа изисква подобряване на  отношения между ЕС и Турция, които се влошиха след опита за преврат в страната през 2016 г. България има обща граница с Турция и сега може да е шансът Съюзът да използва дипломатическите умения на София за стопляне на отношенията с Анкара. \r\nПрез март отново ще започнат преговорите за Брекзит, които сега ще се фокусират върху преходния период след март 2019 г. и върху бъдещите търговски отношения с Лондон. \r\nСофия се стреми за по-нататъшна кохезия в ЕС, както и към изграждането на по-близки връзки със страните от Западните Балкани след Брекзит. \r\nСпоред дипломатически източници Сърбия очаква „крайният срок“ за нейното влизане в ЕС през 2025 г. да бъде обявен официално по време на българското председателство, защото България „набляга върху ясната европейска перспектива“ за Западните Балкани. Виктор Турмаков", "date": "2018.01.02", "title": "New Europe: България поема ротационното председателство на ЕС с Брекзит, миграцията и Сърбия на дневен ред"}
{"url": "http://www.focus-news.net/news/2018/01/02/2472886/dobrich-ot-dekemvri-2017-g-se-raboti-po-lot-3-ot-integriran-proekt-za-podobryavane-na-vodniya-sektor-v-grad-dobrich-faza-i.html", "text": "От месец декември 2017 година се работи по лот 3 от „Интегриран проект за подобряване на водния сектор в град Добрич – фаза I“. Това съобщи за Радио „Фокус” инж. Васил Костов, представител на консорциума, който осъществява дейностите по лот 3 от проекта. Лот 3 обхваща жилищните квартали „Изгрев“, „Христо Ботев“, „Строител“, „Дружба“ и „Добротица“. Дейностите вече са започнали в кв. „Изгрев“. \r\nС ръководителя на проекта инж. Живко Неделев е съгласувана информацията за предвидените материали, които ще бъдат вложени в работата. Проектните промени във връзка с прерайонирането на зоните в града са утвърдени от специалистите. Очаква се до края на тази година да приключат изцяло строително-монтажните работи и отделните лотове да бъдат предадени за издаване на акт 16. \r\n„Досега имаме пълното съдействие от страна на Община Добрич по отношение на договорените задължения и всичко онова, което имаме да преразглеждаме или имаме да изясняваме по отношение на изграждането на водоснабдителната система и нейната рехабилитация - това го уреждаме със звеното за наблюдение на изпълнението на лот 3“, каза инж. Васил Костов. \r\nЖулиета НИКОЛОВА", "date": "2018.01.02", "title": "Добрич: От декември 2017 г се работи по лот 3 от „Интегриран проект за подобряване на водния сектор в град Добрич – фаза I“"}
{"url": "http://www.focus-news.net/news/2018/01/02/2472887/iranskoto-vanshno-ministerstvo-donald-tramp-tryabva-da-se-sasredotochi-varhu-bezdomnite-i-gladnite-v-sasht.html", "text": "Външното министерство на Иран излезе с отговор на коментарите, направени от американския президент Доналд Тръмп спрямо техеранското правителство, съобщава AFP. \r\nСъгласно разпространената официална позиция на ведомството, „вместо да си губи времето в безсмислени и обидни съобщения, засягащи други страни, ще бъде по-добре той (Доналд Тръмп – б.р.) да се съсредоточи върху вътрешните проблеми на САЩ каквито са всекидневните убийства и съществуването на милиони бездомни и гладуващи“. Съобщението е прочетено от говорителя на иранското външно министерство, след като по-рано американския държавен глава изрази своята съпричастност с протестиращите в Иран и осъди държавния режим като „брутален и корумпиран“. : Цанко Цолов", "date": "2018.01.02", "title": "Иранското външно министерство: Доналд Тръмп трябва да се съсредоточи върху „бездомните и гладните“ в САЩ"}
{"url": "http://www.focus-news.net/news/2018/01/02/2472888/vratsa-mitropolit-grigoriy-oglavi-arhiereyska-sveta-liturgiya-za-prepodobni-serafim-sarovski-i-sv-silvestar.html", "text": "На днешния ден, когато Православната църква прославя преподобни Серафим Саровски и св. Силвестър - папа Римски, Негово високопреосвещенство Врачанският митрополит Григорий оглави архиерейска света Литургия в митрополитския храм \"Св. Николай Мирликийски Чудотворец\" във Враца Враца, предаде репортер на Агенция \"Фокус\". \r\nНикола ПЕТКОВ", "date": "2018.01.02", "title": "Враца: Митрополит Григорий оглави архиерейска света литургия за преподобни Серафим Саровски и св. Силвестър"}
{"url": "http://www.focus-news.net/news/2018/01/02/2472889/veliko-tarnovo-1-096-bebeta-sa-se-rodili-v-mobal-d-r-st-cherkezov-prez-2017-godina.html", "text": "1 096 бебета са се родили в Акушеро-гинекологичното отделение при МОБАЛ „Д-р Ст. Черкезов” във Велико Търново през 2017 година. Това съобщи началникът на отделението доц. д-р Светлозар Стойков, предаде репортер на Радио „Фокус” – Велико Търново. Той отбеляза, че новородените са с 14 повече спрямо 2016 година, когато те са били 1 082. „Великотърновската болница регистрира ръст в ражданията, но това не означава, че прирастът за Великотърновска област е положителен. В тази болница идват да раждат жени и от съседни области: Търговишка, Русенска, Габровска, Плевенска, Ловешка”, посочи доц. Стойков. Като причина за наплива на родилки към великотърновското акушеро-гинекологично отделение той посочи високият професионализъм на работещите в него. По думите му не без значение е доверието към лекаря и добрите битови условия, които се предлагат. \r\nНай-възрастната жена, родила във Велико Търново през 2017 година, е на 45 години. Около 10 са 14-годишните майки, като в повечето случаи те са от малцинствата. Едва няколко са изоставените бебета още от Родилно отделение. Доц. Стойков подчерта, че в повечето случаи майките са многодетни и нямат възможност да се грижат за тях. Средната възраст на родилките от Велико Търново е 29 години и 6 месеца. „В последните 10-15 години тенденцията в България, а и в световен мащаб, е да се увеличава възрастта на майката, която ражда за първи път. Причина за това е желанието й да гради кариера, за да може да издържа семейството и бебето”, посочи доц. Светлозар Стойков. \r\n44% от ражданията във Велико Търново през 2017 година са с цезарево сечение, като за 2016 година относителният им дял е бил 33%. „Увеличават се предпочитанията за раждане с цезарево сечение заради страх от това, че може да стане нещо с плода, че може да стане нещо с майката при нормално раждане. Всички неудачи в акушерството стават при нормално раждане”, подчерта д-ц. Стойков. Той съобщи, че за съжаление и тази година има случаи на смъртност на плода по време на бременност. Във Велико Търново тя е 10 на 1000, докато за страната относителният дял е 12 на 1000. Нито една родилка не е починала по време на раждане в Акушеро-гинекологичното отделение на МОБАЛ „Д-р Ст. Черкезов”. Относителният дял на недоносените бебета през последните години се задържа около 10%. \r\n11 двойки близнаци са се родители във Велико Търново през 2017 година, докато техният брой през 2016 г. е бил 10.\r\nНадежда КРЪСТЕВА", "date": "2018.01.02", "title": "Велико Търново: 1 096 бебета са се родили в МОБАЛ „Д-р Ст. Черкезов” през 2017 година"}
{"url": "http://www.focus-news.net/news/2018/01/02/2472890/mariana-kukusheva-nbshs-s-poskapvaneto-na-toka-i-gazta-shte-posledva-pokachvane-na-tsenite-na-hranite-koeto-tryabva-da-se-kompensira-s-diferentsirana-dds-stavka.html", "text": "С поскъпването на тока и газта ще последва покачване на цените на храните, което трябва да се компенсира с диференцирана ДДС ставка. Това каза за Агенция „Фокус“ председателят на УС на Националния браншови съюз на хлебопекарите и сладкарите Мариана Кукушева. „Липсата на диференцирана ДДС ставка на храните в България не позволява преработвателите да имат какъвто и да било финансов ресурс, за да посрещнат поредното увеличение на цената на енергията. То ще повлече задължително увеличение на цената на транспорта, т.е. на дизела - горивото на бизнеса.  От 1 януари знаем, че и минималната работна заплата се покачи чувствително. С оглед на това на всички е ясно, че квалифицираният човешки труд, който ние ползваме в нашите производства, неминуемо ще има вече друга цена. Изцеждането на ресурсите на производителите в крайна сметка се заплаща през 20% ДДС от потребителите“, коментира Кукушева. Тя поясни, че българската суровина за производството на хляб е пшеницата, чиято преработка  е свързана с цената на електроенергията. „Очакваме брашното да има вече своя нова стойност. Брашното за нас е основна суровина. Оттук насетне няма как и няма производител, който да има възможността да поеме за своя сметка повишената себестойност на насъщния. С оглед на това всъщност неминуемо цената на насъщния ще бъде променена. В какъв диапазон от време е невъзможно да кажем“, поясни Кукушева. Председателят на УС на Националния браншови съюз на хлебопекарите и сладкарите обърна внимание, че ако ДДС ставката на хляба и на останалите храни, неминуемо цената им в България ще се повиши. Кукушева даде пример с Румъния, където ДДС ставката за храни, транспортни услуги, горива и енергия е 4 %. „Сами разбирате за каква конкурентоспособност говорим при създалата се ситуация. Всъщност цената на енергията в България ще се повиши в много кратки срокове и цената на газта с повече проценти от тези, които влязоха в сила вчера. С една дума невъзможността да спрем покачването на цените на енергията трябва да се компенсира през диференцирана ДДС ставка. Друг изход няма, за да поощрим българското потребление, да запазим конкурентоспособността на пазара. Това е единствената формула, която може да поеме непредвидените драстични увеличения, касаещи цената на енергията“, допълни Кукушева.\r\nДеница КИТАНОВА", "date": "2018.01.02", "title": "Мариана Кукушева, НБСХС: С поскъпването на тока и газта ще последва покачване на цените на храните, което трябва да се компенсира с диференцирана ДДС ставка"}
{"url": "http://www.focus-news.net/news/2018/01/02/2472891/yanka-gospodinova-kmet-obshtina-alfatar-shte-prodalzhi-da-predostavya-kachestveno-i-na-visoko-nivo-uslugata-sotsialen-asistentdomashen-pomoshtnik-na-svoite-potrebiteli.html", "text": "Община Алфатар ще продължи да предоставя качествено и на високо ниво услугата \"Социален асистент/Домашен помощник“ на своите потребители. Това каза кметът на Община Алфатар Янка Господинова за Агенция \"Фокус\". Кметът обясни, че на 31 декември 2017 г. е приключил проектът „Независим живот за гражданите на община Алфатар“ с бенефициент община Алфатар, по Процедура за директно предоставяне на безвъзмездна финансова помощ  „Независим живот”, осъществен с финансовата подкрепа на Оперативна програма „Развитие на човешките ресурси“ 2014-2020, съфинансирана от Европейския социален фонд на Европейския съюз. \r\nГосподинова обясни, че общата стойност на проекта е 499 974.80 лв., за срок за изпълнение – 20 месеца. \"Към 31 декември 2017 г. се обслужваха 69 потребители от 47 доставчика на социалната услуга. Благодарение на този проект стана възможно закупуването на специализирано транспортно средство за хора с увреждания, а именно микробус с рампа за инвалиди, брой места 8+1 и две инвалидни колички. Сумата на инвестицията е 50 400 лв. с ДДС, от които 3 588 лв. са собствени средства на общината\", каза кметът на Алфатар.\r\nТя добави, че от 1 януари 2018 г. е сключено споразумение между Агенция за социално подпомагане и община Алфатар, с което се удължава срокът за изпълнение на услугата „Социален асистент/Домашен помощник“. По думите ѝ условията за изпълнение на социалната услуга са същите, както и при приключилия проект. \"Ще продължават да се обслужват 69 потребителя от 14 социални асистента и 33 домашни помощника. Срокът на сключеното споразумение е до 31 декември 2018г. Благодарение на това споразумение община Алфатар ще продължи да води успешно своята социална политика и ще продължи да предоставя качествено и на високо ниво и тази социална услуга на своите потребители\", каза още Янка Господинова.\r\nТя благодари на партньорите на Общината в лицето на Министерство на труда и социалната политика - Агенция за социално подпомагане, както и на хората, които са пряко ангажирани с ежедневното предоставяне на тази социална услуга.", "date": "2018.01.02", "title": "Янка Господинова, кмет: Община Алфатар ще продължи да предоставя качествено и на високо ниво услугата \"Социален асистент/Домашен помощник“ на своите потребители"}
{"url": "http://www.focus-news.net/news/2018/01/02/2472892/angel-vukodinov-naz-mozhe-da-ima-porazheniya-varhu-posevite-ako-posledva-stud-i-nyama-snezhna-pokrivka.html", "text": "Може да има поражения върху посевите, ако последва студ и няма снежна покривка. Това каза Ангел Вукодинов, председател на Контролния съвет на Националната асоциация на зърнопроизводителите в България (НАЗ), в интервю за Агенция „Фокус“ за състоянието на посевите и очакванията за новата стопанска година. „Ако имаме температури по-ниски от минус 12-15 градуса, е добре да има покривка поне по сантиментър на градус. Ако нямаме толкова ниски стойности, съвременните генетики позволяват на тези растения от рода на житните и рапицата да издържат на температури на минус 12-15 градуса“, обясни Вукодинов. Той посочи, че от друга страна при мека зима успешно ще презимуват различни видове патогени и болести. „Ако имаме мека зима,  през пролетта ще се наложи по-сериозна борба с болестите“, допълни експертът. \r\nДеница КИТАНОВА", "date": "2018.01.02", "title": "Ангел Вукодинов, НАЗ: Може да има поражения върху посевите, ако последва студ и няма снежна покривка"}
{"url": "http://www.focus-news.net/news/2018/01/02/2472893/varna-abonatite-v-mestnost-dilber-cheshma-sa-bez-voda-zaradi-avariya.html", "text": "Абонатите в местност Дилбер чешма във Варна са без вода заради авария. Това съобщиха за Радио „Фокус” – Варна от дружеството „Водоснабдяване и канализация” във Варна. Очаква се водоподаването да бъде възстановено до 18.00 часа. Към момента не се съобщава за други аварии по водопреносната мрежа на града.\r\nМарияна ВАЛЕНТИНОВА", "date": "2018.01.02", "title": "Варна: Абонатите в местност Дилбер чешма са без вода заради авария"}
{"url": "http://www.focus-news.net/news/2018/01/02/2472894/vratsa-prez-zimata-korabat-muzey-radetski-e-zakotven-v-limana-na-pristanishteto-na-grad-kozloduy.html", "text": "През зимата корабът музей „Радецки” е закотвен в лимана на пристанището на град Козлодуй. Това съобщиха за Радио „Фокус” от Община Козлодуй. През месец юни е предвидено в града да се проведе изнесено заседание на работна група на Съвета на Европейския съюз. Работната група ще посети единствения в страната пътуващ кораб-музей „Радецки”. Той е в добро състояние и през зимата е закотвен в лимана на пристанището. \r\nОт месец април се предвижда да започнат и разходки по Дунав с кораба.\r\nАнна ЛОЗАНОВА", "date": "2018.01.02", "title": "Враца: През зимата корабът музей „Радецки” е закотвен в лимана на пристанището на град Козлодуй"}
{"url": "http://www.focus-news.net/news/2018/01/02/2472895/api-vremenno-dvizhenieto-po-pat-i-5-ruse-byala-pri-razklona-za-s-pirgovo-se-osashtestvyava-dvuposochno-v-edna-lenta-poradi-katastrofa.html", "text": "Временно движението по път I-5 Русе - Бяла при разклона за с. Пиргово се осъществява двупосочно в една лента поради катастрофа. Това съобщиха от пресцентъра на Агенция \"Пътна инфраструктура\" (АПИ). От АПИ призовават шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.01.02", "title": "АПИ: Временно движението по път I-5 Русе - Бяла при разклона за с. Пиргово се осъществява двупосочно в една лента поради катастрофа"}
{"url": "http://www.focus-news.net/news/2018/01/02/2472896/tass-frenskoto-vanshno-ministerstvo-izrazi-zagrizhenost-otnosno-sluchvashtoto-se-v-iran.html", "text": "Френското външно министерство изрази своята загриженост относно продължаващите протести в Иран и увеличения брой на жертвите, съобщава ТАСС, като се позовава на официално съобщение от френското външно ведомство. \r\n„Властите във Франция следят внимателно за развитието на ситуацията в Иран. Франция иска да напомни, че правото на протест е едно от основните, с които разполагат гражданите.“ В разпространената информация също така е изразена френската „загриженост заради големия брой на загиналите и арестуваните в Иран“. : Цанко Цолов", "date": "2018.01.02", "title": "ТАСС: Френското външно министерство изрази загриженост относно случващото се в Иран"}
{"url": "http://www.focus-news.net/news/2018/01/02/2472897/shumen-rayonnata-prokuratura-zadarzha-za-srok-do-72-chasa-mazh-izvarshil-bludstvo-s-19-godishno-momiche.html", "text": "Районната прокуратура в Шумен задържа за срок до 72 часа Христо С. Той бил привлечен като обвиняем за извършени блудствени действия с 19-годишно момиче, като случаят е особено тежък – престъпление по член 150, ал. 3 от НК. Това съобщиха от пресцентъра на Апелативна прокуратура – Варна. Утре, 3 януари 2018 г., прокуратурата ще внесе искане в Шуменския районен съд за вземане на постоянна мярка за неотклонение „Задържане под стража“ спрямо 41-годишния мъж.\r\nПрестъплението, за което Христо С. е обвинен, е извършено на 24 декември 2017 г. Под предлог че ще помогне на младото момиче да поправи нещо в квартирата й, Христо е извършил сексуалното насилие. \r\nОбвиняемият е осъждан два пъти за блудствени действия до момента. Изтърпял е ефективно наказание и бил освободен от затвора през 2014 г.", "date": "2018.01.02", "title": "Шумен: Районната прокуратура задържа за срок до 72 часа мъж, извършил блудство с 19-годишно момиче"}
{"url": "http://www.focus-news.net/news/2018/01/02/2472898/veliko-tarnovo-momchentse-e-parvoto-bebe-za-2018-godina-v-mobal-d-r-st-cherkezov.html", "text": "Момченце е първото родено бебе във Велико Търново за 2018 година. Това съобщи доц. д-р Светлозар Стойков, началник на Акушеро-гинекологичното отделение при МОБАЛ „Д-р Ст. Черкезов” във Велико Търново, предаде репортер на Радио „Фокус” – Велико Търново. Детето се е родило в 10.05 часа днес. Тежи 3,020 кг и е с дължина 50 см. Майката е от Велико Търново, на 31 години и 6 месеца, а това раждане й е първо. „Родилката бе със седалищно предлежание на плода, което наложи извършването на оперативното раждане чрез цезарево сечение”, заяви доц. д-р Стойков. Той подчерта, че бебето е здраво и се чувства добре.\r\nВ момента в Акушеро-гинекологичното отделение при МОБАЛ „Д-р Ст. Черкезов” лежат 13 новородени и 7 родилки. Някой от бебетата са в интензивно отделение и не е необходимо майките да са при тях. В следобедните часове днес се очаква още едно бебе да проплаче за първи път чрез раждане по естествен път.\r\nДоц. д-р Светлозар Стойков каза още, че нараства броят на бебетата, родени чрез инвитро процедури. Той посочи, че тези процедури често са последна възможност за двойките, които желаят да имат деца, като коло 40% от тях са успешни. По думите на доц. Стойков в някаква степен увеличението в броя на децата, заченати чрез метода на аститираната репродукция, се дължи на тенденцията за увеличаване на възрастта на жените, решили да родят първото си бебе. „С възрастта яйчниковият резерв намалява. Фертилността на жената намалява след 35 години около 7 пъти спрямо една 21-годишна жена. След 35 години относителният дял на извършените процедури при такива жени е по-висок“, допълни доц. Стойков. Той посочи, че асистираната  репродукция е причина за увеличаване и близначната бременост. „При инвитро процедурите се връщат два или три ембриона. Все още няма ограничение колко ембриона да се върнат, но има споразумение за не повече от два или максимум три, което води до една близначна бременност. В някой католически държави връщат само един ембрион“, посочи, доц. д-р Светлозар Стойков.\r\nТой заяви също, че в Акушеро-гинекологичното отделение при МОБАЛ “Д-р Ст. Черкезов” работят 9 лекари, от които трима са специализанти. Акушерките са 16, а санитарит -е 10. Очаква се през тази година един от специализантите да вземе специалност по акушерство и гинекология и с това броят на лекарите да стане 7. Доц. Стойков подчерта, че в момента в отделението не съществува проблем с липсата на кадри. „Създаваме перфектни условия лекарите да усвоят професията. Що се касае до акушерките, там през последните години има липса на кадри, но Варненският медицински университет разкри филиал във Велико Търново. Студентите, които се обучават за акушерки и медицински сестри там, ще се дипломират догодина и се надявам, че през 2019 година вече няма да съществува този проблем - с липсата на такъв тип кадри“, посочи доц. Стойков. Той допълни, че все повече ще се увеличава нуждата от персонал, тъй като броят на жените, които раждат във великотърновската болница нараства. Началникът на Акушеро-гинекологичното отделение изрази надежда до две години то да бъде преместено в новия болничен сектор на МОБАЛ “Д-р Ст. Черкезов”, чиято първа копка бе направена през декември. „Когато това се случи, денонощно на разположение ще са анестезиолог, реанимация и екипи са операция, което ще подобри условията“, допълни доц. д-р Светлозар Стойков.\r\nНадежда КРЪСТЕВА", "date": "2018.01.02", "title": "Велико Търново: Момченце е първото бебе за 2018 година в МОБАЛ „Д-р Ст. Черкезов”"}
{"url": "http://www.focus-news.net/news/2018/01/02/2472899/d-r-nadezhda-todorovska-prez-2018-g-bchk-navarshva-140-godini-ot-osnovavaneto-si-apeliram-prez-novata-godina-da-napravim-po-tolkova-dobrini.html", "text": "През 2018 г. БЧК навършва 140 години от основаването си – апелирам през новата година да направим по толкова добрини. Това каза заместник-генералният директор на БЧК д-р Надежда Тодоровска в интервю за Агенция „Фокус“ за равносметката от изминалата 2017 г. „БЧК е модерна организация, но в крайна сметка 140 години не се минават лесно, ако ги няма традициите и увереността, че това, което правим, е за доброто на много хора. Оценката за това ще даде българският народ. Нашите амбиции са да продължаваме да партнираме на държавата в хуманните програми, които се изпълняват на територията на България, да се опитаме да въведем нови, иновативни методи на подпомагане в областта на домашните грижи, където се предоставят интегрирани здравно-социални услуги“, отбеляза д-р Тодоровска. Тя посочи, че БЧК е един от пионерите, с които държавата си партнира, за да може да се изгради качествен модел за грижа за възрастни хора с хронични заболявания, с трайни увреждания, в техните домове, както и да се подпомогне здравеопазването и системата за социално подпомагане. „Много е важно да сме единни, да не забравяме, че доброто съществува само благодарение на усилията на много много хора, които правят всеки ден по една добрина“, допълни заместник-изпълнителният директор на БЧК. \r\nДеница КИТАНОВА", "date": "2018.01.02", "title": "Д-р Надежда Тодоровска: През 2018 г. БЧК навършва 140 години от основаването си – апелирам през новата година да направим по толкова добрини"}
{"url": "http://www.focus-news.net/news/2018/01/02/2472900/ventseslava-genova-ruo-varna-kam-momenta-nyama-postapili-signali-za-avarii-koito-biha-vazprepyatstvali-uchebniya-protses.html", "text": "Учебният процес в училищата във Варна и областта ще бъде възстановен от утре – 3 януари, след края на коледната ваканция на учениците от 1 до 12 клас. Това каза за Радио „Фокус” – Варна Венцеслава Генова, началник на Регионалното управление на образованието във Варна. Тя отбеляза, че към момента няма постъпили сигнали за аварии, които биха възпрепятствали учебния процес. „Няма подадени сигнали за аварии в отоплителната система или други проблеми, които биха възпрепятствали учебните занятия”, каза Венцеслава Генова. Във връзка с ремонта на сградата на НУ „В. Левски” в кв. „Аспарухово” във Варна. Всички деца са преместени в образователни институции на територията на квартала, като са осигурени условия за провеждането на нормален учебен процес. \r\nВ утрешния ден ще започне и наблюдение на посещаемостта и отсъствието на ученици поради заболяване, каза още Венцеслава Генова.\r\nМарияна ВАЛЕНТИНОВА", "date": "2018.01.02", "title": "Венцеслава Генова, РУО – Варна: Към момента няма постъпили сигнали за аварии, които биха възпрепятствали учебния процес"}
{"url": "http://www.focus-news.net/news/2018/01/02/2472901/zemetresenie-kray-doyranskoto-ezero-beshe-useteno-v-gartsiya-makedoniya-i-balgariya-obzor.html", "text": "Серия от земетресения бяха регистрирани тази нощ в Гърция, с епицентър Дойранското езеро. Първият трус е регистриран в 00.13 часа, а следващите са през няколко минути. Най-силният трус - с магнитуд 5 по Рихтер е регистриран в 06.24 часа с епицентър на 30 км северно от Солун, край град Кукуш.Епицентърът му е на 20 км югозападно от границата ни с Гърция с дълбочина 7 км. Според сеизмолозите причината за земетресението е натрупването на напрежение между тектонските структури.\r\nТрусът бе усетен не само на гръцка територия, но и в Македония и България. Последвалите вторични трусове са повече от десетина и според експерти ще продължат до около две седмици, като не се очаква някой от тях да е с магнитуд по-голям от регистрираните вече 5 по Ригтер.\r\nВ Гърция земетресението е усетено в Солун и на редица населени места в северната част на страната. Няма данни за жертви и разрушения, но мнозина от жителите в региона са прекарали нощта в автомобилите си. По данни на Института по геодинамика в Атина през последните 24 часа е имало 15 по-слаби земетресения и се очаква те да продължат. \r\nВ Македония поредицата от земни трусове са усетени в района на Дойран, Гевгели, Валандово, Струмица и в цялата южна част на страната. Много хора са излезли по улиците. Няма информация за пострадали и материални щети.\r\nВ България земетресението беше усетено най-силно в общините по поречието на река Струма - Петрич, Сандански и Благоевград, както и в Банско, Разлог, Гоце Делчев. По-слабо трусът е усетен във вътрешността на страната. \r\nСлабо разлюляване за около 20 секунди е усетено и от жителите на Пазарджик към 6.30 часа. 10-15 секунди е продължил трусът във Велинград. Земетресението е усетено слабо по високите етажи на жилищните сгради в София, Кюстендил и Дупница. Жителите на Пловдив, Асеновград и Смолян също са усетили земетресението. Няма данни за жертви, пострадали или материални щети. Ръководителят на Департамент „Сеизмология” проф. Емил Ботев съобщи, че земетресението е усетено най-силно у нас в района на Петрич, който е на 50-60 км от Дойранското езеро. Той обясни, че Беласишкото сеизмично огнище е в съседство с Вардарската сеизмична зона. На границата между тях е разположено Дойранското езеро, където се натрупват напрежения. През определени периоди от време се реализират съответните земетресения, които освобождават това напрежение. \r\nБиляна ИВАНОВА", "date": "2018.01.02", "title": "Земетресение край Дойранското езеро беше усетено в Гърция, Македония и България (ОБЗОР)"}
{"url": "http://www.focus-news.net/news/2018/01/02/2472902/stoyan-yovchev-obshtina-peshtera-parviyat-kamion-sas-smet-ot-obshtinata-e-priet-na-novoto-regionalno-depo.html", "text": "Първият камион със смет от община Пещера бе приет на новото регионално депо, съобщи за Радио „Фокус” – Пазарджик Стоян Йовчев от Общината. Той уточни, че сметосъбирането в първия работен ден е започнало без сътресения. След като Община Пазарджик е обявила бедствено положение и депото бе отворено, е започнало извозването на отпадъците към него. „На място, за да се увери, че няма проблеми, бе и кметът на Пещера Николай Зайчев. Въпреки че от днес отпадъците ще се карат на по-далечното депо, такса битови отпадъци (ТБО) в Пещера остава непроменена през 2018 година. Заложените постъпления от ТБО са 1 050 000 лева, колкото са и предвидените разходи. Очакваното изпълнение на събираемостта е малко над 1 017 488 лева. От тях 222 000 лева от населението, а почти 800 000 лева са от фирмите в общината. От платените през годините глоби към РИОСВ заради старото сметище днес община Пещера разполага с 1 125 000 лева, които ще се използват за купуването на техника. С част от тези средства се планира изграждането на сепарираща инсталация. Има и проект за инсталациите за предварително третиране на отпадъците и компостиране“, коментира Йовчев. Той допълни, че освен това се планира кампания сред жителите на общината за разделно сметосъбиране, което ще позволи такса смет да се запази такава и за в бъдеще.\r\nВаня НИКОЛОВА", "date": "2018.01.02", "title": "Стоян Йовчев, Община Пещера: Първият камион със смет от общината е приет на новото регионално депо"}
{"url": "http://www.focus-news.net/news/2018/01/02/2472903/sport-arsen-venger-otreche-arsenal-da-ima-interes-kam-david-luish-na-tozi-etap.html", "text": "Мениджърът на Арсенал Арсен Венгер отрече появилата се в някои британски вестници информация, според която воденият от него отбор смята да привлече защитника на Челси Давид Луиш. Венгер също така заяви, че по време на зимния трансферен прозорец, Арсенал не е  получавал оферти за продажбата на Алексис Санчес или Месут Йозил, чийто договори изтичат през лятото.", "date": "2018.01.02", "title": "Спорт: Арсен Венгер отрече Арсенал да има интерес към Давид Луиш на този етап"}
{"url": "http://www.focus-news.net/news/2018/01/02/2472904/burgas-kamion-e-katastrofiral-v-rayona-na-benzinostantsiya-na-otbivkata-za-selo-cherni-vrah-v-posoka-sredets.html", "text": "Около 10.44 часа на пътя Бургас - Средец, преди бензиностанция на отбивката за село Черни връх в посока Средец, на около 4-5 километра след к-с „Меден рудник“, по неустановени причини самостоятелно катастрофира камион МАН с прикачено полуремарке, с бургаска регистрация. Това съобщиха от Областната дирекция на МВР – Бургас. Тежкотоварният автомобил е бил управляван от 60-годишен водач, чието здравословно състояние е в процес на установяване. Камионът превозвал профилирани квадратни железа, познати като кнюпели. Към момента се извършва оглед на мястото от служители от сектор „Пътна полиция“. Движението не е затруднено.", "date": "2018.01.02", "title": "Бургас: Камион е катастрофирал в района на бензиностанция на отбивката за село Черни връх в посока Средец"}
{"url": "http://www.focus-news.net/news/2018/01/02/2472905/sliven-225-dushi-sa-potarsili-speshna-pomosht-v-mbal-d-r-ivan-seliminski-prez-poslednite-pochivni-dni.html", "text": "225 души са потърсили спешна помощ в МБАЛ „Д-р Иван Селимински” – Сливен от 29 декември до 1 януари. Това съобщиха от лечебното заведение. Хоспитализирани са 95 от тях. Оказана е лекарска помощ на един пострадал при пътнотранспортно произшествие, но не се е наложило приемане в болницата. За периода четирима души са получили инсулт, една жена е била нахапана от домашно куче.\r\n25-годишен мъж е получил нараняване на пръст от пиротехническо средство.\r\nИзвършени са 14 операции и 12 раждания. От началото на годината в болницата са родени 4 бебета. В новогодишната нощ не е имало раждания.", "date": "2018.01.02", "title": "Сливен: 225 души са потърсили спешна помощ в МБАЛ „Д-р Иван Селимински” през последните почивни дни"}
{"url": "http://www.focus-news.net/news/2018/01/02/2472906/borislav-zamfirov-zam-kmet-na-svishtov-obshtinata-shte-osiguri-bezplaten-transport-do-mestnostta-pametnitsite-za-yordanovden.html", "text": "Безплатен транспорт до местността Паметниците осигурява Община Свищов за Йордановден. Автобусът ще тръгне от площад „Свобода“ след приключване на празничната литургия, която ще се проведе в храма „Св. Троица“. Това съобщи в предаването „Добре дошли в Свищов“ на Радио „Фокус“ – Велико Търново зам.-кметът на Общината Борислав Замфиров. По думите му голяма част от хората, които се включват в общинските чествания избират да отидат със собствен транспорт. Общинският автобус се осигурява за тези, които нямат такава възможност. \r\n„Скачачите за кръста, които идват, също са със собствен транспорт, защото им е по-удобно и после по-бързо се придвижват до мястото, което сме им осигурили, за да се измият с топла вода. Там ще има и специална почерпка за тях. Понеже местността е на около 3 км от града голяма част от празнуващите идват с личните си автомобили“, обясни Замфиров. \r\nПрез миналата година в празника са участвали между 100 – 150 души. От тези, които са се включили в изнесения християнски ритуал, около десетина са били именници. „Дано през тази година, след като времето ще е по-топло, да има повече хора, които да дойдат да споделят празника с нас, да си измият ръцете и очите за здраве и да прекараме наистина добре“, призова Борислав Замфиров.\r\nЛуиза ТРАНЧЕВА", "date": "2018.01.02", "title": "Борислав Замфиров, зам.-кмет на Свищов: Общината ще осигури безплатен транспорт до местността Паметниците за Йордановден"}
{"url": "http://www.focus-news.net/news/2018/01/02/2472907/veliko-tarnovo-politsiyata-razsledva-krazhba-na-10-000-leva-i-zlatni-nakiti-ot-zhilishte-v-lyaskovets.html", "text": "10 000 лева и златни накити откраднаха от жилище в Лясковец, съобщиха от Областната дирекция на МВР – Велико Търново. Взломната кражба се разследва от служители на Районно управление „Полиция” – Горна Оряховица. Сигнал за извършеното престъпление е получен в неделя. По данни на собствениците липсвали 10 000 лева и златни накити. На местопроизшествието е извършен оглед. По случая е започнато досъдсебно производство.", "date": "2018.01.02", "title": "Велико Търново: Полицията разследва кражба на 10 000 лева и златни накити от жилище в Лясковец"}
{"url": "http://www.focus-news.net/news/2018/01/02/2472908/ruse-dvama-dushi-sa-postradali-v-katastrofata-na-patya-ruse-byala-pri-razklona-za-s-pirgovo.html", "text": "Двама души са пострадали в катастрофата на пътя Русе – Бяла, при разклона за с. Пиргово. Това съобщиха за  Агенция „Фокус“ от пресцентъра на ОДМВР-Русе. Произшествието е станало в района на т. нар. „Мойсев баир“. Два леки автомобила са се ударили челно. Пострадали са двамата водачи, които са били откарани с линейки към болницата в Русе. Все още няма информация за състоянието им. Наложило се е екипи на пожарната да окажат помощ за изваждането на единия от шофьорите. В момента екипи на полицията обработват произшествието на място и е създадена временна организация на движението, но пътят е проходим.", "date": "2018.01.02", "title": "Русе: Двама души са пострадали в катастрофата на пътя Русе – Бяла, при разклона за с. Пиргово"}
{"url": "http://www.focus-news.net/news/2018/01/02/2472909/blagoevgrad-momche-e-parvoto-bebe-za-2018-godina-v-oblastta.html", "text": "Момче е първото бебе за 2018 година в Благоевград. Това съобщиха за Радио „Фокус” – Пирин от Многопрофилна болница за активно лечение – Благоевград. Детето се е родило днес в 11.35 часа. Момченцето е с тегло 3,450 кг и височина 53 см. Детето е първо за семейството.\r\nЛивия НИНОВА", "date": "2018.01.02", "title": "Благоевград: Момче е първото бебе за 2018 година в областта"}
{"url": "http://www.focus-news.net/news/2018/01/02/2472911/interfaks-konstitutsionniyat-sad-na-moldova-vremenno-preustanovi-pravomoshtiyata-na-igor-dodon.html", "text": "Конституционният съд на Молдова временно преустанови правомощията на президента на страната Игор Додон, съобщава Интерфакс. Взетото във вторник решение е предизвикано от неколкократните откази на Додон засягащи предложение от министър-председателя за назначаването на пет нови министри и двама вицепремиери. Според законите на страната, държавният глава има право да откаже премиерско предложение за министър само веднъж. Правомощията на Додон временно ще преминат или към министър-председателя Павел Филип или към председателя на парламента. \r\nПрез декември в Конституционния съд бе подаден сигнал срещу президента от група народни представители, заради отказа на държавния глава да назначи който и да е от седемте предложения за нови членове на правителството, които трябваше да заменят някои освободени от постовете си министри. Според закона на Молдова, президентът има право да откаже на предложение на министър-председателя само веднъж. Ако премиерът реши да номинира повторно същия човек, държавният глава е длъжен да подпише указ за неговото назначение. \r\nКонституционният съд трябва да вземе решение дали председателя на парламента или премиера Павел Филип ще изпълняват временно президентските задължения. : Цанко Цолов", "date": "2018.01.02", "title": "Интерфакс: Конституционният съд на Молдова временно преустанови правомощията на Игор Додон"}
{"url": "http://www.focus-news.net/news/2018/01/02/2472912/plovdiv-rayonna-prokuratura-asenovgrad-nastoyava-za-po-tezhki-nakazaniya-spryamo-11-dushi-izvarshili-huliganski-deystviya-v-rayona-na-yazovir-40-te-izvora-i-v-asenovgrad.html", "text": "На 2 януари 2018 г. Районна прокуратура-Асеновград внесе в законния срок протест срещу размера на наказанията спрямо 11 души, подсъдими за извършено хулиганство с особена дързост и цинизъм, отправяне на закани с убийство и нанасяне на средни телесни повреди по хулигански подбуди. Това съобщиха от пресцентъра на Апелативна прокуратура-Пловдив. Деянията са извършени на 26 юни 2017 г. в района на язовир „40-те извора“ и в Асеновград.  Протестът е внесен чрез Районен съд-Асеновград до Окръжен съд-Пловдив. \r\nНа 18 декември 2017 г. Районен съд-Асеновград определи шест условни наказания и 5 ефективни присъди спрямо 11-те подсъдими. Районна прокуратура-Асеновград протестира единствено размера на определените наказания, а не техния вид, като настоява за по-високи, тъй като смята, че наложените такива от съда са занижени. Предстои произнасяне на Окръжен съд-Пловдив.", "date": "2018.01.02", "title": "Пловдив: Районна прокуратура-Асеновград настоява за по-тежки наказания спрямо 11 души, извършили хулигански действия в района на язовир „40-те извора“ и в Асеновград"}
{"url": "http://www.focus-news.net/news/2018/01/02/2472914/veliko-tarnovo-zhitelite-na-grada-i-naselenite-mesta-ot-obshtinata-veche-mogat-da-plashtat-mestnite-danatsi-i-taksa-smet-za-2018-g.html", "text": "Жителите на Велико Търново и населените места от общината вече могат да заплащат местните данъци и таксата за битови отпадъци за 2018 г., съобщиха от пресцентъра на Общината. Съгласно изготвената тригодишна бюджетна прогноза ставките остават без промяна. Съобщения за дължимите суми ще бъдат изпратени в законоустановения срок, който е до началото на март. \r\nВноските за местните данъци и таксата за битови отпадъци (ТБО) могат да бъдат платени на две части - до 30 юни и до 31 октомври. 5% е отстъпката, ако данъците върху сградите и върху превозните средства бъдат платени в целия им размер до 30 април. За такса „Смет“ облекчението е 10%.\r\nБез промяна остават местата, където жителите на Велико Търново и населените места могат да заплатят местните си данъци и такси: централен офис на Общинска данъчна служба, който се намира на ул. „Христо Караминков №19; изнесен център в Мол Велико Търново – ул. „Оборище №18; изнесен офис в кв. „Чолаковци” – СОУ „Владимир Комаров”, ул. „Бяла Бона №9. Плащания се приемат също на касите на „Изипей” и Банка ДСК, чрез пощенски запис и по банков път. Информация за банковите сметки може да бъде намерена на сайта на Община Велико Търново.\r\nОбществено обсъждане на проекта за Бюджет ‘2018 ще се състои на 4 януари, четвъртък, в голямата зала на общината. Дискусията ще започне в 10.30 часа.", "date": "2018.01.02", "title": "Велико Търново: Жителите на града и населените места от общината вече могат да плащат местните данъци и такса смет за 2018 г."}
{"url": "http://www.focus-news.net/news/2018/01/02/2472915/reuters-moldovskiyat-prezident-osadi-reshenieto-na-konstitutsionniya-sad-da-go-lishi-vremenno-ot-pravomoshtiyata-mu.html", "text": "Молдовският президент Игор Додон осъди решението на Конституционният съд на страната, според което държавният глава е временно лишен от своите правомощия, съобщава Reuters. \r\nВ съобщение, направено от официалната страница на Додон в една от социалните мрежи се казва, че „Съдът отново потвърди образа си на политически послушен инструмент, а не на конституционна институция. Това е срамно и жалко падение на държава, която има себе си за демократична“. : Цанко Цолов", "date": "2018.01.02", "title": "Reuters: Молдовският президент осъди решението на Конституционния съд да го лиши временно от правомощията му"}
{"url": "http://www.focus-news.net/news/2018/01/02/2472916/d-r-nadezhda-todorovska-bchk-samo-21-na-1000-balgari-daryavat-krav.html", "text": "Има още какво да обясним за важността на кръводаряването, тъй като само 21 на 1000 българи даряват кръв. Това каза заместник-генералният директор на БЧК д-р Надежда Тодоровска в интервю за Агенция „Фокус“. „БЧК активно работи за подобряване на информираността на обществото, че освен висок хуманен жест, кръводаряването е необходимост. Кръвта няма заместител. Около 500 човека на ден се нуждаят от ново преливане. БЧК заедно с Националния център за хематология и трансфузиология организират кръводарителски кампании и акции. За съжаление сме далеч от това, което бихме искали да получим, а именно 30 на 1000 души кръводарители“, коментира д-р Тодоровска. Тя поясни, че  БЧК е направил за втори път тази година една много успешна акция с подкрепата на словашкото посолство. „В един ден на 14 ноември дариха 40 души. Да си кръводарител това е марка за здраве. За да се дарява кръв, човек трябва наистина да е здрав и да е в добра кондиция, за да може да стане кръводарител. Затова ние постоянно работим сред различни групи от населението, но най-вече разчитаме на студентите и младите хора, които веднъж заразили се с вируса на доброто, продължават в годините да дават кръв и да стават доброволни кръводарители. Имаме множество такива примери в цялата страна“, заяви заместник-изпълнителният директор на БЧК.\r\nДеница КИТАНОВА", "date": "2018.01.02", "title": "Д-р Надежда Тодоровска, БЧК: Само 21 на 1000 българи даряват кръв"}
{"url": "http://www.focus-news.net/news/2018/01/02/2472917/ekathimerini-germanets-i-balgarka-byaha-otkriti-martvi-na-gratski-ostrov.html", "text": "30-годишен германец и 23-годишна жена от български произход бяха открити мъртви на о. Кефалония, където двойката е била наела къща за гости, пише гръцкото електронно издание Ekathimerini. Местната полиция е разкрила, че най-вероятно става въпрос за двойно самоубийство. \r\nТелата са били намерени в новогодишната нощ от собственика на къщата. По случая се води разследване, като труповете са прехвърлени за аутопсия в Патрас. Самоличността им не е разкрита към момента.: Цанко Цолов", "date": "2018.01.02", "title": "Ekathimerini: Германец и българка бяха открити мъртви на гръцки остров"}
{"url": "http://www.focus-news.net/news/2018/01/02/2472918/veliko-tarnovo-ogranicheno-e-dvizhenieto-po-pat--5-veliko-tarnovo-ruse-v-uchastaka-polski-trambesh-radanovo-poradi-katastrofa.html", "text": "Ограничено е движението по път І-5 Велико Търново – Русе в участъка Полски Тръмбеш - Раданово, поради катастрофа. Това съобщиха от пресцентъра на Агенция \"Пътна инфраструктура\". Движението се осъществява по обходен маршрут през гр. Полски Тръмбеш.", "date": "2018.01.02", "title": "Велико Търново: Ограничено е движението по път І-5 Велико Търново – Русе в участъка Полски Тръмбеш - Раданово, поради катастрофа"}
{"url": "http://www.focus-news.net/news/2018/01/02/2472919/tsarskoto-semeystvo-posreshtna-novata-godina-v-balgariya.html", "text": "За 80-тия си юбилей Н. В. Цар Симеон II беше зарадван с нов подарък - царското семейство го изненада като всички се събраха отново заедно да прекарат коледните и новогодишни празници в Боровец. Това съобщиха от пресофиса на Н. В. Цар Симеон II. От Лондон пристигнаха Княз Кирил и децата му Мафалда, Олимпия и Тасило. От Мадрид – князете Кубрат и Константин-Асен, заедно със семействата си, Княгиня Мириам с князете Борис и Белтран, а още от преди Коледа в Боровец със семейството си е Княгиня Калина.\r\nПреди да отпътуват към “Царска Бистрица” на 27 декември 2017 г., Царят и семействата на князете Кубрат и Константин – Асен  си направиха снимка пред възпоменателната плоча за Княз Кардам в парка “Врана”. През 2014 г., когато Князът беше в кома в дома си в Мадрид, по случай неговия 50-ти юбилей, по инициатива на обществен клуб “Корона” беше посадена брезова горичка от 50 дървета.\r\nВеднага след това отидоха в Боровец, където с нетърпение ги очакваше да ги посрещне Царица Маргарита.\r\nДнес, 2 януари 2017 г., царското семейство присъства на водосвет за здраве и успехи през новата година, който беше отслужен в православния параклис в Царска Бистрица “Свети Йоан Рилски Чудотворец”. Той е построен от Цар Симеон и осветен през 2006 година на мястото, където се венча Княгиня Калина. Така семейството отбеляза и 15 години от сватбата на Княгинята и г-н Китин Муньос, които се навършиха на 26 октомври 2017 година.", "date": "2018.01.02", "title": "Царското семейство посрещна новата година в България"}
{"url": "http://www.focus-news.net/news/2018/01/02/2472920/burgas-rayonna-prokuratura-pomorie-predade-na-sad-obvinyaemi-za-poboy-s-metalna-palka-i-boks.html", "text": "Районна прокуратура – Поморие предаде на съд Веселин К. ( на 27 г. от гр. Поморие.). Той е подсъдим за това, че на 14 януари 2016 г. в гр. Поморие, в близост до сградата на Община Поморие, в качеството  му на извършител, в съучастие с неустановено по делото лице (съизвършител) и в съучастие с Мартин Д. (помагач, осигурил средството за извършване на престъплението), чрез нанасяне на удари с метален предмет (телескопична палка)  в областта на лицето и главата, причинил  средна телесна повреда на Стоян Т., изразяваща се във фрактура на лицеви кости, което довело до трайно  затруднение на речта, като телесната повреда е причинена с особена жестокост – престъпление по чл.131, ал.1, т.9, предл.  последно. Това съобщиха от Апелативна прокуратура-Бургас.\r\nНа съд е предаден и Мартин Д. (на 31г. от гр. Поморие). Той е подсъдим за това, че на 14 януари 2016 г. в гр. Поморие, в качеството му на помагач, в съучастие неустановено по делото лице (съизвършител) и  с Веселин К. (съизвършител), спомогнал двамата  извършители да причинят средна телесна повреда на Стоян Т., изразяваща се във фрактура на лицеви кости, което довело до трайно  затруднение на речта, причинена чрез нанасяне на удари с метален предмет (телескопична палка) в областта на главата и лицето на пострадалия, като осигурил  средството за извършване на престъплението  - телескопичната палка – престъпление по чл.129, ал.2, предл. 2, вр. ал.1, вр. чл.20 , ал.4 от НК.\r\nНа горепосочената дата пострадалият се прибирал към дома си пеша. Изведнъж видял маскиран мъж пред себе си, който се затичал към него, като в едната си ръка държал палка, а в другата нож. Мъжът ударил силно Стоян Т. по лицето с палката. От удара пострадалият паднал назад  и ударил главата си в земята. След това видял и втори маскиран мъж. Двамата маскирани нанесли множество удари по лицето и главата на Стоян Т. с палката и с друг метален предмет, който пострадалият оприличил на „бокс“. Пострадалият успял да стане  и побягнал по улицата крещейки. Тогава Стоян Т. забелязал и още един мъж, който не му нанася удари. Малко след това пострадалият бил застигнат от единия нападател, който му нанесъл нови удари  с палката по лицето и главата.\r\nПредстои Районен съд – Поморие да назначи дата за провеждане на съдебното заседание.", "date": "2018.01.02", "title": "Бургас:  Районна прокуратура – Поморие предаде на съд обвиняеми за побой с метална палка и бокс"}
{"url": "http://www.focus-news.net/news/2018/01/02/2472921/sport-karolin-voznyatski-se-klasira-za-osmina-finalite-na-turnira-v-oukland.html", "text": "Датската тенисистка Каролин Возняцки се класира за осминафиналите на турнира в Оукланд, Нова Зеландия, след като победи с 2:0 сета американката Мадисън Бренгъл. Поставената под номер едно в схемата Возняцки се наложи с 6:3, 6:0, като следващата ѝ противничка е хърватката Петра Мартич, която победи също с 2:0 сета чешката тенисистка Маркета Вондрусова.", "date": "2018.01.02", "title": "Спорт: Каролин Возняцки се класира за осмина финалите на турнира в Оукланд"}
{"url": "http://www.focus-news.net/news/2018/01/02/2472922/donald-tramp-sanktsiite-sreshtu-severna-koreya-imat-ogromno-vazdeystvie.html", "text": "Санкциите и натиска срещу Северна Корея имат „огромно въздействие“ върху изолирания режим, това е заявил американският президент Доналд Тръмп, предава AFP. \r\nКоментарът на държавния глава е направен по повод новогодишното изявление на севернокорейския лидер Ким Чен-ун, в което бе отправено предложение към Сеул за започване на преговори и намаляване на напрежението на полуострова. \r\n„Може би това е добра новина, може би не е, ще видим“, написа още Тръмп от профила си в една от социалните мрежи. : Цанко Цолов", "date": "2018.01.02", "title": "Доналд Тръмп: Санкциите срещу Северна Корея имат огромно въздействие"}
{"url": "http://www.focus-news.net/news/2018/01/02/2472923/kyustendil-patishtata-v-regiona-sa-prohodimi-pri-zimni-usloviya.html", "text": "Пътищата в региона са проходими при зимни условия. Това съобщи за Радио „Фокус” – Кюстендил дежурният в Областно пътно управление – Кюстендил. Пътните настилки са предимно сухи. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 3 януари 2018 г. С нормална интензивност е движението по автомагистрала „Струма” и път Е-79. Слаб е трафикът в посока ГКПП „Гюешево”.\r\nВенцеслав ИЛЧЕВ", "date": "2018.01.02", "title": "Кюстендил: Пътищата в региона са проходими при зимни условия"}
{"url": "http://www.focus-news.net/news/2018/01/02/2472924/pazardzhik-obshtina-velingrad-kandidatstva-s-proekt-po-op-okolna-sreda-za-instalatsii-za-predvaritelno-tretirane-na-bitovi-otpadatsi.html", "text": "По Оперативна програма (ОП) „Околна среда“ Община Велинград кандидатства за финансиране по „Комбинирана процедура за проектиране и изграждане на компостиращи инсталации и на инсталации за предварително третиране на битови отпадъци”, съобщи за Радио „Фокус“ – Пазарджик кметът на Велинград д-р Костадин Коев. Той обясни, че по този начин, на територията на Велинград ще бъде осигурена възможност да се изгради и въведе в експлоатация инсталация за компостиране на разделно събрани зелени и биоразградими битови отпадъци и на инсталация за предварително третиране на смесено събрани битови отпадъци. „Целта е предварително да се третират отпадъците и количеството им да намалее до минимум, което ще облекчи жителите на община Велинград по отношение на такса битови отпадъци“, допълни кметът. Той уточни, че проектът е на стойност 10 310 072 лева.\r\nВаня НИКОЛОВА", "date": "2018.01.02", "title": "Пазарджик: Община Велинград кандидатства с проект по ОП „Околна среда“ за инсталации за предварително третиране на битови отпадъци"}
{"url": "http://www.focus-news.net/news/2018/01/02/2472925/d-r-seryozha-tsenkov-tsentar-za-speshna-meditsinska-pomosht-montana-116-sa-prietite-povikvaniya-za-trite-pochivni-dni.html", "text": "116 са повикванията приети повиквания за трите почивни дни около новогодишните празници в Център за спешна медицинска помощ-Монтана, каза за Радио „Фокус“ – Видин д-р Серьожа Ценков, директор на центъра. В новогодишната нощ в Спешния център е постъпил 29-годишен мъж от Берковица с разкъсно-контузна рана на едната ръка, причинена от фойерверк. След обработване на раната мъжът е освободен за домашно лечение. През трите дни в Спешния център най-голям е бил потокът от хора, страдащи от хронични заболявания.\r\nАнна ЛОЗАНОВА", "date": "2018.01.02", "title": "Д-р Серьожа Ценков, Център за спешна медицинска помощ-Монтана:  116 са приетите повиквания  за трите почивни дни"}
{"url": "http://www.focus-news.net/news/2018/01/02/2472926/interfaks-predsedatelyat-na-parlamenta-shte-poeme-vremenno-prezidentskite-funktsii-v-moldova.html", "text": "Председателят на Парламента в Молдова Адриан Канду ще поеме временно функциите на държавния глава Игор Додон, който по-рано  бе лишен за кратко от правомощията си след решение на Конституционния съд, съобщава Интерфакс. \r\nСъгласно разпространено от прессекретариата на Парламента съобщение, Канду ще подпише указите за назначаване на нови министри и проведе церемонията по тяхното встъпване в длъжност. Не е съобщено кога ще бъдат назначени новите министри, но според информация на руската агенция, това ще се случи на пети януари. \r\nПо-рано във вторник Конституционния съд на Молдова временно суспендира правомощията на президента Игор Додон след като държавният глава е отказал неколкократно предложенията на премиера Павел Филип за назначаване на петима нови министри и двама вицепремиери. Според закона на Молдова, президентът има право да откаже на предложение от министър-председателя само веднъж. Ако премиерът реши да номинира повторно същия човек, държавният глава е длъжен да подпише указ за неговото назначаване.: Цанко Цолов", "date": "2018.01.02", "title": "Интерфакс: Председателят на Парламента ще поеме временно президентските функции в Молдова"}
{"url": "http://www.focus-news.net/news/2018/01/02/2472927/apostol-apostolov-kmet-na-simitli-xv-yubileyno-izdanie-na-festivala-simitliya-drevnata-zemya-na-kukerite-shte-bade-izpalneno-s-mnogo-iznenadi.html", "text": "XV юбилейно издание на фестивала „Симитлия – Древната земя на кукерите“ ще бъде изпълнено с много изненади за участниците и публиката. Това каза за Радио „Фокус“ – Пирин кметът на Симитли Апостол Апостолов по повод фестивала, който ще се проведе на стадион „Септември“ в града на 13 януари. По думите му се очаква в тазгодишното издание на „Симитлия – Древната земя на кукерите“ да се включат много повече групи и участници, в сравнение с предходните 14 години. \r\n„Интересно е, че тази година местните групи много искаха и предлагаха фестивалът да се проведе в тъмната част на деня, на осветлението на стадион „Септември“, и сигурно това ще се случи поне за част от тях. Причината за това е, че групите, които ще дефилират, са много и ще трябва да започнем от рано, за да може да приключим до края на вечерта. Тази година във фестивала очакваме и доста голямо международно участие. Искам да припомня, че нашият фестивал е уникален с това, че не ние търсим и каним групите, а те търсят нас и искат да вземат участие в „Симитлия – Древната земя на кукерите“, каза още Апостолов. \r\nТой добави, че всяка година към инициативата се присъединяват много нови групи, като това очаква да се случи и на 13 януари 2018 година. „Ще загатна, че тази година ще имаме нови категории за оценяване, но повече за това ще могат да разберат хората на самия фестивал. Надявам се, че и на предстоящото издание, както всяка година преди това, стадионът в Симитли ще е пълен с публика, която ще се радва на едно изключително зрелище“, подчерта Апостолов.\r\nЛивия НИНОВА", "date": "2018.01.02", "title": "Апостол Апостолов, кмет на Симитли: XV юбилейно издание на фестивала „Симитлия – Древната земя на кукерите“ ще бъде изпълнено с много изненади"}
{"url": "http://www.focus-news.net/news/2018/01/02/2472928/veliko-tarnovo-po-nyakolko-parvi-nagradi-v-razlichni-praznichni-konkursi-e-razdadala-obshtina-svishtov-poradi-golemiya-interes-kam-initsiativite.html", "text": "По няколко първи награди в различни празнични конкурси е раздадала Община Свищов. Причината е, че интересът към състезанията е бил много голям и журито трудно е отсъдило кои са да победителите. Това съобщи в предаването „Добре дошли в Свищов“ на Радио „Фокус“ – Велико Търново Росен Маринов, директор Дирекция „Култура и културно наследство“ в Общината. Той припомни, че наградите бяха връчени по време на новогодишните чествания, които се проведоха в центъра на Свищов в нощта на 31-ви декември 2017 г. срещу 1-ви януари 2018 г.. „\r\nКонкурсите се организират за трета поредна година и придобиват все по-голяма популярност. За „Най-красиво изработена картичка“ бяха връчени четири първи награди – една колективна и три индивидуални, съответно за детска градина „Зорница“ в село Ореш и за Мирослав Блажев – 1 „в“ клас в СУ „Димитър Благоев“, Кристиана Кинова – 9 „а“ клас в СУ „Димитър Благоев“ и Мария Рафаилова – 5 „а“ клас в СУ „Николай Катранов“. За „Най-празнична украса“ бяха отличени детските градини „Васил Левски“ с филиал „Детски свят“ и „Слънчо“. „Инициатива на 2017 година“ стана кампанията на ученици от Средно училище „Картанов“, които изработиха макет  на храм „Света Троица“. Той който ще бъде експониран в новосъздадения парк „България на длан – макети на открито“ в Правец“, разказа още Росен Маринов. \r\nПосланието на 2018 година в Свищов е създадено от Центъра за социална рехабилитация и интеграция. Наградите, които бяха връчени са ваучери за материали – за колективите и мобилни телефони за индивидуалните победители. Директорът на Културната дирекция благодари още веднъж на всички участници и изрази радостта си от големия интерес към състезанията.\r\nЛуиза ТРАНЧЕВА", "date": "2018.01.02", "title": "Велико Търново: По няколко първи награди в различни празнични конкурси е раздадала Община Свищов, поради големия интерес към инициативите"}
{"url": "http://www.focus-news.net/news/2018/01/02/2472929/ruse-vazstanoveno-e-dvizhenieto-po-pat-i-5-ruse-byala-pri-razklona-za-s-pirgovo.html", "text": "Възстановено е движението по път I-5 Русе-Бяла при разклона за с. Пиргово. Това съобщиха от пресцентъра на Агенция \"Пътна инфраструктура\".", "date": "2018.01.02", "title": "Русе: Възстановено е движението по път I-5 Русе-Бяла при разклона за с. Пиргово"}
{"url": "http://www.focus-news.net/news/2018/01/02/2472930/veliko-tarnovo-rekordna-e-razhdaemostta-v-grada-za-vtora-poredna-godina.html", "text": "Рекордна е раждаемостта във Велико Търново за втора поредна година. 1096 бебета са проплакали в Старата столица за 2017 година, каза пред Общинско радио д-р Светлозар Стойков - началник на Акушеро-гинекологичното отделение в областната болница „Д-р Стефан Черкезов“. Това съобщиха от пресцентъра на Община Велико Търново. Новородените са с 14 повече спрямо 2016 година, в която също бе отчетен „бейби бум“. \r\nСтарата столица се утвърждава като лидер в България по раждаемост и е единственият град в Северен централен район, чието население се увеличава.\r\nМомченце с тегло 3 кг. и 20 грама, на ръст 50 сантиметра, е първото бебе за 2018-а година, родено във Велико Търново. Това каза още доц. Стойков пред Общинско радио. Майката е 31-годишна и също е от Старата столица. Момиченце е последното новородено за изминалата година. \r\nВ официалната си страница във Фейсбук кметът Даниел Панов поздрави всички родители и пожела на тях и на децата им новата година да бъде здрава, успешна и да им донесе много щастие.", "date": "2018.01.02", "title": "Велико Търново: Рекордна е раждаемостта в града за втора поредна година"}
{"url": "http://www.focus-news.net/news/2018/01/02/2472931/afp-kanada-prizova-iran-da-uvazhava-pravata-na-protestirashtite.html", "text": "Канада излезе със своя позиция засягаща продължаващите протести в Иран, в която страната призовава Техеран да спазва правата на демонстрантите, след като стана известно, че поне 21 души са загинали а стотици други – арестувани, съобщава AFP. \r\n„Канада е окуражена да види, че иранските граждани упражняват своето основно право на мирен протест“, се казва в съобщение на външното ведомство в Отава. „Призоваваме ирански властите да защитават и уважават тези демократични човешки права“, се казва още в позицията на Канада. : Цанко Цолов", "date": "2018.01.02", "title": "AFP: Канада призова Иран да уважава правата на протестиращите"}
{"url": "http://www.focus-news.net/news/2018/01/02/2472932/smolyan-mokri-i-zaledeni-na-mesta-no-obraboteni-sa-patishtata-v-oblastta.html", "text": "Проходими при зимни условия са пътищата в област Смолян, съобщиха за Радио „Фокус“ – Смолян от Областно пътно управление – Смолян. Времето е ясно, без валежи. Пътните настилки са предимно сухи, но по сенчестите и усойните места има мокри и заледени, но опесъчени, участъци. Повишена е опасността от падащи камъни по всички републикански направления в областта. През деня са получени няколко сигнала за паднали единични камъни по различни направления в областта, които са разчистени своевременно.\r\nПоради стеснен габарит на пътя остава ограничено движението за МПС над 12 тона без ремаркета и полуремаркета по пътя Лъки – Рожен през целия зимен сезон. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян пътните настилки по улиците в града са сухи. Автомобилният трафик в края на работния ден е интензивен. По-натоварено е движението по централните улици и входно-изходните артерии на града.\r\nНели ГЕРГЬОВСКА", "date": "2018.01.02", "title": "Смолян: Мокри и заледени на места, но обработени, са пътищата в областта"}
{"url": "http://www.focus-news.net/news/2018/01/02/2472933/tass-egipetskite-sili-za-sigurnost-sa-predotvratili-mashtaben-atentat-na-teritoriyata-na-stranata.html", "text": "Египетските сили за сигурност са предотвратили опит за мащабен атентат на територията на страната, съобщава ТАСС. По думите на неназован представител на вътрешното министерство, на сутринта на втори януари, полицията е получила данни за наличието на боен арсенал разположен в един от жилищните квартали на столицата Кайро. В рамките на няколко часа служителите на реда са изпратили екипи на мястото и обезвредили заплахата. Правоохранителните органи са претърсили сградата, където са се помещавали боеприпасите, като в един от апартаментите са открити 11 самоделни взривни устройства а в друг – 65 килограма взривна субстанция. \r\nИнформацията е разкрита на полицията от задържан по-рано екстремист. Според неговите данни, оръжията и боеприпасите са били предназначени за извършването на терористичен акт. : Цанко Цолов", "date": "2018.01.02", "title": "ТАСС: Египетските сили за сигурност са предотвратили мащабен атентат на територията на страната"}
{"url": "http://www.focus-news.net/news/2018/01/02/2472934/reuters-dva-artileriyski-snaryadi-izstrelyani-ot-teritoriyata-na-siriya-sa-padnali-v-turskata-provintsiya-hatay.html", "text": "Два артилерийски снаряди, изстреляни от територията на Сирия, са паднали в турската провинция Хатай във вторник, съобщава Reuters, като се позовава на данни от Анадолската агенция. Снарядите са били изстреляни от територии, контролирани от силите на президента Башар Асад, като няма съобщения за жертви или щети. \r\nВ края на декември турският президент Реджеп Тайип Ердоган нарече своя сирийски колега терорист, като добави още, че мирните преговори няма да постигнат напредък докато Асад държи властта, припомня агенцията. : Цанко Цолов", "date": "2018.01.02", "title": "Reuters: Два артилерийски снаряди, изстреляни от територията на Сирия, са паднали в турската провинция Хатай"}
{"url": "http://www.focus-news.net/news/2018/01/02/2472935/aktsenti-v-sutreshniya-blok-na-radio-fokus-dobro-utro-balgariya-na-3-yanuari.html", "text": "След поскъпването на природния газ от 1-ви януари - ще плащаме ли повече за ток и парно през 2018-та г. и очаква ли се цената на синьото гориво да се увеличава още? По темата ще разговаряме с енергийния експерт проф. Атанас Тасев. \r\nЩе преодолее ли парламентът президентското вето върху антикорупциония закон и има ли реална воля за борба с корупцията у нас? Очаквайте с коментар политическия анализатор проф. Михаил Константинов. \r\nПикът на грипа ни очаква в края на януари – как да се предпазим ефективно, ще попитаме д-р Ангел Кунчев, главен държавен здравен инспектор. \r\nВ Бойчиновци продължава дарителската кампания в подкрепа на семействата, останали без дом навръх Бъдни вечер. Колко са събраните до момента средства, ще научим от кореспондента ни Анна Лозанова. Как ще бъде отбелязана годината на Ботев в Калофер ще ни разкаже в аванс Цветана Тончева от Радио „Фокус“-Пловдив. \r\nСлушайте „Добро утро, България“ по Радио „Фокус“ от 06.00 до 10.00 часа, с водещ Евелин Цанева!", "date": "2018.01.02", "title": "Акценти в сутрешния блок на Радио „Фокус“ „Добро утро, България“ на 3 януари"}
{"url": "http://www.focus-news.net/news/2018/01/02/2472936/sofiya-lek-avtomobil-e-padnal-v-izkopa-na-stroyashtoto-se-metro-na-bul-montevideo-v-zhk-ovcha-kupel-1-postradali-sa-dve-zheni.html", "text": "Лек автомобил е паднал в изкопа на строящото се метро на бул. „Монтевидео“ в ж.к. „Овча купел 1“. Това съобщиха за Агенция „Фокус“ от пресцентъра на МВР. Инцидентът е станал в 12.10 часа. В автомобила са пътували две жени - майка и дъщеря. Шофирала е дъщерята, която е с фрактура след инцидента. Другата жена е леко пострадала. Причините за инцидента се изясняват.\r\nБиляна ИВАНОВА", "date": "2018.01.02", "title": "София: Лек автомобил е паднал в изкопа на строящото се метро на бул. „Монтевидео“ в ж.к. „Овча купел 1“, пострадали са две жени"}
{"url": "http://www.focus-news.net/news/2018/01/02/2472937/veliko-tarnovo-petima-dushi-sa-postradali-pri-katastrofa-mezhdu-lek-avtomobil-s-rumanska-registratsiya-i-balgarski-bus-na-patya-veliko-tarnovo-ruse-pri-polski-trambesh.html", "text": "Петима души са пострадали при катастрофа на пътя Велико Търново-Русе, между двата изхода на Полски Тръмбеш. Това съобщиха от Областна дирекция на МВР – Велико Търново. Произшествието е станало около 16.00 часа. По първоначална информация челно са се ударили лек автомобил с румънска регистрация и български бус. Пострадали са 5 души – водачът на лекия автомобил и пътничка в него, водачът на буса и двама от пътувалите с него. Причините за произшествието са в процес на изясняване. Пътят е временно затворен. Всички автомобили се пренасочват през Полски Тръмбеш.", "date": "2018.01.02", "title": "Велико Търново: Петима души са пострадали при катастрофа между лек автомобил с румънска регистрация и български бус на пътя Велико Търново-Русе при Полски Тръмбеш"}
{"url": "http://www.focus-news.net/news/2018/01/02/2472938/pet-tela-sa-otkriti-v-kashta-v-novi-iskar.html", "text": "Столичната полиция изяснява обстоятелствата около тежък случай в Нови Искър, съобщиха от пресцентъра на МВР. Сигнал за роднини, с които няма връзка, е получен в столичната полиция днес следобед – мъж съобщил, че не може да се свърже по телефона със свой близък, с който обичайно са в редовен контакт. Към адреса в Нови Искър са изпратени патрули от Второ РУ-СДВР. В къщата са открити общо пет тела – по първоначални данни - двама мъже, две жени и момче. На място се извършва оглед. Предстои изясняване на причините, довели до смъртта на обитателитена имота.", "date": "2018.01.02", "title": "Пет тела са открити в къща в Нови Искър"}
{"url": "http://www.focus-news.net/news/2018/01/02/2472939/montana-obraboten-i-opesachen-e-patyat-prez-prohoda-petrohan.html", "text": "Обработен и опесъчен е пътят през прохода Петрохан, съобщиха за Радио „Фокус” – Видин от Областно пътно управление-Монтана. Пътят е проходим при зимни условия. Проходът остава затворен за преминаване на тежкотоварни автомобили над 12 тона и автомобили с ремаркета. Поставени са указателни табели. Трафикът през „Петрохан” е с нормална интензивност.\r\nАнна ЛОЗАНОВА", "date": "2018.01.02", "title": "Монтана: Обработен и опесъчен е пътят през прохода Петрохан"}
{"url": "http://www.focus-news.net/news/2018/01/02/2472940/blagoevgrad-koloni-ot-avtomobili-sa-se-obrazuvali-v-rayona-na-paten-vazel-simitli.html", "text": "Колони от автомобили са се образували в района на пътен възел „Симитли“, където се събира целият трафик на идващите от Банско и тези от ГКПП „Кулата“ и София. Това съобщиха за Радио „Фокус“ – Пирин от Областно пътно управление – Благоевград. Като цяло движението по пътя от и за Банско към момента е много натоварено. Интензивен е и трафикът по автомагистрала „Струма“ и главен път Е-79 в област Благоевград. Пътните настилки са предимно сухи, само на места в усойните и в планинските райони - заледени и обработени. Повишена опасност от падащи камъни има в Кресненското дефиле и по второкласен път Симитли – Гоце Делчев. Няма въведени ограничения за движение в областта. През деня не са регистрирани тежки пътни инциденти в областта.\r\nЛивия НИНОВА", "date": "2018.01.02", "title": "Благоевград: Колони от автомобили са се образували в района на пътен възел „Симитли“"}
{"url": "http://www.focus-news.net/news/2018/01/02/2472941/sport-britanskata-futbolna-asotsiatsiya-povdigna-obvineniya-sreshtu-arsen-venger.html", "text": "Британската Футболна асоциация повдигна обвинения срещу треньора на Арсенал Арсен Венгер заради неговия протест по време на гостуването на Уест Бромич. Реферът на мача отсъди нарушение в полза на домакините в самия край на срещата, което доведе до изравняване на резултата, като Венгер на пропусна да изрази недоволството си. Повдигнатите обвинения са заради грубия език и отношение срещу главния съдия минути след края на мача.", "date": "2018.01.02", "title": "Спорт: Британската Футболна асоциация повдигна обвинения срещу Арсен Венгер"}
{"url": "http://www.focus-news.net/news/2018/01/02/2472942/vidin-patnite-nastilki-v-oblastta-sa-vlazhni-i-na-mesta-hlazgavi.html", "text": "Пътните настилки във Видинска област са влажни и на места - хлъзгави, съобщиха за Радио „Фокус“ – Видин от Областно пътно управление – Видин. Засилен е трафикът в участъка на главен път Е-79 в областта в посока Дунав мост 2. Най-много автомобили се движат в пътната отсечка Дунавци – Видин. На места по път Е-79 в посока за Видин се движат колони от тежкотоварни автомобили. Тежкотоварни автомобили паркират в началото на Видин, като изчакват в кабината нощта и на другия ден рано сутринта, когато няма натоварване на пункта на Дунав мост 2, преминават спокойно.\r\nАнна ЛОЗАНОВА", "date": "2018.01.02", "title": "Видин: Пътните настилки в областта са влажни и на места - хлъзгави"}
{"url": "http://www.focus-news.net/news/2018/01/02/2472943/pregled-na-mezhdunarodnite-novini-do-18-chasa-agentsiya-fokus.html", "text": "Два изстреляни от територията на Сирия артилерийски снаряда са паднали в турската провинция Хатай във вторник. Снарядите са били изстреляни от територии, контролирани от силите на президента Башар Асад, като няма съобщения за жертви или щети. \r\nВ края на декември турският президент Реджеп Тайип Ердоган нарече своя сирийски колега терорист, като добави още, че мирните преговори няма да постигнат напредък докато Асад държи властта.\r\n*** Египетските сили за сигурност са предотвратили опит за мащабен атентат на територията на страната. По думите на неназован представител на вътрешното министерство, на сутринта на втори януари, полицията е получила данни за наличието на боен арсенал разположен в един от жилищните квартали на столицата Кайро. В рамките на няколко часа служителите на реда са изпратили екипи на мястото и обезвредили заплахата. Правоохранителните органи са претърсили сградата, където са се помещавали боеприпасите, като в един от апартаментите са открити 11 самоделни взривни устройства а в друг – 65 килограма взривна субстанция. \r\nИнформацията е разкрита на полицията от задържан по-рано екстремист. Според неговите данни, оръжията и боеприпасите са били предназначени за извършването на терористичен акт. \r\n*** Председателят на Парламента в Молдова Адриан Канду ще поеме временно функциите на държавния глава Игор Додон, който по-рано  бе лишен за кратко от правомощията си след решение на Конституционния съд.\r\nСъгласно разпространено от прессекретариата на Парламента съобщение, Канду ще подпише указите за назначаване на нови министри и проведе церемонията по тяхното встъпване в длъжност. Не е съобщено кога ще бъдат назначени новите министри, но според информация на руската агенция, това ще се случи на пети януари. \r\nПо-рано във вторник Конституционния съд на Молдова временно суспендира правомощията на президента Игор Додон след като държавният глава е отказал неколкократно предложенията на премиера Павел Филип за назначаване на петима нови министри и двама вицепремиери. Според закона на Молдова, президентът има право да откаже на предложение от министър-председателя само веднъж. Ако премиерът реши да номинира повторно същия човек, държавният глава е длъжен да подпише указ за неговото назначаване.\r\n*** 30-годишен германец и 23-годишна жена от български произход бяха открити мъртви на о. Кефалония, където двойката е била наела къща за гости. Местната полиция е разкрила, че най-вероятно става въпрос за двойно самоубийство. \r\nТелата са били намерени в новогодишната нощ от собственика на къщата. По случая се води разследване, като труповете са прехвърлени за аутопсия в Патрас. Самоличността им не е разкрита към момента.\r\n*** Външното министерство на Иран излезе с отговор на коментарите, направени от американския президент Доналд Тръмп спрямо техеранското правителство.\r\nСъгласно разпространената официална позиция на ведомството, „вместо да си губи времето в безсмислени и обидни съобщения, засягащи други страни, ще бъде по-добре той (Доналд Тръмп – б.р.) да се съсредоточи върху вътрешните проблеми на САЩ каквито са всекидневните убийства и съществуването на милиони бездомни и гладуващи“. Съобщението е прочетено от говорителя на иранското външно министерство, след като по-рано американския държавен глава изрази своята съпричастност с протестиращите в Иран и осъди държавния режим като „брутален и корумпиран“. \r\n***   България за първи път в историята си пое председателството в Съвета на ЕС и избра „Съединението прави силата“ като негов слоган.\r\n„България ще поеме председателството в ЕС в ключов за Съюза момент. Нека мотото „Съединението прави силата“ да ни води“, заяви българският министър-председател Бойко Борисов. „Убеден съм, че ще работим с успех по нашите приоритети и по приемствеността“, допълни той.\r\nБългария е поставила приоритет върху четири ключови сфери по време на своето шестмесечно председателство: бъдещето на Европа и на нейните млади хора, Западните Балкани, сигурността и стабилността и цифровата икономика. \r\nБългария сега ще трябва да се справи със крайния срок през юни, когато лидерите на ЕС ще трябва да се разберат относно миграцията и да извършат реформа на т.нар. „Дъблински регулации“, която все още предизвиква разделения в Съюза. \r\nБежанската криза в Южна и Източна Европа изисква подобряване на  отношения между ЕС и Турция, които се влошиха след опита за преврат в страната през 2016 г. България има обща граница с Турция и сега може да е шансът Съюзът да използва дипломатическите умения на София за стопляне на отношенията с Анкара. \r\nПрез март отново ще започнат преговорите за Брекзит, които сега ще се фокусират върху преходния период след март 2019 г. и върху бъдещите търговски отношения с Лондон. \r\nСофия се стреми за по-нататъшна кохезия в ЕС, както и към изграждането на по-близки връзки със страните от Западните Балкани след Брекзит. \r\nСпоред дипломатически източници Сърбия очаква „крайният срок“ за нейното влизане в ЕС през 2025 г. да бъде обявен официално по време на българското председателство, защото България „набляга върху ясната европейска перспектива“ за Западните Балкани.\r\n***   Иранският заместник-министър на вътрешните работи  Хосеин Золфагари заяви, че ситуацията в повечето региони на страната се нормализира и протестите, при които загинаха най-малко 20 души, ще приключат скоро.\r\n„В повечето региони на страната ситуацията е нормална и протестите, разгорели се в последно време в някои нейни части, ще приключат скоро, благодарения на своевременните усилия на народа и действията на силите за сигурност“, заяви Золфагари. Агенция „Фокус“ припомня:  \r\nВ редица големи градове на Иран, сред които Техеран, Мешхед, Исфахан и Решт от 28 декември се водят масови протести акции. Президентът на страната Хасан Роухани заяви, че протестите са предизвикани от вътрешни проблеми в страната, но и че са раздухвани отвън. Според местните медии при тях са загинали около 20 души, а други 450 са задържани.   \r\n*** Споразумение за размяна на територия между Белгия и Холандия влезе в сила, предоставяйки на северната държава територии с площ в размер на 23 футболни игрища.\r\nНеобичайната гранична ситуация се отнася до граничната област между източната белгийска община Виза и югозападната холандска Ейсден, които са разделени от река Мойзе.  С годините коритото на реката се е изместило, което е довело до това два необитаеми полуострова, принадлежащи на Белгия да застанат от холандската страна на границата, докато част от холандската територия остава от белгийската страна на реката.\r\nСпоред новото споразумение, границата между двете страни се установява по средата на Мойзе. Холандия получава 16,3 хектара нови територии, докато Белгия 3,09 хектара. То слага край на правна безизходица, защото необитаемите полуострови получават мрачната репутация за средища на незаконни партита, наркосделки и проституция, поради въпросите около принадлежността им. \r\nСпоразумението бе сключено миналия ноември, повече от 170 години след установяването на първоначалните граници между двете държави. \r\n*** Канада излезе със своя позиция засягаща продължаващите протести в Иран, в която страната призовава Техеран да спазва правата на демонстрантите, след като стана известно, че поне 21 души са загинали а стотици други – арестувани. \r\n„Канада е окуражена да види, че иранските граждани упражняват своето основно право на мирен протест“, се казва в съобщение на външното ведомство в Отава. „Призоваваме ирански властите да защитават и уважават тези демократични човешки права“, се казва още в позицията на Канада. \r\n***  Ирландският министър-председател Лео Варадкар заяви, че не иска помощта на президента на САЩ Доналд Тръмп при разрешаването на политическата безизходица в Северна Ирландия и заяви, че начинът, по който президентът „сключва сделки“ няма да бъде подходящ за случая. \r\nВарадкар заяви пред репортери, че е чел книгата на Тръмп от 1987 г. „Изкуството на сделката“, но допълни, че сключването на споразумения според съветите на труда, „не е типът сделка, която ще проработи“ в Северна Ирландия. \r\n„Макар и президентът Доналд Тръмп да има голям талант и възможности, не смятам, че донасянето на мира в Северна Ирландия спада към уменията му“, заяви Варадкар и допълни, че страната му по принцип „винаги е била открита за помощ от САЩ“.\r\n***", "date": "2018.01.02", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2018/01/02/2472944/aktualna-patna-obstanovka.html", "text": "Температурите са в интервала от – 1° до + 16°. Времето над страната е предимно ясно. Слаб вятър духа в областите Бургас, Варна, Добрич, Враца, Пазарджик, Перник Разград, Русе, Смолян, Търговище, Шумен и Ямбол. Дъжд вали в районите на Попово и Антоново. Пътните настилки в по-голямата част от страната са сухи, на места – мокри, а по усойните и планински райони – частично заледени и обработени. Това съобщиха от пресцентъра на Агенция „Пътна инфраструктура”.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n- целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n-\tАвтомагистралите; \r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n-\tпът I-1 Благоевград-ГКПП „Кулата“;\r\n-\tпът I-4 п. в. „Коритна“-Велико Търново-Шумен;\r\n-\tпът I-5 Русе-Велико Търново;\r\n-\tпът I-8 ГКПП „Калотина“-София;\r\n-\tпът I-9 Варна-Бургас;\r\n-\tпът II-18 Околовръстен път София;\r\n-\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500, поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.01.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация, поради обезопасяване на движението в следствие на ремонтни дейности. Срок до 30.10.2018 г.\r\nСЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 10.01.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-Велико Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 07.01.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.;\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. 3\r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.01.02", "title": "Актуална пътна обстановка"}
{"url": "http://www.focus-news.net/news/2018/01/02/2472945/borislav-zamfirov-zam-kmet-na-svishtov-obshtinata-e-edna-ot-malkoto-koito-podaryavat-krasta-na-yordanovden-na-tozi-koyto-go-e-izvadil-ot-vodite-na-rekata.html", "text": "Община Свищов е една от малкото, които подаряват кръста на Йордановден на този, който го е извадил от водите на реката. На повечето места след приключване на ритуала свещения предмет се връща в църквата, от която е взет, заяви пред Радио „Фокус“ – Велико Търново зам.-кметът на Свищов Борислав Замфиров. По думите му това се прави, за да може късметлията, който е проявил смелост, да бъде здрав през цялата година и да му остане приятен спомен от този подвиг. \r\n„Все пак Йордановден е един от големите християнски празници, който се отбелязва на 6-ти януари. С него се ознаменува кръщението на Исус Христос от Йоан Кръстител в река Йордан. Този празник има различни имена – Кърстовден, Водици, Водокръстче, и е наречен така, защото на този ден всеки, който иска да е здрав през годината, се окъпва или поне се измива в реката“, разказа Борислав Замфиров. Той припомни, че през миналата година кръстът в Свищов бе изваден от местен жител, но в годините назад това са правили и хора от Плевен, Троян и Русе. „Има си ентусиасти, което за мен е интересно, които, в зависимост от часа на хвърляне на кръста, обикалят няколко общини и се хвърлят за него на различни места. Те, разбира се, правят всичко това за здраве“, коментира още зам.-кметът на Свищов.\r\nЛуиза ТРАНЧЕВА", "date": "2018.01.02", "title": "Борислав Замфиров, зам.-кмет на Свищов: Общината е една от малкото, които подаряват кръста на Йордановден на този, който го е извадил от водите на реката"}
{"url": "http://www.focus-news.net/news/2018/01/02/2472946/ministar-neno-dimov-kam-dneshna-data-nyama-zayaveno-investitsionno-namerenie-za-vtori-lift-v-bansko-edna-nachertana-cherta-ne-mozhe-da-bade-takova.html", "text": "Към днешна дата – 17.30 часа на 2 януари няма заявено инвестиционно намерение в Министерството на околната среда и водите за изграждането на втори лифт в ски зоната в Банско. Това каза министърът на околната среда и водите Нено Димов в предаването „Лице в лице“ по бТВ. По повод разпространения в медиите иден проект на концесионера -  фирма \"Юлен\" за втори кабинков лифт над Банско, министър коментира: „Аз получих информация за една черта, която е начертана, но това не може да бъде инвестиционно намерение. Смятам да привикам концесионера да ми обясни в края на краищата какво точно е това – има ли инвестиционна готовност и прочие. Но това за мен в момента не е друго освен една черта, която е начертана през парка, по-скоро през буферната зона на ЮНЕСКО, която е отредена за спорт“. По отношение на цялата ситуация с решението на правителството да даде възможност да се построи втори лифт в Национален парк \"Пирин\", съпътствано от протести и контрапротести, министър Димов отбеляза: „Според мен не е имало потенциал за криза. Имаше 2 различни начина, по които това трябваше да се случи и то се случи по един компромисен вариант. На 28 декември бяха приети две решения – едното да се даде възможност за инвестиционни намерения в ски зоната в Банско и Добринище евентуално, ако има такива. И второ – беше възложено на министъра на околната среда и водите при наличието на инвестиционно намерение в максимално бърз срок да се премине към всички необходими процедури от екологичното законодателство, така че да може втори или по-скоро нов лифт да бъде реализиран.“ „При всички положения трябва да има устройствен план, който да мине през екологична оценка и през оценка за съответствието.“, допълни министър Димов.", "date": "2018.01.02", "title": "Министър Нено Димов: Към днешна дата няма заявено инвестиционно намерение за втори лифт в Банско – една начертана черта не може да бъде такова"}
{"url": "http://www.focus-news.net/news/2018/01/02/2472947/apostol-apostolov-kmet-na-simitli-festivalat-simitliya-drevnata-zemya-na-kukerite-pokazva-che-traditsiyata-e-zhiva-i-shte-prodalzhava-da-bade-i-zanapred.html", "text": "Фестивалът „Симитлия – древната земя на кукерите“ показва, че традицията е жива и ще продължава да бъде такава и занапред. Това каза за Радио „Фокус“ – Пирин кметът на Симитли Апостол Апостолов по повод фестивала, чието 15-то издание ще се проведе на стадион „Септември“ в града на 13 януари. По думите му 15 години не са никак малък период за организирането на подобно събитие, но през годините то е доказало, че е успешно и дълго чакано от всички жители и гости на Симитли. \r\n„Интересът на хората идва от самите тях. Не идва от нас. Аз, като кмет, и моят екип, основахме този фестивал, но нашата работа е по-скоро рутинна, тоест - свързана с организирането на самото събитие. В общи линии, ние вършим работата, както казват в театъра, „зад кулисите“. Останалото идва от самите кукери и от публиката, от това, че те искат да се изявят и да се насладят на прекрасните български традиции“, каза още Апостолов. Той добави, че хората в Симитли са големи родолюбци, затова и съхраняването на българското е изключително важно за тях. \r\n„Именно оттам идва желанието ни да работим и развиваме фестивала. Знаете, че в него традиционно участват от деца от 1-годишна възраст до възрастни, които са над 80-годишни. Майките, бащите, запалват своите деца и внуци в любов към кукерството и, всъщност, така се случват нещата при нас. Основното в нашия фестивал е, че той съществува заради желанието на хората. Ние, в общи линии, вършим само техническата работа“, подчерта Апостолов.\r\nЛивия НИНОВА", "date": "2018.01.02", "title": "Апостол Апостолов, кмет на Симитли: Фестивалът „Симитлия – древната земя на кукерите“ показва, че традицията е жива и ще продължава да бъде и занапред"}
{"url": "http://www.focus-news.net/news/2018/01/02/2472948/damtn-izvarshva-izvanredni-proverki-na-yazovirite-v-stranata-sled-zemetresenieto-v-gartsiya.html", "text": "Във връзка със земетресението с магнитуд над 5 по скалата на Рихтер в Гърция, което беше усетено и в България, със заповед на председателя на Държавната агенция за метрологичен и технически надзор (ДАМТН), ще бъдат извършени приоритетни проверки на язовирите на територия на страната, където то е било усетено. Това съобщиха от пресцентъра на ДАМТН.\r\nСформирани са допълнителни екипи от София, които ще подпомогнат регионалния Югозападен отдел на ДАМТН. Ще бъдат извършени извънредни проверки на язовирните стени и съоръженията към тях. Екипите ще бъдат съсредоточени в общините Петрич, Сандански, Струмяни, Кресна и Гоце Делчев. \r\nАгенцията е информирала и собствениците по места да следят състоянието на управляваните от тях язовири и поддържа постоянен контакт с кметовете на населените места от региона.", "date": "2018.01.02", "title": "ДАМТН извършва извънредни проверки на язовирите в страната след земетресението в Гърция"}
{"url": "http://www.focus-news.net/news/2018/01/02/2472949/washington-examiner-donald-tramp-obvini-barak-obama-che-e-podpomognal-korumpiraniya-iranski-rezhim.html", "text": "Американският президент Доналд Тръмп обвини бившия държавен глава Барак Обама, че е подпомогнал „корумпирания ирански режим“. Такова е едно от водещите заглавия в американското издание Washington Examiner. Вестникът цитира изявления на Тръмп, публикувано в една от социалните мрежи, според което „народът на Иран най-накрая действа срещу бруталния и корумпиран държавен режим“. „Всичките тези пари, които моят предшественик Барак Обама толкова глуповато им даде, отидоха за тероризъм и в техните (на управляващите -\r\n бел. ред.) джобове. Народът има малко храна, голяма инфлация и никакви човешки права. САЩ гледат“, допълни Тръмп. \r\nНеговото съобщение е в тон с думите му от понеделник, според които САЩ са дали „глупаво“ на Иран 33 милиарда долара в последните 15 години. Администрацията на Обама плати на Техеран 1,7 млрд. долара в замяна на освобождаването на четирима американски пленници. Макар бившият президент да отрече това да е откуп, републиканците го разкритикуваха остро заради нарушаване на дългогодишна американска политика. \r\nМиналата седмица жителите на Иран излязоха на улиците заради високите цени на някои стоки и ниския стандарт на живот, което по-голямата част от хората преживяват заради политиките на властимащите, пише още изданието. \r\nОсвен Тръмп, вицепрезидентът Майк Пенс също отбеляза, че Вашингтон подкрепя демонстрантите. \r\n„Докато Доналд Тръмп е президент и аз съм негов заместник, САЩ няма да повторят грешката от нашето минало, когато други стояха заедно с иранския народ а ние игнорирахме героичната му съпротива срещу бруталния режим“. Пенс добави, че „смелата и растяща съпротива на иранския народ днес дава надежда и вяра на всички, които се борят за свобода и срещу тиранията. Ние не можем и няма да ги предадем“, завърши съобщението си вицепрезидентът. \r\nПовече от 20 души са убити и няколкостотин са арестувани по време на петдневните протести към вторник, се казва в края на статията. : Цанко Цолов", "date": "2018.01.02", "title": "Washington Examiner: Доналд Тръмп обвини Барак Обама, че е подпомогнал „корумпирания ирански режим“"}
{"url": "http://www.focus-news.net/news/2018/01/02/2472950/gabrovo-dobri-sa-usloviyata-za-patuvane-v-oblastta.html", "text": "Добри са условията за пътуване на територията на област Габрово. Това казаха за Радио „Фокус“ – Велико Търново от Областно пътно управление-Габрово. Времето е ясно. Температурата на въздуха е 5 градуса. На прохода Шипка е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. До 31 март 2018 година движението по път Габрово-връх Шипка трябва да се осъществява с повишено внимание, поради пропаднал участък. Поставена е необходимата сигнализация.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nНадежда КРЪСТЕВА", "date": "2018.01.02", "title": "Габрово: Добри са условията за пътуване в областта"}
{"url": "http://www.focus-news.net/news/2018/01/02/2472951/afp-obvinen-v-koruptsiya-sauditski-ministar-se-varna-na-rabota.html", "text": "Саудитски министър, който бе арестуван по-рано заради обвинения в корупция се е \"върнал на работа\", след като е била „доказана неговата невинност“, съобщава AFP, като се позовава на данни от местни медии. Държавната информационна агенция на Саудитска Арабия публикува снимка, в която се вижда как министърът Ибрахим Асаф присъства на среща заедно с краля Салман и престолонаследника Мохамед бин Салман. \r\nБлизък до правителството вестник съобщи, че Асаф се е „върнал на работа“ след като „по-рано е била доказана неговата невинност“. \r\nАсаф бе един от множеството официални лица, принцове и бизнесмени арестувани през ноември заради корупция, припомня агенцията. : Цанко Цолов", "date": "2018.01.02", "title": "AFP: Обвинен в корупция саудитски министър се \"върна на работа\""}
{"url": "http://www.focus-news.net/news/2018/01/02/2472952/kyustendil-nyakolko-uspeshni-spasitelni-arheologicheski-prouchvaniya-sa-osashtestveni-v-regiona.html", "text": "Няколко успешни спасителни археологически проучвания са осъществени в Кюстендил и региона. Това каза пред Радио „Фокус” – Кюстендил Валентин Дебочички, директор на Регионален исторически музей – Кюстендил. По думите му за разлика от 2016 година когато археолозите не са имали подобни дейности, през 2017 година те са били ангажирани с различни проучвания. Извършени са много успешни резултатни, спасителни археологически разкопки на обекта „Свети Атанасий” в град Бобошево. \r\n„За първи път през тази година получихме финансиране за планови редовни археологически разкопки на един изключително интересен обект – това е светилището в землището на село Долна Козница. Към момента продължават спасителните археологически разкопки на обект „Галерия” в град Кюстендил във връзка с реализацията на един мащабен проект на Община Кюстендил за устройство на цялата градина и територия пред художествена галерия „Владимир Димитров – Майстора”, каза Валентин Дебочички. По думите му археолозите са провели и поредица от наблюдения в рамките на архитектурния резерват „Пауталия – Велбъжд – Кюстендил”, както и на територията на античния град Германея. Предстои обобщаването на всички резултати.\r\nВенцеслав ИЛЧЕВ", "date": "2018.01.02", "title": "Кюстендил: Няколко успешни спасителни археологически проучвания са осъществени в  региона"}
{"url": "http://www.focus-news.net/news/2018/01/02/2472953/afp-16-dushi-sa-raneni-sled-pozhar-v-nyu-york.html", "text": "16 души са ранени след пожар в нюйоркския квартал Бронкс, само няколко дни след като други пожар отне живота на 12 души в същия район, съобщава AFP. \r\nОгънят е избухнал около 5:30 часа сутринта (местно време), като пожарната се е отзовала на сигнала изключително бързо. „Нашите екипи пристигнаха и се сблъскаха с огромен пожар“, съобщи представител на пожарникарите. Девет от ранените са деца но всички пострадали се намират в незастрашаващо живота състояние. \r\nКъм момента огънят все още не е овладян, като на мястото се намират над 200 пожарникари, но няма данни за други пострадали или загинали.  \r\nВ четвъртък в същия квартал на града 12 души загинаха при пожар, разпален от дете, което си е играло с печка. Кметът на Ню Йорк Бил де Блазио нарече произшествието \"най-лошия инцидент в последните 25 години\". : Цанко Цолов", "date": "2018.01.02", "title": "AFP: 16 души са ранени след пожар в Ню Йорк"}
{"url": "http://www.focus-news.net/news/2018/01/02/2472954/sport-viktoriya-kuzmova-prodalzhava-kam-osminafinalite-v-nova-zelandiya.html", "text": "Виктория Кузмова продължава към осминафиналите на турнира в Оукланд, Нова Зеландия. Тенисистката от Словакия се наложи с 6:4, 6:3 над играещата с „Уаълд кард“ представителка на домакините Джейд Люис. Противничка на Кузмова в следващата фаза ще бъде германката Юлия Гьоргес.", "date": "2018.01.02", "title": "Спорт: Виктория Кузмова продължава към осминафиналите в Нова Зеландия"}
{"url": "http://www.focus-news.net/news/2018/01/02/2472955/smolyan-blizo-10-000-lv-sa-sabrani-za-remont-na-izgoryalata-kashta-v-momchilovtsi.html", "text": "Близо 10 000 лв. са събрани за ремонт на изгорялата къща в Момчиловци, като дарителската акция продължава. Това каза за Радио „Фокус“ – Смолян кметът на селото Сийка Суркова. В сградата са живели 10 души, а покривът изгоря при голям пожар на 18 декември, като сериозни щети са нанесени и на отделните жилищата. \r\nСуркова посочи, че на благотворително новогодишно парти жители и гости на Момчиловци са събрали 1 715 лв., а на концерт на местни самодейци в читалището - още 844 лв. В дарителската сметка за пострадалите има около 3 000 лв., в които са включени и парите на коледарчетата от селото, които са дали събраните от обичая средства, за да подпомогнат своите съселяни. Община Смолян отпусна еднократна помощ от по 300 лв. за всеки живеещ в къщата и оттам общо 3 000 лв. също ще бъдат вложени в ремонта. 1 000 лв. са дарени от жители на Момчиловци, работещи в Дубай, като волята им е парите да се ползват за керемиди на покрива. Кутиите за събиране на средства, поставени в търговските обекти в Момчиловци, Смолян и Широка лъка ще бъдат отворени след празниците.\r\nСуркова отбеляза, че на новогодишното парти Кирил Хаджихристев – председател на фондация „Крос“м е обявил, че след събиране на всички средства от дарения, фондацията ще плати останалата част от ремонта на опожарената къща. Кметът на Момчиловци каза още, че ремонтът на покрива върви добре, като почти е изградена конструкцията и очакват да се сложат керемидите, за да се завърши изцяло и да започнат дейностите по възстановяване на жилищата в сградата, като на горните етажи те са с най-сериозни щети. Суркова изрази благодарността си към всички, които са се присъединили към каузата – на самодейците, на певицата Нина Иванова, на всички жители и гости на Момчиловци, които са отделили от собствените си средства и са отворили сърцата си, за да помогнат на хората, изпаднали в нужда.\r\nНели ГЕРГЬОВСКА", "date": "2018.01.02", "title": "Смолян: Близо 10 000 лв. са събрани за ремонт на изгорялата къща в Момчиловци"}
{"url": "http://www.focus-news.net/news/2018/01/02/2472956/predstoyashti-sabitiya-v-stranata-za-3-yanuari-agentsiya-fokus.html", "text": "***\r\nОт 10.00 часа ще се проведе заседание на Министерски съвет. \r\n***\r\nОт 12.00 часа министърът на околната среда и водите Нено Димов ще отговаря на въпроси на граждани за Национален парк „Пирин“ посредством жива видео връзка във „Фейсбук“ страницата на Министерство на околната среда и водите. \r\n***\r\nОт 8.00 часа пред Столична община ще се проведе протест на родители на деца от детската градина в Горна баня срещу решението на Общината да уволни директорката Мариана Иванова.\r\n***\r\nОт 10.00 часа в пресклуба на БТА Асоциация Хипофиза, Сдружение за развитие на българското здравеопазване и Център за защита правата в здравеопазването ще проведат пресконференция  на тема: „Кой изнася лекарствата на българският пациент?”\r\n***\r\nОт 10.00 часа 13 състав на Специализирания наказателен съд ще гледа делото срещу Камен Б., Ивайло Б., Димитър З., Валентин Г. и др., обвинени в организиране и ръководене на организирана престъпна група. \r\n***\r\nОт 10.30 часа в Cinema City Mall of Sofia ще се състои предварителната прожекция на филма „Чудо“.\r\n***\r\nОт 10.30 часа във фоайето на втория етаж пред зала 203 на общината кметът Любомир Христов ще посрещне сурвакари от детска градина „Звънче“ в Шумен.", "date": "2018.01.02", "title": "Предстоящи събития в страната за 3 януари (Агенция „Фокус”)"}
{"url": "http://www.focus-news.net/news/2018/01/02/2472957/moldovskiyat-konstitutsionen-sad-vremenno-preustanovi-palnomoshtiyata-na-prezidenta-igor-dodon-obzor.html", "text": "Молдовският Конституционен съд временно преустанови пълномощията на президента на страната Игор Додон във вторник, втори януари. Решението на съда е в следствие на сигнал, подаден срещу държавния глава от група народни представители. Установено е, че Додон е извършил нарушение на някои от правата си, заради което временно правомощията му ще преминат към председателя на Парламента Адриан Канду. \r\nВ края на декември, премиерът на страната Павел Филип е отправил няколко предложения за нови министри и две номинации за поста на вицепремиер. Додон обаче е отказал да подпише указ за тяхното назначаване няколко пъти, докато според закона в страната, държавният глава може да откаже само веднъж да назначи министър, предложен от премиера. Ако министър-председателят реши да предложи същия човек повторно, то президентът няма да избор и ще трябва да подпише указ за неговото назначаване. Додон обаче е отказал да го направи няколко пъти, превишавайки правата си. Освен това президентът е заявил, че не смята да даде одобрението си за никой от предложените от Филип хора. \r\nСъгласно разпространено от прессекретариата на Парламента съобщение, Канду ще подпише указите за назначаване на нови министри и проведе церемонията по тяхното встъпване в длъжност. Не е съобщено кога ще бъдат назначени новите министри, но според информация на руската агенция Интефакс, това ще се случи на пети януари.\r\nДодон разкритикува взетото решение посредством съобщение, публикувано от държавния глава в една от социалните мрежи. \"Съдът отново потвърди образа си на политически послушен инструмент, а не на конституционна институция. Това е срамно и жалко падение на държава, която има себе си за демократична“, заяви Додон.", "date": "2018.01.02", "title": "Молдовският Конституционен съд временно преустанови пълномощията на президента Игор Додон (ОБЗОР)"}
{"url": "http://www.focus-news.net/news/2018/01/02/2472958/kyustendil-momiche-e-parvoto-bebe-rodeno-prez-2018-godina-v-dupnitsa.html", "text": "Момиче е първото бебе, родено през 2018 година в Дупница. Това съобщиха за Радио „Фокус” – Кюстендил от родилното отделение към общинската болница „Свети Иван Рилски”. Бебето се е родило около 13.00 часа на 2 януари. То е с тегло 3 кг и с ръст 51 см. \r\nВ болницата в Кюстендил очакват първото бебе за настоящата година. През 2017 г. в област Кюстендил са родени общо 699 деца. Това нарежда Кюстендил на 21 място сред областите в страната по брой родени деца. През 2016 година новородените са били 766.\r\nВенцеслав ИЛЧЕВ", "date": "2018.01.02", "title": "Кюстендил: Момиче е първото бебе, родено през 2018 година в Дупница"}
{"url": "http://www.focus-news.net/news/2018/01/02/2472959/ministar-lilyana-pavlova-publikuva-reklamen-klip-posveten-na-predsedatelstvoto-na-saveta-na-es.html", "text": "Министърът на българското председателство на Съвета на ЕС през 2018 г. Лиляна Павлова публикува в официалния си профил във \"Фейсбук\" рекламно видео, посветено на председателството. Клипът може да видите", "date": "2018.01.02", "title": "Министър Лиляна Павлова публикува рекламен клип, посветен на председателството на Съвета на ЕС"}
{"url": "http://www.focus-news.net/news/2018/01/02/2472960/varna-kmetat-na-dalgopol-inzh-georgi-georgiev-podpisa-dogovor-za-finansirane-na-proekt-za-rehabilitatsiya-na-ulichna-mrezha-po-programata-za-razvitie-na-selskite-rayoni.html", "text": "Кметът на Община Дългопол инж. Георги Георгиев подписа договор за финансиране на проект за изграждане и рехабилитация на улична мрежа в Дългопол и Цонево по Програмата за развитие на селските райони (ПРСР). Това съобщиха за Радио „Фокус“ – Варна от Община Дългопол. В първия работен ден на новата 2018-та година кметът инж. Георги Георгиев бе в Държавен фонд земеделие, където подписа договор за финансиране по Програма за развитие на селските райони по подпомярка  7.2. „Инвестиции в създаването, подобряването или разширяването на всички видове малка по мащаби инфраструктура“. Проектът е за изграждане, реконструкция и рехабилитация на улична мрежа в гр. Дългопол и с. Цонево, община Дългопол с подобекти ул. „Маршал Толбухин”, ул. „Генерал Заимов”, ул.” Гео Милев”, ул. „Патриарх Евтимий”, ул. „ Христо Ботев” и ул. „Христо Михайлов” в гр. Дългопол и ул. „Четиринадесета” в с. Цонево. Предвижда се подмяна на всички бордюри и цялостно асфалтиране на улиците. Общата  дължина на рехабилитираните улици е 3 592 метра. Договорът е на стойност  1 802 685,32 лв. и е със срок за изпълнение 36 месеца.\r\nМарияна ВАЛЕНТИНОВА", "date": "2018.01.02", "title": "Варна: Кметът на Дългопол инж. Георги Георгиев подписа договор за финансиране на проект за рехабилитация на улична мрежа по Програмата за развитие на селските райони"}
{"url": "http://www.focus-news.net/news/2018/01/02/2472961/glavniyat-prokuror-sotir-tsatsarov-i-direktorat-na-natsionalnata-sledstvena-sluzhba-boris-sarafov-patuvat-kam-novi-iskar-kadeto-byaha-otkriti-telata-na-petima-dushi.html", "text": "Главният прокурор Сотир Цацаров и директорът на Националната следствена служба Борис Сарафов пътуват към Нови Искър, където бяха открити телата на петима души, научи \"Фокус\" от свои източници.Агенция \"Фокус\" припомня: Сигнал за роднини, с които няма връзка, е получен в столичната полиция днес следобед – мъж съобщил, че не може да се свърже по телефона със свой близък, с който обичайно са в редовен контакт. Към адреса в Нови Искър са изпратени патрули от Второ РУ-СДВР. В къщата са открити общо пет тела – по първоначални данни - двама мъже, две жени и момче. На място се извършва оглед. Предстои изясняване на причините, довели до смъртта на обитателитена имота.", "date": "2018.01.02", "title": "Главният прокурор Сотир Цацаров и директорът на Националната следствена служба Борис Сарафов пътуват към Нови Искър, където бяха открити телата на петима души"}
{"url": "http://www.focus-news.net/news/2018/01/02/2472962/rumyana-glavcheva-ekspert-seizmolog-razvitie-na-seizmichnata-aktivnost-v-severna-gartsiya.html", "text": "Сеизмично активираният район във вторник е между езерата Дойран и Керкини в Северна Гърция, на около 25 км северно от Килкис (Кукуш), на дълбочина до 10 километра (км) под земната повърхност според оценките на Евро-Средиземноморския сеизмологичен център и около 20-23 км според Атинския геодинамичен институт. \r\nСеизмичните прояви в огнищния район започват минутки след полунощ. Четири труса с магнитуди 3.0 до 3.9 са отбелязани в сайта на Европейския център преди да се случи максималното земетресение с магнитуд 5.0 (6:24 днес, вторник). От Македония има информация, че тези земетресения са усетени в Дойран и близките села. За същия интервал от време  - между полунощ и 6:24 - Атинският институт по геодинамика добавя към активността едно не особено значимо събитие с магнитуд 1.9. Сеизмологичният център в Атина локализира спед труса с магнитуд 5 още седем слаби сеизмични събития – магнитуд 1.5-2.6 (Европейският център не оповестява събития с магнитуд под 2); изключение сред тях е трус с магнитуд 3.4 (3.2 според Европейския център) – също усетен, станал около 4 минути след максималния.  При подобен ход на освобождаване на напрежения, поява или не на следващ умерен или силен трус е непредвидима.  \r\nВ българската преса има вече достатъчно информация за населени места в Македония и България, в които е усетено земетресението с магнитуд 5. И все пак, може да се предполага, че това земетресение е причинило леки повреди на някои стари сгради в близост до епицентъра  - пукнатини в стени, паднали керемиди и надпокривна част от комини и др. \r\nРайонът на днешната земетръсна активност е недалеч от места на силни земетресения в миналото. В радиус от около 30 км попадат активности (1) в района на Валандово – двойка земетресения на 7 и 8 март 1931 година, магнитуди 6.1 и 6.6 с множество вторични трусове, както и (2) в район на Северна Гърция , западно от новата активност, с главно земетресение с магнитуд 6.1 на 21 декември 1990 година.\r\nРумяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН)", "date": "2018.01.02", "title": "Румяна Главчева, експерт-сеизмолог: Развитие на сеизмичната активност в Северна Гърция"}
{"url": "http://www.focus-news.net/news/2018/01/02/2472963/kyustendil-343-tsenni-nahodki-postapvat-vav-fondovete-na-regionalniya-istoricheski-muzey.html", "text": "343 ценни находки постъпват във фондовете на Регионален исторически музей – Кюстендил. Това каза пред Радио „Фокус” – Кюстендил Валентин Дебочички, директор на музея в града. По думите му съгласно Закона за културното наследство, са проведени и извършени идентификации на постъпили материали и предмети, дарения в музея и към настоящия момент фондовете на музея се попълват с 343 ценни находки, експонати, материали, основно във фонда на отдел „Етнография”, а също така и нумизматични материали, монети в основно във фонд  „Нумизматика”. \r\n„Използвам и случая да благодаря на всички наши дарители през 2017 година, тъй като по традиция вече основните постъпления в музея са именно благодарение на щедрите дарителски акции, които се провеждат и най – вече на нашия постоянен дарител господин Румен Манов”, каза Валентин Дебочички. По думите му през изминалата година музеят е организирал четири научни конференции. Това са вече традиционната конференция „Кюстендилски четения”, превръщащата се в традиционна научна проява „Музейните архивни фондове – места за памет”. Проведено е и седмото издание на международния научен симпозиум „Пауталия – Велбъжд – Кюстендил и прилежащите им територии”, по повод на 120-годишнината на музейната институция в Кюстендил. Музеят е бил домакин и на научната конференция за отбелязване на 100 години от Първата световна война и включването на България в нея.\r\nВенцеслав ИЛЧЕВ", "date": "2018.01.02", "title": "Кюстендил: 343 ценни находки постъпват във фондовете на Регионалния исторически музей"}
{"url": "http://www.focus-news.net/news/2018/01/02/2472964/montana-momiche-e-parvoto-bebe-rodeno-v-grada-prez-2018-g.html", "text": "Момиче е първото бебе, родено в Монтана през 2018 г., съобщиха за Радио „Фокус“ – Видин от МБАЛ „Д-р Стамен Илиев“ – Монтана. Момиченцето, което се казва Елвира, се е родили тази сутрин в болницата, като родителите му живеят във Вълчедръм. Майката  на Елвира е на 17 години.\r\nСпоред Националния статистически институт през изминалата 2017 г. в област Монтана са родени 960 бебета, като 13 от тях са били изоставени от майките си в болницата.\r\nАнна ЛОЗАНОВА", "date": "2018.01.02", "title": "Монтана: Момиче е първото бебе, родено в града през 2018 г."}
{"url": "http://www.focus-news.net/news/2018/01/02/2472965/reuters-egipet-shte-udalzhi-izvanrednoto-polozhenie-v-stranata-s-tri-mesetsa.html", "text": "Египет ще удължи извънредното положение в страната с три месеца, считано от 13 януари, предава Reuters, като се позовава на данни от държавната агенция MENA. \r\nИзвънредното положение бе въведено през април, когато 45 души бяха убити след двойно нападение срещу две църкви. Според съобщението на президента Абдел Фатах ас Сиси, мерките са предприети за да се позволи на силите за сигурност да „предприемат нужните мерки за борба срещу опасностите на тероризма“, както и с цел „защита на всички части на страната“. : Цанко Цолов", "date": "2018.01.02", "title": "Reuters: Египет ще удължи извънредното положение в страната с три месеца"}
{"url": "http://www.focus-news.net/news/2018/01/02/2472966/prof-nikolay-radulov-ekspert-po-natsionalna-sigurnost-nalozhenoto-ot-prezidenta-rumen-radev-veto-varhu-antikoruptsionniya-zakon-shte-bade-prenebregnato-ot-opozitsiyata.html", "text": "Наложеното от президента Румен Радев вето върху антикорупционния закон ще бъде пренебрегнато от опозицията, но все пак привлича вниманието към факта, че съществува проблем, който с този закон не може да бъде решен. Това каза в интервю за Радио „Фокус“ проф. Николай Радулов, водещ експерт по национална сигурност. Той допълни, че почти няма закон за националната сигурност, който да не е в противоречие с Конституцията и в особена степен това важи за Закона за специалните разузнавателни средства.\r\n„Можем да кажем, че в практиката на изготвяне на закони, свързани с националната сигурност определено Конституцията не е водещият документ. Правоохранителните и специалните служби са в пряка зависимост от закони, които или не се изпълняват, или не са изпълними. Така че, ние не живеем в правова държава, защото такава държава не е държава, в която има много закони, а такава, в която законите се изпълняват. Всеки път, като стане престъпление, чувам поредния глупав зов за вдигане на горната граница за лишаване от свобода. Римското право казва, че не е важно какво е наказанието, а е важно то неотменно да следва престъплението. Когато нямаме следване на престъплението, ако ще и да са до живот присъдите, то няма никакво значение. Те нямат въздържащо влияние“, коментира проф. Николай Радулов. \r\nЕкспертът каза още, че съществуват закони, които не се изпълняват, и подзаконовите актове често са в противоречие със самите закони. Според него, ако се разпознава и спазва правната база, с която страната ни разполага, бихме могли да сме свидетели на сериозен прелом в борбата с корупцията.", "date": "2018.01.02", "title": "Проф. Николай Радулов, експерт по национална сигурност: Наложеното от президента Румен Радев вето върху антикорупционния закон ще бъде пренебрегнато от опозицията"}
{"url": "http://www.focus-news.net/news/2018/01/02/2472967/dimitar-margaritov-kzp-targovtsite-sa-dlazhni-da-spazyat-obeshtanieto-si-da-priemat-obratno-pokupka.html", "text": "Когато търговецът е поел ангажимент, че ще приеме обратно закупена от търговската мрежа стока и ще възстанови парите на клиента си, той е длъжен да го направи. В противен случай ще е налице нелоялна търговска практика. Правото на отказ от онлайн покупки е безусловно. Това каза председателят на Комисията за защита на потребителите (КЗП) Димитър Маргаритов в предаването „Лице в лице” по bTV по повод данните, че едно от най-честитите запитвания в КЗП по време на празниците е именно възможността за връщане на закупени или подарени стоки, съобщиха от пресцентъра на комисията. Необходим е обаче платежен документ или гаранционна карта, например за удостоверяване на сделката. \r\nБлизо 100 потребители са се обърнали към КЗП по Коледните и Новогодишни празници, добави Маргаритов и обобщи, че пазарът е бил относително спокоен през тези дни. \r\nВ студиото на bTV Маргаритов припомни, че вече е невъзможно сключването на договор по телефона – нещо, което допреди 4-5 години законодателството допускаше. „Могат да се договорят условия по телефона. Но, за да произведат ефект, трябва да се подпише договор. Той може да бъде изпратен дистанционно. Но не непременно това трябва да става под натиска на куриера, който бърза да си го вземе обратно и да си тръгне, а винаги след запознаване с клаузите, дори и ако това означава, че куриерът ще дойде още веднъж, за да вземе договора”, обясни председателят на КЗП. \r\nПо време на разговора Маргаритов изрази мнение, че туроператорите стават относително рискова група търговци. „Пазарът е много динамичен, развива се и на базата на споделената икономика, и изобщо на базата на общуването в социалните мрежи, при което възникват алтернативни способи за запазване на почивка. Не искам да кажа, че те са много по-добри, защото всеки от тях също крие своите рискове”, отбеляза той и подчерта, че трябва да се замисляме върху всички оферти, с които ни обсипва пространството и върху това, че „има неща, които не звучат реално и наистина не могат да бъдат изпълнени, колкото и да буди доверие у нас този, който ни ги предлага.”\r\nСпоред председателя на КЗП е добре и да бъде направена ревизия на съществуващия регистър на туроператорите, който се води от Министерството на туризма и да се прецени дали не трябва да бъдат затегнати условията, при които някой може да започне да извършва такава дейност. „Това може да бъде направено със съвместните усилия на всички институции, които имат функции по контрола върху туристическия продукт и по политиките в туризма. Смятам, че е напълно възможно и необходимо”, добави Маргаритов. \r\nОколо 35 000 проверки е извършила Комисията през изминалата година, както по сигнали на граждани, така и по предварително планирани кампании. В близо 3 000 случая или в малко под 10% са констатирани нарушения, за които са наложени санкции. „Нашите актове подлежат на съдебен контрол. Не всички се обжалват от търговците, но когато това става, в повече от две трети от случаите ние печелим делата”, допълни председателят на КЗП. \r\nНа финала на разговора Маргаритов потвърди, че до голяма степен българското законодателство в областта на потребителската защита е синхронизирано с европейското, като и към момента продължаваме да възприемаме всички нови постановки. \r\nЗаконодателство в тази сфера е претърпяло много силно развитие в последните години и то в посока повишаване защитата на потребителите и различни допълнителни за тях явления, каквото например е отпадането на роуминга и каквото се очаква да бъде и отпадането му в съседните държави. Статистиката показва, че хората стават все по-активни, а нарушенията на търговците намаляват.", "date": "2018.01.02", "title": "Димитър Маргаритов, КЗП: Търговците са длъжни да спазят обещанието си да приемат обратно покупка"}
{"url": "http://www.focus-news.net/news/2018/01/02/2472968/sport-peter-goyovchik-pobedi-filip-kraynovich-v-mach-ot-turnira-v-doha.html", "text": "Германецът Петер Гойовчик победи сръбския тенисист Филип Крайнович в мач от турнира в Доха. Поставеният под номер шест в основната схема на състезанието Крайнович отстъпи с 4:6, 1:6. На осминафиналите Гойовчик ще играе срещу Матео Баретини, който победи Виктор Троицки с 2:1 сета.", "date": "2018.01.02", "title": "Спорт: Петер Гойовчик победи Филип Крайнович в мач от турнира в Доха"}
{"url": "http://www.focus-news.net/news/2018/01/02/2472969/prezidentat-rumen-radev-s-peto-veto-obzor.html", "text": "Президентът Румен Радев върна за ново обсъждане в Народното събрание Закона за противодействие на корупцията и за отнемане на незаконно придобитото имущество, като го оспорва по принцип и в неговата цялост. Според държавния глава противодействието на корупцията не може да се ограничи само до мерките, предвидени в приетия закон. По думите му те са необходими, но недостатъчни за ефективното противодействие на корупцията, каквито са очакванията на обществото. В мотивите за връщане се посочва същественото несъответствие на закона с поставената в него цел – ефективно противодействие на корупцията, както и отклонения от основни начала на Конституцията и международни договори, по които Република България е страна. Президентът Радев подчертава също и, че е неподходящо зам.-председателят и членовете на новата комисия за борба с корупцията да се избират по предложение на нейния председател. Според него по този начин целият състав ще бъде доминиран от мнозинството в парламента, а не от цялото народно представителство и това увеличава възможността за политическо въздействие в дейността на комисията. В мотивите си държавният глава посочва още, че извън обхвата на новия законно стават редица органи и звена, свързани с противодействието на корупцията, като: инспекторатите по Закона за администрацията, Инспекторатът към Висшия съдебен съвет, Агенцията по обществените поръчки и Агенцията за държавна финансова инспекция. Що се отнася до законовото решение за приобщаване и на функциите по отнемане на незаконно придобитото имущество, държавният глава посочва, че то е спорно, тъй като обществените отношения по установяване на конфликт на интереси и по гражданската конфискация са разнородни по характер. В становището си президентът Радев оценява положително, че при подготовката на антикорупционния закон са изпълнени процедурите за обществено обсъждане. Въпреки това той заявява, че приетият закон не само не създава адекватна нормативна основа за справяне с корупцията, но дори ще затруднява борбата с нея.\r\nМалко след като държавният глава разпространи в медиите мотивите си за налагането на ветото върху антикорупционния закон, лидерът на БСП Корнелия Нинова коментира, че то дава златен шанс здравият разум и истинското желание за борба с корупцията да надделее и правителството и мнозинството в Народното събрание да вземат мерки, за да изчистят имиджа на страната ни като най-корумпираната страна в Европейския съюз. Тя подчерта, че сме започнали 2018 г. с негативния анализ на френския \"Журнал дю Диманш\", който пише: “Корупцията в България е ендемична. Корупцията е навсякъде.\" „Този път оценките не са от \"лошата\" БСП, която иска да ни изложи пред Европа. Те са от сърцето на Европа, от най-големите в ЕС - Германия, Франция, Великобритания“, коментира Нинова, като допълни, че подкрепата за ветото би било само една стъпка в правилната посока, а втората би била да се чуят аргументите на БСП при вота на недоверие за корупцията на правителството на Борисов.  „Фокус“ припомня:  На 20 декември Народното събрание прие окончателно Антикорупционния закон на управляващите. От БСП изготвиха алтернативен антикорупционен закон, който беше отхвърлен на първо четене. На 15 декември още преди антикорупционният закон да бъде приет, президентът Румен Радев обяви, че ще го върне за ново обсъждане. Според него законът няма да разкрива корупционни схеми и модели, а ще се стреми да възстановява справедливостта в обществото чрез отнемане на незаконно придобито имущество, без да акцентира на наказателното преследване. „Инструментите, с които ще борим корупцията в този закон, са неефективни. Той не удря и по корумпиращите, те пак ще захранват корупция. В същото време той може да бъде използван и като бухалка за разправяне с неудобните“, изтъкна Румен Радев. В кулоарите на парламента правосъдният министър Цецка Цачева коментира решението на президента така: „Това, че президентът има свое виждане за начина, по който трябва да изглежда този закон, стана ясно още на КСНС“. Според нея категорично не е вярна тезата, че в закона няма да има наказателно преследване, а само ще се отнема незаконно придобито имущество. „Преди да се разследва едно престъпление то трябва да бъде разкрито. Смисълът на този Антикорупционен орган е да събира и да обработва информацията. Да подава информация с доказани факти и обстоятелства до разследващите структури“, обясни Цецка Цачева. \r\nТова е петото вето на държавния глава Румен Радев от стъпването му в длъжност.  10 дни след встъпването си в длъжност президентът Румен Радев наложи първото си вето – върху Закона за концесиите, гласуван в последните дни на 43-то Народно събрание. За това настояваха природозащитници, \"Нова република\" на Радан Кънев, който изпрати специално писмо, \"Зелените\" и синдикатът \"Подкрепа\". Радев аргументира решението си с това, че законът въвежда \"широки граници на субективизъм и възможности за корупционни практики\". държавният глава наложи вето на промените в Закона за опазване на околната среда и водите. Той върна за ново обсъждане разпоредбите, с които се премахва втората съдебна инстанция при обжалване на административни актове във връзка с околната среда и биологичното разнообразие. Според него премахването на втората инстанция намалява интензитета на защитата, необходима за гарантиране на околната среда като конституционно призната ценност. президентът наложи вето на промените в Закона за отбраната и въоръжените сили. Тогава Румен Радев счете, че се въвеждат нови, завишени и кумулативно приложими изисквания за заемане на длъжността „постоянен секретар на отбраната“. Той се обяви против предложението удостоените с висше военно звание офицери да се представят в Комисията по отбрана на Народното събрание от министъра на отбраната.  държавният глава наложи вето и върху част от Закона за бюджета на НЗОК за 2018 година. Той върна за обсъждане Преходните и заключителните разпоредби от закона заради прието предложение за неизплащане от Касата на определени нови лекарствени продукти. Президентът изтъкна, че така се създава различно третиране на здравноосигурените лица и се засяга основно конституционно право, гарантиращо на гражданите достъпна медицинска помощ. И трите пъти парламентът преодоля президентското вето.\r\nИ четирите предишни пъти парламентът преодоля президентското вето.", "date": "2018.01.02", "title": "Президентът Румен Радев с пето вето (ОБЗОР)"}
{"url": "http://www.focus-news.net/news/2018/01/02/2472970/ria-novosti-oon-razglezhda-vazmozhnostite-za-kontakti-s-iranskite-vlasti.html", "text": "ООН разглежда възможностите за контакти с иранските власти с цел обсъждане на ситуацията в страната и намиране на решение, съобщава РИА Новости, като се позовава на изказване, направено от Фархан Хак, заместник на официалния представител на генералния секретар на организацията. По думите на Хак, ООН следи ситуацията в страната, но към момента не разполага с контакти нито с управляващите нито с опозиционерите.\r\n„Следим ситуацията и се опитваме да разберем кои връзки ще ни бъдат по-полезни“, отбеляза Хак, като добави: „Съжаляваме заради загиналите хора и се надяваме да бъдат избегнати последващи насилия“. Представителят на генералния секретар добави още, че организацията очаква да бъде спазено правото на иранския народ да организира мирни протести. : Цанко Цолов", "date": "2018.01.02", "title": "РИА Новости: ООН разглежда възможностите за контакти с иранските власти"}
{"url": "http://www.focus-news.net/news/2018/01/02/2472971/politsiyata-izdirva-keti-nikolova-kyuhova-vav-vrazka-s-tezhko-kriminalno-prestaplenie.html", "text": "Във връзка с тежко криминално престъпление, полицията издирва Кети Николова Кюхова, на 44 години, съобщиха от пресцентъра на МВР. Хората, които разполагат с информация за търсената жена,  ще помогнат за издирването й като позвънят на тел. 112 или в най-близкото поделение на МВР. Анонимността е гарантирана.", "date": "2018.01.02", "title": "Полицията издирва Кети Николова Кюхова във връзка с тежко криминално престъпление"}
{"url": "http://www.focus-news.net/news/2018/01/02/2472972/ria-novosti-germanskiyat-vanshen-ministar-shte-poseti-ukrayna-v-sryada.html", "text": "Германският външен министър Зигмар Габриел ще направи двудневно посещение в Украйна на трети и четвърти януари, съобщиха от украинското външно министерство, предава РИА Новости. Съгласно разпространената информация, „германският външен министър Зигмар Габриел ще извърши работна визита в Украйна на трети и четвърти януари. На територията на украинското външно министерство той ще проведе разговори със своя украински колега Павел Климкин“. В официалното съобщение е посочено още, че двамата ще обсъдят възможностите за възстановяване на териториалната цялост на Украйна и „освобождаването на украинските политически затворници от руските затвори\". Очаква се двамата да обсъдят също така двустранните отношения.: Цанко Цолов", "date": "2018.01.02", "title": "РИА Новости: Германският външен министър ще посети Украйна в сряда"}
{"url": "http://www.focus-news.net/news/2018/01/02/2472973/antoaneta-hristova-institut-za-izsledvane-na-naselenieto-i-choveka-gerb-trudno-podhozhda-kam-seriozni-reformi-tay-kato-zasyagat-nechii-interesi-a-te-predpolagat-lichnostni-ataki.html", "text": "ГЕРБ трудно подхожда към по-сериозни реформи, тъй като всяка засяга от тях нечии интереси, а те предполагат личностни атаки, които не са в позитив за партията. Това коментира в интервю за Радио „Фокус“ проф. Антоанета Христова, директор на Института за изследване на населението и човека към Българската академия на науките (БАН). Тя допълни, че партия ГЕРБ не би искала да създава сътресения, защото те предизвикват скандал или атака към министър.\r\n„Това предполага жълто говорене и вътрешно напрежение, което не носи позитиви. Когато има атака към министри или заместник-министри, това се приписва като негатив на цялата политическа партия. За съжаление, това е драмата на всеки, който управлява. Драмата е, че трябва да се направят реформи, защото те са жизнено необходими – в здравеопазването, образованието, в начина, по който се формират бюджетите на различните институции и сектори“, коментира проф. Христова. Тя посочи, че има реформи, които трябва да се осъществяват в дълбочина, така че хората да разберат, че ги реализира човек, който наистина разбира от конкретната материя, а не просто политик, попаднал във \"водовъртежа\" на политиката в България.", "date": "2018.01.02", "title": "Антоанета Христова, Институт за изследване на населението и човека: ГЕРБ трудно подхожда към сериозни реформи, тъй като засягат нечии интереси, а те предполагат личностни атаки"}
{"url": "http://www.focus-news.net/news/2018/01/02/2472974/sport-tomas-berdih-otpadna-ot-turnira-v-doha.html", "text": "Чехът Томас Бердих отпадна след първия кръг от турнира в Доха. Поставеният под номер три в основната схема Бердих загуби с 4:6, 6:1, 6:7 от германеца Ян-Ленард Щруф, чийто противник на осминафиналите ще бъде определен по късно тази вечер в срещата между Паоло Лоренци и Гаел Монфис.", "date": "2018.01.02", "title": "Спорт: Томас Бердих отпадна от турнира в Доха"}
{"url": "http://www.focus-news.net/news/2018/01/02/2472990/varna-prez-2017-g-obshtina-dalgopol-priklyuchi-proekt-za-vazstanovyavane-na-infrastrukturata-v-selo-medovets.html", "text": "През 2017-та година Община Дългопол приключи проект за възстановяване на инфраструктурата в село Медовец. Това съобщиха за Радио „Фокус“ – Варна от Общината. Проектът  „Възстановяване на инфраструктура – пътища, отводнителни канали, канавки и дерета в с. Медовец, община Дългопол” е на обща стойност 506 798,55 лева и е осъществен с финансовата подкрепа на Фонд „Солидарност” на Европейския съюз. се \r\nПо проекта е извършена реконструкция на улиците, които са били силно обрушени от стичалите се поройни води и голямата денивелация на терена, която спомага допълнително за резултатите от пороя – повредени улици и отнесена настилка. Подобрена е  проходимостта на уличната мрежа и е възстановено спокойното движение на пътни превозни средства и хора при извършването да ежедневните им дейности.\r\nМарияна ВАЛЕНТИНОВА", "date": "2018.01.02", "title": "Варна: През 2017 г. Община Дългопол приключи проект за възстановяване на инфраструктурата в село Медовец"}
{"url": "http://www.focus-news.net/news/2018/01/02/2472991/the-hill-sasht-shte-namalyat-finansovata-si-pomosht-kam-pakistan-s-255-mln-dolara.html", "text": "САЩ ще намалят финансовата си помощ към Пакистан с 255 млн. долара, тъй като страната не е указала нужната помощ на Вашингтон в борбата с местните терористични групировки, пише The Hill, като се позовава на информация, дадена от американския постоянен представител в ООН Ники Хейли във вторник по време на пресконференция. \r\n„Администрацията ще намали с 255 млн. долара помощта към Пакистан“, каза Хейли и добави, че властите в Исламабад са „играли двойни игри от години. Работят с нас но в същото време помагат на терористи, които нападат нашите войници в Афганистан.“ Постоянният представител завърши с уверението, че „тази игра не е приемлива за нашата администрация“. \r\nИнформацията за намаляване на финансовата помощ бе очаквана, след като в понеделник американският президент заяви, че Вашингтон са дали на страната големи суми пари, само за да получат „измами и заблуди“. Според Хейли, Тръмп е готов да спре изцяло помощта за Пакистан, ако властите „продължават да подслоняват тероризъм“.  \r\nВ рамките на пресконференцията Хейли разкри също така, че Белия дом смята да свика извънредна среща на ООН, която да обсъди случващото се в Иран. ООН трябва да се изкаже (по въпроса с Иран), в следващите дни ние ще свикаме извънредна среща“. „Хората в Иран искат свобода“, каза още Хейли. : Цанко Цолов", "date": "2018.01.02", "title": "The Hill: САЩ ще намалят финансовата си помощ към Пакистан с 255 млн. долара"}
{"url": "http://www.focus-news.net/news/2018/01/02/2472992/plovdiv-traditsionniyat-obichay-kapanak-shte-se-provede-v-kvartal-sushitsa-v-karlovo-na-7-yanuari.html", "text": "Традиционният обичай „Къпанак” /къпане на булка/ ще се проведе в квартал „Сушица“ в Карлово на 7 януари, неделя, от 11.00 часа.  Това съобщиха за Радио „Фокус“- Пловдив от Народно читалище „Васил Левски 1927“- кв. „Сушица“. Обичаят се провежда традиционно всяка година на Дръндевата чешма.\r\nВековната традиция повелява навръх Ивановден да се окъпят всички жени, които през изминалата година са се омъжили, а след тях за здраве в ледената вода влизат и всички именници. \r\nЦветана ТОНЧЕВА", "date": "2018.01.02", "title": "Пловдив: Традиционният обичай „Къпанак“ ще се проведе в квартал „Сушица“ в Карлово на 7 януари"}
{"url": "http://www.focus-news.net/news/2018/01/02/2472993/apostol-apostolov-kmet-na-simitli-planirame-da-izgradim-oshte-nyakolko-novi-paraklisa-v-obshtinata-prez-tazi-godina.html", "text": "Като реализиран проект, може би, най-същественото за Община Симитли през 2017 година бе, че успяхме да съградим поредния параклис в село Полето. Това каза за Радио „Фокус“ – Пирин кметът на Симитли Апостол Апостолов. „Освен това, за наша радост, успяхме да съградим 22-метров кръст в местността „Кръста“. Той е посветен на нашите руски братя, които са ни освободили по време на Руско-турската война. От човешка гледа точка, може би, това са най-важните неща за нас, защото много жители допринесоха за реализацията им“, каза още Апостолов. \r\nПо думите му в общи линии всеки един от хората в Симитли е дал своя дан, своята съпричастност, без значение каква и колко, в строителството на тези символи на вярата. „Знаете, че Симитли е община, която е известна с това, че хората много зачитат традициите, българщината. Знаете, че традиционно сме и доста родолюбиви хора. Най-вече се радвам на тези неща в Симитли. Всичко останало приемаме като нещо, което е свързано с нашето ежедневие, нещо, което задължително трябва да правим, защото, нали затова сме начело на Общината, затова и хората искат ние да сме начело на Общината“, подчерта Апостолов. \r\nТой допълни, че през 2018 година е планувано да бъдат изградени още няколко нови параклиса в Община Симитли. „За момента не искам да говоря за тях, защото при нас всичко се прави със средства и доброволен труд на местните. Важно е да кажа обаче, че вече имаме започнати няколко нови параклиса, които ще бъдат завършени през следващата година. Най-вероятно ще започнем и още няколко. Аз и целият ми екип, а и местните хора, сме си поставили една доста амбициозна задача, свързана с това всеки един параклис или църква, която е била през годините запустяла или разрушена, да бъде възстановена“, заяви Апостолов. Той допълни, че екипът на Община Симитли работи за това на всяко оброчище на територията на общината  да бъде изграден нов параклис, за да може хората да се молят и радват. „Знаете, че на празниците на нашите църкви и параклиси се събират изключително много хора, затова и тяхното изграждане и съхранение е от първостепенно значение за нас“, коментира още Апостолов.\r\nЛивия НИНОВА", "date": "2018.01.02", "title": "Апостол Апостолов, кмет на Симитли: Планираме да изградим още няколко нови параклиса в общината през тази година"}
{"url": "http://www.focus-news.net/news/2018/01/02/2472994/hurriyet-turskata-armiya-shte-rekrutira-nad-40-000-dushi-nov-personal.html", "text": "Турската армия ще рекрутира над 40 000 души нов персонала за да компенсира уволнените след опита за преврат от 2016 г., пише турският вестник Hurriyet. Обявената бройка от общо 42, 938 души, включва 20,595 офицери и редници, на които ще бъде предложен трудов договор. Над 8,500 души бяха уволнени от армията след опита за преврат, сред които 150 генерали, 4,630 офицери и 2,167 сержанти. Всички те бяха обвинени във връзки с Фетхуллах Гюлен, който според Анкара е организатор на преврата. Освен тях над 16 хил. обучаващи се кадети бяха изключени от учебните заведения. Към момента от нужната бройка са запълнени малко над 15,800 места, от които 1,763 офицери и 4,135 сержанти. : Цанко Цолов", "date": "2018.01.02", "title": "Hurriyet: Турската армия ще рекрутира над 40 000 души нов персонал"}
{"url": "http://www.focus-news.net/news/2018/01/02/2472995/petima-dushi-byaha-otkriti-martvi-v-kashta-v-novi-iskar-politsiyata-izdirva-44-godishna-zhena-obzor.html", "text": "Петима души бяха открити мъртви в къща в Нови Искър във вторник следобед, след като техен роднина е съобщил в полицията, че не може да се свържи с тях от дни. Главният прокурор Сотир Цацаров, който заедно с директора на Националната следствена служба Борис Сарафов, пристигна на мястото на инцидента, уточни, че жертвите са баща, син, дъщеря на съпругата, младеж - неин приятел и възрастна жена – майка на съпругата. По първоначални данни те са открити застреляни с по един изстрел, заедно със семейното им куче, като вероятно убийството им е станало в Новогодишната нощ. По думите на главния прокурор става въпрос за тежко криминално престъпление, извършено хладнокръвно. Главният секретар на МВР главен комисар Младен Маринов поясни, че за издирване е обявена жена, която е живяла на съпружески начала с един от убитите и автомобил БМВ Х 5, собственост на семейството, който липсва от мястото на престъплението. Полицията разпространи снимка на издирваната 44-годишна Кети Николова Кюхова. За момента все още не е намерено оръжието, с което са били застреляни жертвите. Предстои установяването и разпитването на свидетели. Според главния секретар на МВР на този етап не е изведена водеща версия и е преждевременно да се говори за убийство и самоубийство. Главният прокурор Сотир Цацаров увери, че целият капацитет на столичната полиция работи по случая и продължава активната работа по изясняване на евентуални криминални връзки, минало, регистрации и други данни. От МВР уточниха, че повече информация по случая ще бъде предоставена след приключването на действията на експертите.", "date": "2018.01.02", "title": "Петима души бяха открити мъртви в къща в Нови Искър, полицията издирва 44-годишна жена (ОБЗОР)"}
{"url": "http://www.focus-news.net/news/2018/01/02/2472996/svezhina-dimitrova-naop-varna-observatoriyata-mozhe-da-se-pohvali-s-mnogo-nagradi-i-postizheniya-prez-2017-g.html", "text": "Обсерваторията във Варна може да се похвали с много награди и постижения през 2017 г. Това каза за Радио „Фокус“ – Варна Свежина Димитрова, директор на Център за подкрепа на личностното развитие (ЦПЛР)-Народна астрономическа обсерватория и планетариум (НАОП) „Николай Коперник“ във Варна. Тя допълни, че ученици от обсерваторията са завоювали сребърен и бронзов медал на Националната олимпиада по астрономия. \r\n„Имахме участници, които се класираха за националния отбор за международната олимпиада по астрономия и астрофизика. И на двете олимпиади нашите ученици се представиха достойно. Тервел и Феодор, които участваха в тези престижни състезания, се завърнаха с почетни грамоти. В конкурсите на НАСА също имахме успех и получихме награди. Това за поредна година доказа, че обсерваторията е място, където младите таланти имат перспектива и развитие“, добави Свежина Димитрова. \r\nПрез 2017-та година ученици на обсерваторията, заедно с техните ръководители, са били първенци в европейския конкурс Odysseus. „През годината се случиха и различни мероприятия и чествания. Бяхме домакини на национални конференции, на които присъстваха много гости от страната и чужбина. Обсерваторията бе основен двигател и на програмите в Европейския център за ядрени изследвания. Затова 2017-та година бе доста успешна. Надяваме се и 2018-та, която за нас е юбилейна, да бъде още по-успешна и в много повече състезания да се чува името на обсерваторията, на нашите ученици и учители“, заяви Свежина Димитрова.\r\nПо думите й все повече млади хора желаят да се занимават с астрономия. Димитрова добави, че през настоящата учебна 2017/2018 година кръжочниците в обсерваторията са 276, като техният брой през годините непрекъснато се увеличава. „Имаме голям интерес от страна на малките деца от предучилищна група. Колегата Иванка Гецова има занимания в няколко предучилищни групи. Това показва, че все повече млади хора желаят да се занимават с астрономия и ние отговаряме на техните очаквания. Стъпка по стъпка те навлизат в света на астрономията. За тях е много интересно и много вълнуващо“, каза още Свежина Димитрова.\r\nМарияна ВАЛЕНТИНОВА", "date": "2018.01.02", "title": "Свежина Димитрова, НАОП – Варна: Обсерваторията може да се похвали с много награди и постижения през 2017 г."}
{"url": "http://www.focus-news.net/news/2018/01/02/2472997/stara-zagora-biblioteka-iskra-v-kazanlak-koyato-otbelyazva-158-godini-ot-sazdavaneto-si-pritezhava-izklyuchitelni-kolektsii-ot-tsenni-izdaniya-iztochnitsi-s-obshtonatsionalno-znachenie.html", "text": "Благодарение на своите исторически корени Общинската библиотека „Искра“ в Казанлък притежава изключителни колекции от редки и ценни издания – ръкописи, възрожденска книжнина, много краеведски източници с общонационално значение, каза за Радио „Фокус“ директорът на библиотеката Анна Кожухарова, по повод отбелязването на 158 години от създаването й. Тя поясни, че сред по-интересните ръкописи са Апостолският текст, написан върху пергамент от 13 век, пренесен в Казанлък от Македония, вероятно - дарение от Иван Енчев – Видьо, Цветният (Копривщенски) триод от 17 век, Часослов от 17 век и редица други уникални ръкописи. Сред тях е Номоканон от 17 век, съхраняван единствено в Библиотека „ Искра“. Интерес представляват и източниците от старопечатната гръцка книжнина, както и всички издания, излезли в периода 1806 – 1878 година.\r\nКожухарова каза още, че библиотеката в Казанлък притежава приблизително 300 000 библиотечни документа. „Броят е приблизителен, защото продължаваме да работим с инкриминирани назад във времето фондове. Получаваме и дарения, които очакват своята обработка и библиотечно документиране.“, коментира тя.\r\nДиректорът на библиотеката поясни, че отдавна библиотеката е излязла от рамката на възприемането й само като храм на книгата, в който се извършва единствено заемането и регистрирането на заетата литература, а усилията на екипа са насочени към развитието на институцията  като културен, образователен и социален център, каквато е заявката на местната общност. \r\nОбщинска библиотека „ Искра“ се счита за правоприемник и наследник на първата публична библиотека, създадена в Казанлък през 1860 година. Група родолюбиви казанлъчани създават първото българско читалище в града – Народно българско читалище, и то стартира с една читалня и малка колекция от книги.\r\nСъществуват податки, че в Казанлък много по-рано от 1860 година е съществувала една училищна  библиотека, която е била отворена за жителите на града. Интересен факт е, че бързо са нараствали колекциите на тази библиотека, която за съжаление по време на Рускои-турската война изгаря. Още в първите дни на Освобождението казанлъчани решават, че ще възстановят библиотеката на учредената през 1873 година Ученолюбива дружина „ Искра“.\r\nСлавяна ГАЙДАРОВА", "date": "2018.01.02", "title": "Стара Загора: Библиотека „Искра“ в Казанлък, която отбелязва 158 години от създаването си, притежава изключителни колекции от ценни издания – източници с общонационално значение"}
{"url": "http://www.focus-news.net/news/2018/01/02/2472998/sport-andi-mari-razglezhda-hirurgicheska-namesa-kato-vazmozhnost-za-spravyane-s-kontuziyata-v-bedroto.html", "text": "Британският тенисист Анди Мъри разглежда хирургическата намеса като възможност за справяне с контузията в бедрото, която го принуди да се откаже от участието си на турнира в Бризбейн. „Операцията е нещо което обмислям, но се надявам да не се наложи, тъй като шансовете за успех не са толкова високи колкото би ми се искало“, заяви Мъри цитиран от Skysports. Британецът е под въпрос също така и за „Аустрелиън оупън“ който започва на 15 януари.", "date": "2018.01.02", "title": "Спорт: Анди Мъри разглежда хирургическа намеса като възможност за справяне с контузията в бедрото"}
{"url": "http://www.focus-news.net/news/2018/01/02/2472999/emsc-zemetresenie-s-magnitud-26-e-registrirano-kray-doyran.html", "text": "Поредно земетресение с магнитуд 2,6 е регистрирано край Дойран, сочи справка на сайта на Европейския средиземноморски сеизмологичен център (EMSC). Трусът е усетен в 21.23 часа българско време и е бил с дълбочина 2 км. Той е регистриран на 148 км югоизточно от Скопие и 12 км източно от Стар Дойран.", "date": "2018.01.02", "title": "EMSC: Земетресение с магнитуд 2,6 е регистрирано край Дойран"}
{"url": "http://www.focus-news.net/news/2018/01/02/2473000/niggg-trus-s-magnitut-28-e-registriran-v-gartsiya.html", "text": "Трус с магнитут 2,8 е регистриран в Гърция, сочи справка на Националния институт по геофизика, геодезия и география към БАН (НИГГГ). Той е усетен в 21.23 часа българско време, в близост до село Патарос.", "date": "2018.01.02", "title": "НИГГГ: Трус с магнитут 2,8 е регистриран в Гърция"}
{"url": "http://www.focus-news.net/news/2018/01/02/2473001/futbol-usman-dembele-se-e-vazstanovil-ot-kontuziyata-si.html", "text": "Три месеца и половина след като претърпя контузия, футболистът на испанския тим Барселона Усман Дембеле се е възстановил и треньорът Ернесто Валверде ще може да разчита на него, съобщават на официалната интернет страница на клуба. Дембеле разтегна сухожилие през септември, по време на срещата с Хетафе и бе извън състава от тогава. В разпространеноното съобщение не се казва дали нападателят ще участва в мача от осминафиналите на турнира за Купата на Испания срещу Селта, насрочен за четвъртък.", "date": "2018.01.02", "title": "Футбол: Усман Дембеле се е възстановил от контузията си"}
