{"url": "http://www.focus-news.net/news/2018/02/21/2491269/", "text": "При автобусна катастрофа в южната част на Перу близо до град Оконя са загинали 44 души, предаде AFP\r\nДвуетажният автобус е паднал в пропаст от 80 метра височина. Не се съобщава за броя на ранените, също както не е известно дали водача на автобуса е между тях. Поради  това, че пътниците се качват и слизат от автобуса на различни места по маршрута не е ясен точният брой на пътувалите в него. Ранените са закарани в град Камана на 57 километра от мястото на инцидента. \r\nПрезидентът на страната Педро Пабло Кучински е изразил своите съболезнования на семействата на загиналите. Юлиян Марков", "date": "2018.02.21", "title": "AFP: При автобусна катастрофа в Перу загинаха 44 души"}
{"url": "http://www.focus-news.net/news/2018/02/21/2491241/upravitelyat-na-nzok-prof-kamen-plochev-potvardi-che-mu-e-otpravena-zaplaha-da-podade-ostavka-obzor.html", "text": "На извънредно заседание на парламентарната здравна комисия управителят на НЗОК проф. Камен Плочев потвърди, че е му е отправена заплаха да подаде оставка. „Получих заплаха, даже нося документа, с който плащам тази заплаха. В момента съм на лечение“, заяви той. „Кой ми е поставил заплахата и кой му е казал да ми я каже, позволете ми да го спестя“, коментира проф. Плочев. Той обясни, че НЗОК дължи над 271 млн. лева на други държави, и допълни, че само към Германия задълженията са 23,6 млн. евро. Зам.-министърът на здравеопазването и председател на Надзорния съвет на НЗОК Жени Начева уточни, че 7,6 млн. лева са просрочените задължения на НЗОК към 31 януари 2018 година. „Категорично заявявам от финансова гледна точка, че проблем с европейките плащания не съществува“, каза още тя. \r\nПроф. Камен Плочев поясни, че не е поискал от депутатите актуализация на бюджета на Касата. „Предлагаме да се обсъди възможност да ни се помогне да покрием разходите, които дължим“, допълни той. Според проф. Плочев проблем е липсата на комуникация между него и здравния министър Кирил Ананиев. Управителят на НЗОК посочи, че Министерството на здравеопазването не е платило нито лев през 2017 година, а сумата, която то дължи на Касата е 21,3 млн. лева. Той обясни, че на 332 човека е отказано лечение в чужбина през 2017 година. През 2016 година тези пациенти са 334. Зам.-председателят на ПГ на БСП Жельо Бойчев коментира: „Публична тайна е, че здравните заведения в Европа вече не приемат български граждани, ако не си платят авансово“. Председателят на здравна комисия и депутат от ГЕРБ Даниела Дариткова заяви: „Финансовият проблем на НЗОК беше преекспониран и се превърна в политически“. Според нея дебатът категорично е вреден за гражданите, за лекарите и за всички медицински специалисти. В отговор депутатът от БСП Славчо Велков посочи, че проф. Плочев е бил принуден да се защитава и не той е превърнал въпроса в политически.\r\nБиляна ИВАНОВА", "date": "2018.02.21", "title": "Управителят на НЗОК проф. Камен Плочев потвърди, че му е отправена заплаха да подаде оставка (ОБЗОР)"}
{"url": "http://www.focus-news.net/news/2018/02/21/2491238/svetlana-koeva-obshtina-varna-310-000-leva-sa-predvidenite-sredstva-po-programata-za-preventsiya-na-riskovoto-povedenie-sred-detsa-i-mladi-hora-za-2018-godina.html", "text": "Одобрена е годишната програма за превенция на рисковото поведение сред деца и млади хора във Варна за 2018 година. Това каза за Радио „Фокус“ – Варна Светлана Коева, директор на Дирекция „Превенции“ към Община Варна. „Програмата вече е факт, приета е на заседание на Общински съвет – Варна. Предвидените средства по програмата тази година са в общ размер на 310 000 лева“, добави Светлана Коева. В сумата е включено и целевото финансиране на превантивни програми и проекти, осъществявани от неправителствени организации. „За поредна година ще имаме финансиране на проекти, осъществявани от неправителствени организации, които са за обща превенция на рисковото поведение сред децата и младите хора. Стойността е 50 000 лева. Това са т.нар. малки проекти с максимална сума до 5 000 лева. Кандидатства се по специална наредба на Община Варна, приета с решение на Общинския съвет. Целта е неправителствените организации да работят по едно от направленията, по които работи и Дирекция „Превенции“ – превенция на употребата на наркотични вещества, превенция на трафика на хора, превенция на разпространението на ХИВ/СПИН, превенция на интернет престъпленията и превенция на престъпления, които са извършвани от деца“, каза още Светлана Коева.\r\nНа основание Наредбата за условията и реда за финансово подпомагане на проекти на неправителствени организации за превенция на рисковото поведение сред деца и млади хора – Община Варна, вече има обявен конкурс за разработване на проекти от неправителствени организации, за превенция на рисковото поведение сред деца и млади хора. В програмата могат да кандидатстват всички организации, регистрирани по Закона за юридическите лица с нестопанска цел. Проектните предложения трябва да обхващат периода 1 април – 31 октомври 2018 г. и не трябва да надвишават сумата от 5 000 лв. Кандидатстващите организации подават проектите си в деловодството на Община Варна до 9 март 2018 година.\r\nМарияна ВАЛЕНТИНОВА", "date": "2018.02.21", "title": "Светлана Коева, Община Варна: 310 000 лева са предвидените средства по програмата за превенция на рисковото поведение сред деца и млади хора за 2018 година"}
{"url": "http://www.focus-news.net/news/2018/02/21/2491243/plovdiv-izpochupeno-e-hudozhestvenoto-osvetlenie-okolo-pametnika-na-han-krum-v-rayon-trakiya.html", "text": "Изпочупено е художественото осветление около паметника на Хан Крум в район „Тракия“ в Пловдив. Това съобщи за Радио „Фокус“ – Пловдив районният кмет Костадин Димитров. Половината от осветителните тела са били изпочупени при вандалски прояви и администрацията предприема стъпки те отново да бъдат подменени. „Само преди броени месеци закупихме и монтирахме новото художествено осветление на паметника. Това се наложи след като всички съоръжения бяха разбити. Сега отново сме изправени пред същия проблем – ние правим, а някои чупят“, коментира кметът на район „Тракия“ Костадин Димитров. Той за пореден път призова гражданите да проявяват разум и да пазят придобивките в района, защото те са на всички.\r\nОсветителните тела на паметника на Хан Крум ще бъдат възстановени с помощта на ОП „Организация и контрол на транспорта“.", "date": "2018.02.21", "title": "Пловдив: Изпочупено е художественото осветление около паметника на Хан Крум в район „Тракия“"}
{"url": "http://www.focus-news.net/news/2018/02/21/2491245/targovishte-regionalniyat-istoricheski-muzey-shte-predstavi-izlozhba-koga-si-na-kon-hem-sedish-hem-hodish.html", "text": "В навечерието на Тодоровден, на 23 февруари, Регионален исторически музей - Търговище представя изложбата „Кога си на кон хем седиш, хем ходиш – конят в бита на балканджията”, дело на Етнографски музей на открито – Етър, Габрово. Това съобщиха от музея. Изложбата ще бъде открита в Славейковото училище, от 17.00 часа. „Когато си на кон, хем си седиш, хем си ходиш” – шегували се някога балканджиите. Конете били тяхното „превозно средство” по стръмните, тесни пътеки. Те им били добри помощници в селското стопанство. Осигурявали и поминъка на планинците, известен като кираджийство. А занаятите, свързани с функционалното им поддържане и изработване на амуниции, налбантство, сарачество, самарджийство, коларо-железарство и др., давали прехрана на голям брой майстори от региона. Навремето всяко семейство се стремяло да притежава поне няколко коня и тяхната сила, красота и брой се превръщат в олицетворение на социалния престиж на стопаните им. „Кон са назаем не дава” – той е другар, помощник и имане. За това балканджиите почитали коня и на Тодоровден изразявали обичта и преклонението си пред неговата сила. Изложбата представя интересен поглед върху нашето минало и е заслужено признание за значението на коня в живота на балканджията от ХІХ век до 40-те години на ХХ век. Тя ни пренася в една отминала епоха на усилен труд, преклонение пред природата и дълбока почит към традициите. В изложбата са представени над 110 експоната и много архивни снимки. Изложбата включва и детски модул, представящ: игри, гатанки и любопитни факти свързани с тематиката на изложбата. Изложбата е придружена от два филма, представящи изработване на подкова и подковаване на кон – демонстрация, извършена в работилница на ЕМО „Етър” на Тодоровден 2012 година и празници и обичаи свързани с Тодоровден.", "date": "2018.02.21", "title": "Търговище: Регионалният исторически музей ще представи изложба „Кога си на кон хем седиш, хем ходиш”"}
{"url": "http://www.focus-news.net/news/2018/02/21/2491239/kyustendil-posredstvom-informatsionni-tabeli-se-populyarizirat-vekovnite-sekvoi-v-osogovska-planina.html", "text": "Посредством информационни табели се популяризират вековните секвои в Осоговска планина, предаде репортер на Радио „Фокус” – Кюстендил. Една от табелите е монтирана на площад „Велбъжд” в града. На нея са представени снимки и информация за природната забележителност, с призив за подкрепа за секвоите, българският представител в конкурса „Европейско дърво на годината”. Гласуването може да стане и посредством сканиране на поставения QR код. Секвоите в местността Ючбунар в Осоговска планина са засадени в края на 19-ти век от известния български лесовъд Йордан Митрев. Те се намират само на 6 км от град Кюстендил. Трите секвоите са на около 130 г., а височината им е над 30 м. Обиколката на ствола на най-голямото е 9 м, а общата им обиколка е около 22 м. Около тях са се размножили още 100 по-млади секвои. Те са обявени за природна забележителност през 1989 година.\r\nВенцеслав ИЛЧЕВ", "date": "2018.02.21", "title": "Кюстендил: Посредством информационни табели се популяризират вековните секвои в Осоговска планина"}
{"url": "http://www.focus-news.net/news/2018/02/21/2491236/danas-sergey-lavrov-pristigna-na-dvudnevno-poseshtenie-v-belgrad.html", "text": "Министърът на външните работи на Русия Сергей Лавров пристигна на официално двудневно посещение в Белград, а на летището той бе посрещнат от своя сръбски колега Ивица Дачич и посланика на Русия в Сърбия Александър Чепурин, пише електронното издание на сръбския вестник Danas.\r\nОще тази вечер, сряда, 21 февруари, Лавров ще проведе среща с президента на Сърбия Александър Вучич, като, както съобщават медиите в Белград, Лавров ще получи писмо до руския президент Владимир Путин, в което се съдържа покана за домакина на Кремъл да посети Сърбия в най-скоро време.\r\nПревод и редакция:", "date": "2018.02.21", "title": "Danas: Сергей Лавров пристигна на двудневно посещение в Белград"}
{"url": "http://www.focus-news.net/news/2018/02/21/2491247/predstoyashti-mezhdunarodni-sabitiya-za-22-fevruari-agentsiya-fokus.html", "text": "***Министърът на външните работи на Русия Сергей Лавров е на двудневно посещение в Белград\r\n***Изказване на германския канцлер Ангела Меркел във връзка с предстоящата среща на върха на ЕС\r\n***Турската военна офанзива срещу кюрдските милиции в северозападна Сирия продължава\r\n***Спасителните екипи в Иран продължават да търсят телата на загиналите от самолетната катастрофа в планината Загрос\r\n***", "date": "2018.02.21", "title": "Предстоящи международни събития за 22 февруари ( Агенция „Фокус“ )"}
{"url": "http://www.focus-news.net/news/2018/02/21/2491246/varna-3-854-sa-uchenitsite-v-vii-klas-zavarshvashti-osnovno-obrazovanie-v-oblastta-prez-nastoyashtata-uchebna-godina.html", "text": "3 854 са учениците в VII клас, завършващи основно образование във Варна и областта през настоящата учебна година. Това каза за Радио „Фокус“ – Варна Венцеслава Генова, началник на Регионалното управление на образованието във Варна. Тя допълни, че на проведеното заседание на Постоянната комисия по заетостта към Областния съвет за развитие в област Варна за съгласуване е представен проектът на държавния план-прием за учебната 2018/2019 година в VIII клас по профили и професии в профилираните и професионалните гимназии, в средните и обединените училища на областно ниво. „Представих проекта на държавния план-прием, изготвен по предложение на директорите на училищата – профилирани и професионални гимназии и средни училища в областта. Тази година приемът трябва да се извърши на база 3 854 завършващи основно образование в VII клас ученици. Броят им е по-малък в сравнение с миналата година, когато завършиха два випуска основно образование – учениците след VII и учениците след VIII клас. Тогава общият брой ученици, за които трябваше да осигурим места в държавния план-прием за настоящата учебна година, беше 4 769“, посочи Венцеслава Генова. Държавният план-прием е изготвен въз основа на заявките от кметовете на общините в област Варна, индикативния списък от образователното министерство на специалности с недостиг на кадри, Асоциацията на индустриалния капитал в България, Българската национална асоциация по корабостроене и кораборемонт, на база броя завършващи ученици, както и анализ на реализирания държавен план-прием за учебните 2015/2016, 2016/2017 и 2017/2018 година.\r\nМарияна ВАЛЕНТИНОВА", "date": "2018.02.21", "title": "Варна: 3 854 са учениците в VII клас, завършващи основно образование в областта през настоящата учебна година"}
{"url": "http://www.focus-news.net/news/2018/02/21/2491244/afp-izcheznaha-111-devoyki-sled-napadenie-na-boko-haram-v-nigeriya.html", "text": "В резултат от нападение на терористичната групировка „Боко Харам“ над училище в североизточна Нигерия в сряда са изчезнали 111 девойки, предава AFP, като се позовава на информация от местната полиция, която се опасява това да не е повторение на масовите отвличания в Чибук през 2014-а година.\r\n„Осемстотин и петнадесет ученици са се завърнали към занятията си, от общо 926, които учат в училището“, е заявил началникът на полицията в нигерийския щат Йобе. „Останалите ги няма. Засега не е образувано следствие за отвличане“.\r\nПревод и редакция:", "date": "2018.02.21", "title": "AFP: Изчезнаха 111 девойки след нападение на „Боко Харам“ в Нигерия"}
{"url": "http://www.focus-news.net/news/2018/02/21/2491240/pazardzhik-zhiteli-na-velingradskoto-selo-cholakova-chakat-poveche-ot-chas-za-da-poluchat-speshna-meditsinska-pomosht.html", "text": "Жителите на велинградското село Чолакова са принудени да чакат повече от един час, за да получат спешна медицинска помощ, съобщи пред Радио „Фокус“ – Пазарджик кметът на селото Мехмед Чолаков. Линейка идва чак от град Велинград, който се намира на 50 км. „При спешни случаи повечето от хората използват личен превоз, тъй като няма време за чакане“, уточни Чолаков. Личният лекар на жителите също пътува от града. „На 3 км от селото има фелдшер, но той обслужва няколко населени места“, допълни кметът. Селото се посещава от зъболекар два пъти в месеца. Аптека в населеното място също няма. Лекарства жителите си набавят сами, като пътуват до Велинград и село Якоруда, което също се намира в близост до Чолакова. Село Чолакова е разположено в планински район в близост до Велинград, основано е преди повече от 250 години.\r\nМартина САМАРОВА", "date": "2018.02.21", "title": "Пазарджик: Жители на велинградското село Чолакова чакат повече от час, за да получат спешна медицинска помощ"}
{"url": "http://www.focus-news.net/news/2018/02/21/2491242/the-new-york-times-polskiyat-natsionalizam-zaplashva-evropeyskite-tsennosti-i-splotenostta-na-es.html", "text": "Младият кмет на полското градче Снядово в източната част на страната е изключително горд от новата си италианска противопожарна кола, която е паркирана точно до пожарна от съветските времена. Съвсем наблизо, директорът на начално училище се хвали с обновените класни стаи и нов гимнастически салон, оборудван с електронно табло, пише американското издание The New York Times.\r\nВсичко това – плюс пътищата, соларни панели, подобрено пречистване на водата и нова канализация, както и подкрепа за млекопроизовдителите – е заплатено от Европейския съюз, който финансира близо 60% от полските публични инвестиции.\r\nИмайки предвид подобна щедрост, някой трудно би си помислил, че Полша е в своеобразна война с ЕС. Националистическото правителство на страната, пише американския вестник, отхапа ръката, която го е хранила повече от веднъж, тръгвайки на поход срещу демократичните ценности, обръщайки полската съдебна система с краката на горе и заплашвайки да отмени върховенството на закона.\r\nРешителната борба се интензифицира и превърна Източна Европа в инкубатор за нов модел на „нелиберална демокрация“, разработена първо в Унгария. Но Полша – толкова голяма, толкова богата, толкова могъща във военно отношение и толкова важна геостратегически – е страната, където ще се разбере дали усилията на ЕС за интеграция на страните от бившия Източен блок са били успешни, или са се провалили.\r\nThe New York Times коментира, че разширяващия се конфликт между старите Западни страни-членки и новите от Централна и Източна Европа е основната заплаха за сплотеността и изобщо за оцеляването на ЕС. Това не е прост сблъсък, а многостранен, в който са намесени идентичността, историята, ценностите, религията и интерпретациите на демокрацията и „солидарността“.\r\nПревод и редакция:", "date": "2018.02.21", "title": "The New York Times: Полският национализъм заплашва европейските ценности и сплотеността на ЕС"}
{"url": "http://www.focus-news.net/news/2018/02/21/2491248/veliko-tarnovo-vazstanoveno-e-dvizhenieto-po-pat-i-5-veliko-tarnovo-s-samovodene.html", "text": "Възстановено е движението по път I-5 Велико Търново - с. Самоводене. Това съобщиха от пресцентъра на Агенция \"Пътна инфраструктура\".", "date": "2018.02.21", "title": "Велико Търново: Възстановено е движението по път I-5 Велико Търново - с. Самоводене"}
{"url": "http://www.focus-news.net/news/2018/02/21/2491013/sevilya-sreshtu-manchestar-yunayted-v-parvi-mach-ot-18-finalite-v-shampionska-liga.html", "text": "Севиля ще се изправи срещу Манчестър Юнайтед в първи мач от осминафиналите в Шампионската лига. Срещата е тази вечер от 21:45 часа на \"Рамон Санчес Писхуан\". Това е първи сблъсък между двата тима в турнирите на УЕФА.  \r\nАмбициите на \"червените дяволи\" в турнира се сериозни и английският тим ще гони добър резултат при визитата си в Андалусия. В същото време Севиля натрупа сериозен опит през последните години и със сигурност на гостите няма да им бъде никак лесно.", "date": "2018.02.21", "title": "Севиля срещу Манчестър Юнайтед в първи мач от 1/8-финалите в Шампионска лига"}
{"url": "http://www.focus-news.net/news/2018/02/21/2490848/predstoyashti-sabitiya-v-stranata-za-21-fevruari-agentsiya-fokus.html", "text": "От 10.00 часа на „Дондуков“ 2 президентът Румен Радев ще проведе среща с министъра на външните работи на Кралство Саудитска Арабия Адел бин Ахмед ал-Джубейр. \r\n***\r\nОт 09.00 часа ще се проведе пленарното заседание на Народното събрание.\r\n***\r\nОт 10.00 часа ще се проведе заседание на Министерски съвет. \r\n***\r\nВицепремиерът и министър на външните работи Екатерина Захариева ще приеме утре в София министъра на външните работи на Кралство Саудитска Арабия Адел Ал-Джубейр. \r\n***\r\nОт 09.30 часа XVI състав на Специализирания наказателен съд ще гледа делото срещу Георги И., Геомил Н., Георги А. и Аксел Е. за образуване и ръководене на организирана престъпна група. \r\n***\r\nОт 10.00 часа V състав на Специализирания наказателен съд ще гледа делото срещу Илчо И., Станко Ж., Евгений И. и др. за организиране и ръководене на организирана престъпна група. \r\n***\r\nОт 10.00 часа ХV състав на Специализирания наказателен съд ще гледа делото срещу Персин П. за организиране и ръководене на организирана престъпна група. \r\n***\r\nОт 10.00 часа 121 състав на Софийски районен съд ще гледа делото срещу Владимир С., обвинен за престъпление по чл.131, ал.2, т.3, вр. чл.130, ал.1 от НК - причиняване на телесна повреда на медицински специалист.\r\n***\r\nОт 10.00 часа в залата на 5-ти етаж в сградата на Висшето училище по застраховки и финанси ще се състои научно-практическа конференция на тема: „Африканска чума по свинете. Намаляване плътността на популацията от диви свине като метод за ограничаване на риска от болестта в Р. България. Трихинелоза“. \r\n***\r\nОт 10.00 часа в сградата на Първа инвестиционна банка на бул. България 81 Г, където главният изпълнителен директор на Fibank Неделчо Неделчев ще награди Александра Жекова за силното й представяне на Олимпийскити игри в ПьонгЧанг.\r\n***\r\nОт 10.00 часа, в Аулата на Софийския университет „Св. Климент Охридски“ ще бъде открита докторантската конференция „Млади изследователи“, организирана от Докторантския център „Св. Климент Охридски“ с подкрепата на оперативна програма „Наука и образование за интелигентен растеж“. \r\n***\r\nОт 10.00 часа в сградата на КЕВР, бул. \"Княз Дондуков\" № 8-10, ет. 4, ще се проведе открито заседание за обсъждане на доклад по заявление с вх. № Е-14-31-12 от 26.10.2017 г. относно изменение на действащите цени на електрическа и топлинна енергия на \"Брикел\" ЕАД. \r\n***\r\nОт 11.00 часа в зала „Рубин“ на хотел „Рамада“ ще се състои национален семинар „Изпълнение на общинските мерки от Програмата за развитие на селските райони /ПРСР/“, организиран от Националното сдружение на общините в България /НСОРБ/.\r\n***\r\nОт 11.00 часа IV състав на Специализирания наказателен съд ще гледа делото срещу Дандинсон Д., Маркс Б. и Принс Б. за организиране и ръководене на организирана престъпна група. \r\n***\r\nОт 11.00 часа XVIII състав на Специализирания наказателен съд ще гледа делото срещу Васил Д., Паскалис Д. и Юксел Х. за образуване и ръководене на организирана престъпна група. \r\n***\r\nОт 12.00 часа ул. „Филип Кутев“ 10 ще се състои церемония по официално откриване на новата сграда на МБАЛ и ДКЦ Видиа – ВИТА база 2. \r\n***\r\nОт 12.00 часа зала 5 на ул. „Московска“ 33 Екатерина Йорданова – председател на постоянната комисия по транспорт и туризъм към Столичния общински съвет и Зафир Зарков – общински съветник ви канят на брифинг по повод подготовката на нова наредба за реда и условията за пътуване с обществения градски транспорт. \r\n***\r\nОт 14.00 часа в Големия салон на БАН ще се проведе Обществена дискусия на тема: „Финансиране на болничната помощ в България“.\r\n***\r\nОт 18.00 часа в Енорийския център на софийския храм „Св. св. Кирил и Методий\"  (на Женския пазар) ще се проведе лекция на тема „Истанбулската конвенция и православната антропология\".\r\n***\r\nОт 18.30 часа в Литературния клуб  на Столична библиотека ще се състои среща с разказвача на библиотеката за февруари – Михаил Вешим.  \r\n***\r\nОт 19.30 часа, в зала „София“ на Гранд Хотел София председателят на Държавната агенция „Електронно управление“ (ДАЕУ) Атанас Темелков ще вземе участие в церемонията за награждаването на победителите в конкурса „ИТ проект на годината“. Атанас Темелков ще отличи победителя в категорията „Централна администрация“. \r\n***\r\nОт 11.00 часа в конферентната зала на Областна администрация ще се проведе общо събрание на Асоциацията по ВиК.\r\n***\r\nОт 09.00 до 16.00 часа в зала „Георги Баев“ на Културен център „Морско казино“ ще се проведе обучение на тема: „Предизвикателства по противодействие на детската сексуална експлоатация и трафика на деца чрез Интернет“.\r\n*** \r\nОт 11.00 часа в зала 501 в УМБАЛ „Св. Марина“ председателят на асоциация „Докосни дъгата“ Денислава Ангелова ще връчи поредното дарение – инсулинова помпа и консумативи за дете с диабет. \r\n*** \r\nОт 11.00 часа в пресклуб на БТА ще се проведе пресконференция във връзка с предстоящата реализация на проект за изграждане на Кризисен център за лица във Велико Търново.\r\n*** \r\nОт 11.30 часа на етажа на Кардиологията в МОБАЛ \"Д-р Ст. Черкезов\" ще се проведе връчване на дарение от Ротари клуб Велико Търново. Президентът на Ротари клуб Велико Търново Калоян Ганев ще връчи дарението на изпълнителния директор на стационара д-р Стефан Филев и началника на кардиологията д-р Харалампи Бенов. \r\n*** \r\nОт 17.00 часа в Изложбени зали „Рафаел Михайлов“ ще се проведе откриване на изложбата на Антони Георгиев „Горният път: Фотографии от Шотландия“. Гост ще бъде британският посланик Н. Пр. Ема Хопкинс.\r\n***\r\nОт 11.30 часа, в Регионалния пресклуб на БТА във Видин, ще бъде представен проект CB007.1.21.129 „Развитие на диагностични центрове за ортостатични имускулно-скелетни смущения при деца в училищна възраст в Сърбия и България“.\r\n***\r\nОт 15.30 часа в Регионалния пресклуб на БТА пресконференция ще дадат Димитър Делчев, председател на политическа партия \"Движение България на гражданите\" и неговия зам.-председател Найден Зеленогорски.\r\n***\r\nОт 09.30 часа в митрополитския храм  „Св. Николай Мирликийски” ще започне архиерейска преждеосвещена света литургия.\r\n***\r\nОт 17.00 часа в малка зала на ХГ „Иван Фунев“  ще се състоят XIX Зимни четения - „Археологически проучвания на обекти от Античността и Средновековието на територията на Врачанско през 2017 г.“ – доц. д-р Нарцис Торбов и Александра Петрова. \r\n***\r\nОт 11.30 часа, в Изложбената зала на Етнографски музей на открито „Етър”, Националният исторически музей (НИМ) ще покаже 44 медни съда в експозицията „Гравирани медни съдове от колекцията на Дикран Балабанян“. \r\n*** \r\nОт 14.00 часа в НЧ „Градина - Върбица 1894“ продължава Работилница „Седянка“ - традиционна седянка за изработване на мартеници.\r\n***\r\nОт 15.30 часа в кабинета на председателя на Общински съвет – Кюстендил ще се проведе пресконференция. \r\n***\r\nВ 18.00 часа в Музея на изкуството ще бъде открита изложбата „Усещане“ с творби на жени-творци от фонда на Художествена галерия „Станислав Доспевски”. \r\n***\r\nОт 09:30 часа, в зала 5 на Окръжен съд Пловдив ще се гледа делото срещу подсъдимите Любен Ч., Иван Т. и Ерол Е., обвинени в това, че са извършвали фактически дейности и функции на данъчно задължено лице и по този начин са избегнали установяването и плащането на данъчни задължения в големи размери.\r\n***\r\nОт 10.00 часа, в зала 2 на Окръжен съд Пловдив ще се гледа делото срещу Рангел Т., който при управление на МПС при непредпазливост е причинил смъртта на две лица, както и средна телесна повреда на трето.\r\n***\r\nОт 11.00 часа пред храм „Свето Преображение Господне“, структурата на ПП ГЕРБ в район „Тракия“ организира благотворителен обяд, на който свещеник ще благослови начинанието и топлата храна ще бъде раздадена на гражданите.\r\n***\r\nОт 13:30 часа в зала 2 на Окръжен съд Пловдив ще се гледа делото срещу подсъдимия Ивелин А., обвинен в това, че на 30.03.2017 г. в с. Козаново умишлено е убил лицето Г. М.\r\n***\r\nОт 14.00 ч. , в Прес клуба на Пловдивския панаир омбудсманът Мая Манолова ще участва в дискусионен клуб, посветен на проблемите в детското и ученическо хранене. \r\n***\r\nОт 15:30 часа в зала 2 на Окръжен съд Пловдив ще се гледа делото срещу подсъдимия Иван Г., който на 3.06.2016 г. на пътя Карлово – Пловдив при управление на лек автомобил е нарушил правилата на движение и по непредпазливост е причинил смъртта на велосипедиста Д. Д.\r\n***\r\nОт 18.00 часа в Камерна зала на Областна администрация – Пловдив ще бъде отбелязан Международния ден на майчиния език с мултикултурна програма.\r\n***\r\nОт 11.00 часа в ТПГ „Никола Вапцаров“ в присъствието на областния управител на Перник Ирена Соколова, официално ще бъде открит новооборудвания компютърен кабинет. \r\n***\r\nОт 10.00 часа в зала 1 на Областна администрация – Русе ще се проведе заседание на постоянната комисия по заетост и тази в областта на образованието, младежките дейности и спорта. \r\n***\r\nОт 11.00 часа, в Заседателна зала на Община Русе ще се проведе пресконференция по повод отчета на общинска фондация \"Русе-град на свободиня дух\".\r\n***\r\nОт 11.30 часа пред сградата на Общинската администрация в града ще е проведе протест под надслов „Не на насилието в детски градини и училища\".\r\n***\r\nОт 13.30 часа в зала „П. Р. Славейков“ общината организира семинар на тема: „Административно обслужване. Удостоверение за наследници“ за служители от отдел „Гражданско състояние“, кметове, кметски наместници, технически сътрудници в кметствата на територията на общината.\r\n***\r\nОт 15.00 часа в зала 33 на Регионалния исторически музей ще се състои кръгла маса, с участието на изявени специалисти и изследователи на българската история – „Знамето на Старозагорското въстание – първообраз на националното ни знаме“. \r\n***\r\nОт 10.00 часа в зала 2 на Областна администрация Шумен ще се проведе заседание на комисията за изработване на Областна здравна карта.", "date": "2018.02.21", "title": "Предстоящи събития в страната за 21 февруари (Агенция „Фокус“)"}
{"url": "http://www.focus-news.net/news/2018/02/21/2490849/tsarygrad-ungariya-obrashta-balgariya-v-svoyata-vyara.html", "text": "Министър-председателят на България Бойко Борисов подкрепи държавите от Централна и Източна Европа в отказа им да се разпределят мигранти по квоти сред страните от ЕС, настоявайки за по-добра охрана на външните граници на Общността. По този начин той се разбунтува срещу глобалистите, коментира електронното издание \"Царьград\".\r\nДържавите-противници на миграционната политика на ЕС привлякоха към редиците си нова страна, която Брюксел смяташе за напълно подчинена – България. Веднага стана ясно, че определеното за 19-20 февруари работно посещение в София на унгарския министър-председател Виктор Орбан и на австрийския канцлер Себастиан Курц е посветено преди всичко на миграционната тема. За това говорят личностите и на двамата политици. Орбан защити Унгария със стена, привлече армия и доброволци за защита на границата на своята малка и самобитна държава от стохилядните, платени от Сорос и арабските шейхове, и докарани в Гърция с турска помощ пълчища нелегални мигранти, основно от мюсюлманските държави.\r\nКурц, още като външен министър на Австрия в рамките на тайната дипломация, въпреки недоволството на Брюксел и на Берлин, постигна закриването на прословутия „Балкански маршрут\", по който те попадаха в Европа, за да си поживеят добре на чужда сметка и да я приспособят според нуждите си. Курц, като лидер на страна, която от 1 юли в течение на половин година ще бъде председател на Съвета на ЕС, има официален повод да пристигне в столицата на България, която оглави този орган от 1 януари, за да обсъди текущите и перспективни дела.\r\nОрбан нямаше подобен повод. Той явно присъства в този австро-унгарски тандем като признат специалист по пресичане на нелегалната миграция. Унгарският министър-председател също така може и да не се тревожи за репутацията си, която е вече „опетнена“ в либерална Европа.Пресконференцията в София\r\nНа състоялата се след преговорите с Бойко Борисов пресконференция унгарският министър-председател се спря на най-важното.\r\n„Предложенията на Еврокомисията по миграцията, които предвиждат задължително преместване, и които въвеждат квоти за разпределение на мигранти, не ни харесват“, заяви Орбан.\r\nТой допълни, че „квотите единствено стимулират миграцията, а този натиск е опасен и от гледна точка на осигуряването на сигурността и за запазването на европейската християнска култура“.\r\n„Разработваме собствени предложения по този въпрос. Няма смисъл да се говори за разместване, докато няма осигурена надеждна охрана на границите“, отбеляза унгарският лидер, подчертавайки, че става дума за позицията на цяла редица държави, а не само за тази на Будапеща.\r\nВ думите на Орбан дори се съдържаше заплаха, която в България прозвуча особено зловещо: той предложи да се помисли за преместването на границите на Шенгенското пространство по-дълбоко в Европа, ако „страните от първа линия“ не могат да се справят с миграционните потоци. Понеже България граничи с Турция, откъдето към ЕС върви един от тях, такава перспектива заплашва българите да останат зад борда на Шенген, за който им се наложи да пожертват много.\r\nЛидерът на българското правителство от своя страна изреди няколко условия за решението ма миграционния проблем. Основният въпрос, подчерта той, е охраната на границите.\r\nБорисов поиска от Брюксел финансирането за патрулни кораби и за увеличаване на числеността на граничарите, охраняващи външните граници на Общността. Той подчерта, че „границата трябва да бъде 100% надеждна, а движението на мигрантите трябва да се провежда единствено през официалните контролно-пропускателни пунктове“.\r\nМинистър-председателят на България – страна, чиито граничари откриха огън по група опитали се да навлязат в страната нелегални мигранти – показа необходимостта да се създадат центрове за сигурност извън пределите на ЕС в района на конфликтите, да се запази споразумението с Анкара по контрол на нелегалната миграция. Въпросното споразумение, въпреки своите недостатъци, забележимо намали числото на нелегалните мигранти, опитващи се да се промъкнат в ЕС от Турция, след което основният миграционен поток се премести в Либия.\r\nБорисов подкрепи Орбан за това, че „едва след изпълнението на тези условия може отново да се обсъди въпроса за преместването на нелегалните мигранти в рамките на ЕС.Как Орбан успя да вербува Борисов. \r\nПо този начин можем да констатираме, че Орбан привлече Борисов на своя страна и броят на страните, отхвърлящи миграционната политика на ЕС, се увеличи с още една. Още по-показателно е, че българската политическа система, изглежда, е почти напълно контролирана от глобалистите, които стоят на западната страна на миграционната криза.\r\nИ все пак това, което каза Борисов, е предизвикателство пред кураторите на българската политика. Трябваше да го направи. Българите са консервативен народ, изправен пред заплахата за идентичността си дори в собствената си страна, поради наличието на значимо турско малцинство в нея. Борисов не можа да пренебрегне, че към него ще пристигат подкрепления от целия ислямски свят.\r\nВсичко това се случи на фона на това, че в Брюксел и в някои западноевропейски столици не крият, че искат превърнат някои страни на Балканите в \"гръмоотводи\" за \"нелегални имигранти\", за да не ги пускат по-нататък на Запад. Тези които позволяват нелегалната миграция в ЕС, въпреки заплахата от популистки реванш, засега не изоставят опитите да наложат  квоти за „бежанци“ над по-слабите и бедни страни от ЕС,в това число заплашвайки ги със съд и лишаване от дотации.Разколът в ЕС по отношение на мигрантите набира скорост\r\nМеждувременно разделението в ЕС по въпроса за миграцията доведе до това, че в момента в Общността се прилагат две миграционни политики. Едната се провежда в Брюксел, а другата във Вишеградската група, регионално обединение в рамките на ЕС, което включва Унгария, Полша, Чешката република и Словакия. Може да се каже, че България вече се е присъединила към тях по този въпрос. В тези консервативни, привързани към традиционните европейски ценности страни политиката на Брюксел по заместване на населението на Европа с представящи се за „бежанци“ мигранти от цял свят, се приема на нож.\r\nТази операция е необходима, за да изтрият старите идентичности в Европа, да се премахнат демократичните права и свободи в интерес на едрия капитал ( на \"новите европейци\" може да се плаща по-малко) под напълно правдоподобния предлог на борбата срещу тероризма и осигуряването на сигурността. Тази заплаха, създавана от наистина значителния екстремистки елемент сред мигрантите, е напълно реална. И в София това също е осъзнато на най-високо официално равнище.\r\nНа една от последните срещи на високо равнище на ЕС, посветено на проблема с миграцията, страните от Вишеградската група, категорично отхвърляйки квотите, обявиха вместо това отделянето на 35 млн.евро за укрепване на границите на Либия, през която сега преминава основният миграционен поток към Европа. Тези средства са предназначени да помогнат на Италия да изпълни проекта, започнат от нея в нейната бивша колония, който ще позволи там да се задържат и завръщат обратно нелегалните мигранти.Защо точно сега? \r\nЛесно е да се отговори на въпроса защо темата за миграцията е от особено значение за България именно сега. Споразумението за мигрантите с Турция е на смъртен одър. Брюксел, страхувайки се от популистката вълна в Европа, дава спирачка на собствените си планове и започва да предприема известни усилия за намаляване на проникването на нелегални мигранти от Либия към Италия. И най-важното е, че в тази страна на 4 март ще се проведат парламентарни избори.\r\nКакто се очаква, на тях ще спечели партията, от която мигрантите няма да спечелят. Това означава, че основният миграционен поток може отново да се премести в Егейско море и в района на сухопътната граница между Турция, България и Гърция. Настъпило е време да се предприемат превантивни мерки, съгласувайки ги предварително с „антимигрантските“ страни от ЕС. Виктор Турмаков", "date": "2018.02.21", "title": "\"Царьград\": Унгария обръща България в своята вяра"}
{"url": "http://www.focus-news.net/news/2018/02/21/2490948/shumen-vazstanoveno-e-dvizhenieto-v-dvete-lenti-po-patya-shumen-karnobat-v-rayona-na-s-dibich.html", "text": "Възстановено е движението в двете ленти по път II-73 Шумен - Карнобат в района на с. Дибич. Това съобщиха от пресцентъра на Агенция \"Фокус\".", "date": "2018.02.21", "title": "Шумен: Възстановено е движението в двете ленти по пътя Шумен - Карнобат в района на с. Дибич"}
{"url": "http://www.focus-news.net/news/2018/02/21/2491250/kyustendil-obshto-26-kletki-ima-v-priyuta-za-bezstopanstveni-kucheta-v-dupnitsa-kato-16-ot-tyah-sa-novoizgradeni.html", "text": "Общо 26 клетки има в приюта за безстопанствени кучета в Дупница, като 16 от тях са новоизградени. Това каза за Радио „Фокус“- Пирин Владислава Асенова, управител на приюта. „Също така в приюта има амбулатория и имаме всички условия за отглеждане на кучетата, а те се чувстват добре. Работим добре с доброволци и неправителствени организации“, каза Асенова. Според нея екипът, който се състои от ветеринарен лекар, гледач и ловец, изпълнява добре задълженията си. „Идват доброволци и разхождат кучетата в часовете, определени за това. Доброволците също така даряват храна и аз съм отворена да работя с всички“, каза още Асенова. Тя подчерта, че тя е отворена за абсолютно всички срещи и комуникация. „Само за миналата седмица има две осиновени кучета. Работим в тази насока да могат да бъдат осиновени от граждани и да ги гледат“, каза Асенова и допълни, че ще се постарае да има повече осиновени кучета. „Хората трябва да си отворят сърцата“, добави Асенова.\r\nЛора КАЛЧЕВА", "date": "2018.02.21", "title": "Кюстендил: Общо 26 клетки има в приюта за безстопанствени кучета в Дупница, като 16 от тях са новоизградени"}
{"url": "http://www.focus-news.net/news/2018/02/21/2491237/afp-rusiya-poiska-provezhdaneto-na-izvanredno-zasedanie-na-ss-na-oon-za-iztochna-guta.html", "text": "Русия е поискала провеждането на извънредна среща на Съвета за сигурност на ООН в четвъртък за насилието в контролирания от терористите сирийски анклав Източна Гута, предава AFP, като се позовава на думите на постоянният представител на Русия пред ООН Василий Небензя.\r\nРуският дипломат е заявил, че отворената среща ще позволи на всички страни „да представят своята визия и позиция за ситуацията и да представят пътища за излизане от нея“.\r\nПревод и редакция:", "date": "2018.02.21", "title": "AFP: Русия поиска провеждането на извънредно заседание на СС на ООН за Източна Гута"}
{"url": "http://www.focus-news.net/news/2018/02/21/2490847/pregled-na-osnovnite-temi-v-svetovniya-pechat-agentsiya-fokus.html", "text": "Адвокатът Алекс ван дер Звон е получил обвинения в даване на лъжливи показания във връзка с разследването за потенциална руска намеса на американските президентски избори от 2016 г., пише вестник The New York Times.\r\nСпоред специалния прокурор по делото Робърт Мюлер, Алекс ван дер Звон е дал лъжливи показания относно връзките си с Рик Гейтс, който заедно с Пол Манафорт получи обвинения във връзка с разследването през октомври миналата година. Според Мюлер, бившият председател на предизборния щаб на Доналд Тръмп Пол Манафорт и неговият бизнес партньор Рик Гейтс са обвинени в предполагаемо скриване на милиони долари, които са спечелили от бившия украински политик Виктор Янукович и неговата проруска политическа партия. Отделно срещу Манафорт има повдигнати и обвинения в конспирация срещу САЩ. Изданието припомня, че обвиненията срещу Манафорт и Гейтс са свързани с периода, в който двамата не са работели с действащия американски президент. Но вестникът пише още, че фирмата „Скаден“, за която е работел Алекс ван дер Звон, е имала връзки с Манафорт и от по-рано, като американският бизнесмен е поискал от нея да изготви доклад, който да оневини в голяма степен Янукович заради извършените нарушения на човешки права, за които той е бил отговорен. Докладът освен това е бил заклеймен от Държавния департамент на САЩ като „непълен“ и „недаващ точка картина“ на събитията. \r\nВсе още не е ясно дали новият обвиняем по делото е изиграл роля в изготвянето на доклада. Алекс ван дер Звон освен това е син на виден руски олигарх, пише изданието, който е бил включен в т.нар. Кремълски списък, публикуван на 29 януари тази година, в който са включени 114 руски политици и 96 олигарски, имащи връзки с Владимир Путин. \r\nВестникът привежда и официално становище на компанията „Скаден“ , в което се казва, че дер Звон е бил уволнен от фирмата през 2017 г.  \r\nНе е споменато какви са дадените неверни показания.\r\n*** Американският президент Доналд Тръмп се опита да обвини бившия държавен глава Барак Обама заради потенциалната руска намеса на президентските избори в рамките на поредица от съобщение в социалната мрежа „Туитър“ във вторник, пише американското издание The Hill.\r\nТръмп цитира думи на бившия президент, изказани малко преди началото на вота от 2016 г., според които „Няма сериозен човек, който би предположил, че по някакъв начин някой би могъл да повлияе на американските избори. Няма доказателство, че това се е случвало в миналото или че ще се случи в бъдеще“. Според действащия президент, след като кандидатът на Демократическата партия Хилъри Клинтън е загубила изборите, „руското извинение стана наратив“ за членовете на опозиционната формация. \r\nДумите на Тръмп са част от неговите обвинения срещу Обама, според които бившия президент не е успял да действа адекватно спрямо опасенията за руска заплаха, припомня изданието. По-рано Тръмп заяви също така, че „Обама беше президент до, по време на и след изборите от 2016 г. Защо той не е направил нищо относно възможната руска намеса“. \r\nИзказването на президента става няколко дни след като специалният прокурор по делото за евентуална руска намеса Робърт Мюлер включи 13 руски граждани и три руски фирми в списък с обвиняеми по случая. \r\n*** Екипът на американския президент Доналд Тръмп относно Близкия изток взе участие в заседание на Съвета за сигурност на ООН, в рамките на което президентът на Палестинската автономия Махмуд Аббас направи едно от редките си обръщения, коментира вестник Jerusalem Post. \r\nВ рамките на своята реч, палестинският политик осъди още веднъж решението на държавния глава на САЩ да признае Ерусалим за столица на Израел. „Тази администрация взе незаконно решение“, подчерта Аббас.\r\nГоворител на Белия дом обаче отбеляза, че въпреки недоволството от страна на арабските държави и най-вече Автономията, във Вашингтон „бива завършван“ американският проект, целящ предлагането на решение и постигането на мир в Близкия изток, не пропуска да спомене израелският вестник. \r\nАббас обаче още веднъж отрече ролята на САЩ като посредник за решаване на проблема между Израел и Палестинската автономия, като вместо това призова за свикване на международна конференция, чиято цел би била да състави комисия, която да работи за умиротворяване на региона.\r\nСпоред него, „за да се разреши Палестинският въпрос е нужно да се създаде многостранен, международен механизъм чрез международна конференция“. По думите на Аббас, тя трябва да се свика към средата ан 2018 г.\r\n*** Според турския президент Реджеп Тайип Ердоган, навлезлите по-рано във вторник сирийски милиции са терористична групировка и действат независимо от режима в Дамаск, пише вестник Daily Sabah. По време на обща пресконференция с неговия македонски колега Георги Иванов, който е на посещение в Анкара в понеделник и вторник, Ердоган заяви, че „за съжаление този вид терористични организации предприемат грешни стъпки чрез решенията, които взимат. Ние няма да позволим това. Те ще платят тежка цена“, подчерта още турският президент. \r\nСирийска държавна телевизия съобщи във вторник, че около 20 военни превозни средства, разполагащи с тежки оръжия, са навлезели в Африн от селата Нубул и Зараа, като са с тях са навлезли и голям брой войници. Според държавни медии на правителството в Анкара, турската армия е дала „предупредителни изстрели“ срещу тях, вследствие на което въоръжената група е била принудена да отстъпи с около 10 километра. \r\nВ неделя бе съобщено, че верни на режима в Дамаск милиции ще навлязат в Африн „за да се присъединят към съпротивата срещу турската агресия“. От Анкара призоваха против предприемането на такива действия.", "date": "2018.02.21", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/02/21/2490851/", "text": "Тригодишни близнаци са приети по спешност в болница в Пловдив. Децата са с множество наранявания и синини по телата, а майката е арестувана. В понеделник около 19.30 часа на тел.112 е получен сигнал от майката за инцидент с едно от децата. Тя е съобщила, че гипсов орнамент се е откачил от стената и е ударил детето по главата, докато е било в креватчето си. На детето е оказана спешна медицинска помощ и му е извършена животоспасяваща операция. То е получило спукване на черепа. Според лекарите има опасност за живота му. Прокуратурата изяснява приоритетно причините, довели до инцидента и ще установява дали думите на майката са истина. Това каза на специална пресконференция прокурор Атанас Илиев, от Районна прокуратура, която наблюдава досъдебното производство. Майката е задържана за 24 часа в ареста. По думите на прокурор Атанас Илиев близнаците са били недохранени и са доста под нормалното тегло за годините си. Жената е отглеждала децата си сама, тъй като другият родител работи в Германия. За случая е уведомена Държавната агенция за закрила на детето и социалните служби.", "date": "2018.02.21", "title": "Тригодишни близнаци са в болница в Пловдив с наранявания, майката е арестувана (ОБЗОР)"}
{"url": "http://www.focus-news.net/news/2018/02/21/2490853/moskovskiy-komsomolets-koy-snabdyava-teroristite-rusiya-pita-sasht-za-vertoleti-v-afganistan.html", "text": "Министърът на външните работи на Русия Сергей Лавров поискал обяснение от американците относно полети на вертолети без опознавателни знаци над територии в Афганистан, контролирани от джихадистите, съобщава руският вестник  „Московский комсомолец“ .\r\nВ изданието се пита дали това е пряко обвинение по адрес на Вашингтон.  Лавров подчертал, че все още чака отговор от САЩ  на нееднократно зададен въпрос за тези вертолети. „ По всяка вероятност вертолетите, към които натовските сили така или иначе имат отношение, осъществяват полети в тези райони, където са базирани терористите, и причините за тези полети никой не може да ни обясни…“, заявява Лавров.\r\nСпоред Андрей Казанцев – доктор на политическите науки,  запитан от „Московский комсомолец“, тези машини летят без опознавателни знаци, основно в пограничните с Пакистан райони на Афганистан. Това според експерта е стара история, която продължава вече няколко години и от тези вертолети се извършва снабдяване на „Ислямска държава“. Според различни версии, тези вертолети са пакистански, или принадлежат на афганистанската армия.\r\nЩо се отнася до САЩ, те контролират въздушното пространство над Афганистан и според обръщението на Сергей Лавров те държат ситуацията под контрол и могат включително да ги свалят, ако се окаже, че действително снабдяват „Ислямска държава“. В Русия някои казват, че САЩ имат отношение към тези вертолети, а в Щатите съответно обвиняват Русия, че доставя оръжие на талибаните. Юлиян Марков", "date": "2018.02.21", "title": "„Московский комсомолец\": Кой снабдява терористите: Русия пита САЩ за вертолети в Афганистан"}
{"url": "http://www.focus-news.net/news/2018/02/21/2490855/afp-turisti-sa-blokirani-ot-tsiklon-v-nova-zelandiya.html", "text": "Около 1000 туристи са блокирани в Нова Зеландия в залива Голдън Бей, съобщи  AFP.\r\nТе са застигнати от „опашката“ на циклона \"Гита\". Властите обмислят да изпратят фериботи, които да превозят туристите от изолирания район на Южния остров, засегнат от свлачища. Бурята е прекъснала електроснабдяването на десетки хиляди домакинства, повалени са дървета и са повредени пътища.\r\nЦиклонът Гита нанесе сериозни щети на островите Тонга и Самоа, където достигна най-високата пета степен.  Юлиян Марков", "date": "2018.02.21", "title": "AFP: Туристи са блокирани от циклон в Нова Зеландия"}
{"url": "http://www.focus-news.net/news/2018/02/21/2490854/vedomosti-kseniya-sobchak-obyavi-sponsorite-si-i-namerenieto-da-ospori-kandidaturata-na-vladimir-putin.html", "text": "Телевизионната водеща и кандидат за президент на Русия разкри на пресконференция някои от своите спонсори, пише руският вестник „Ведомости“.\r\nСобчак не съобщила стойността на даренията, като добавила, че самата тя е внесла 19 млн. рубли (около 336 хил. долара), като смята да допълни сумата до 40 млн рубли, колкото е максимално допустимата сума собствени средства на кандидатите. Сред спонсорите има известни издатели и предприемачи. На пресконференцията тя не пропусна да каже, че ще продължи да иска отстраняване на Владимир Путин от надпреварата, въпреки, че върховния съд е отхвърлил иска й. Според нея „два мандата, значи два мандата, а не три, четири или пет“. Ръководителят на мрежата от щабове на Собчак Тимур Валеев заяви, че те са създадени на базата на „Открита Русия“, партията „Гражданска инициатива“ и други опозиционни партии. Юлиян Марков", "date": "2018.02.21", "title": "„Ведомости“: Ксения Собчак обяви спонсорите си и намерението да оспори кандидатурата на Владимир Путин"}
{"url": "http://www.focus-news.net/news/2018/02/21/2490859/", "text": "АБВ алармира, че лични лекари и учители няма да могат да са общински съветници - поискаха намеса от Комисията за защита от дискриминация. Това бе една от темите на пресконференцията на АБВ, в която участваха председателят на партията Константин Проданов и Румен Петков, член на Изпълнителното бюро на формацията. Проданов коментира, че новият Антикорупционен закон забранява на забрани да бъдат еднолични търговци, съдружници, акционери, членове на управителни и надзорни съвети на дружества, които имат сключени договори с общината. По думите му проблем номер едно е, че е направен опит да се приложи една мярка ретроактивно и то за много кратък срок. Проданов посочи, че въпреки че новият антикорупционен орган не е конструиран, чиновник от Комисията за предотвратяване на конфликт на интереси разпраща писмо до Общинските избирателни комисии и нарежда, въпреки че те няма такива правомощия, да събира лични данни и декларации за конфликт на интереси от настоящите общински съветници. Той обърна внимание, че управляващите са внесли промени в антикорупционното законодателство на 19 февруари 2018 г. , които са свързани именно с тези изисквания на закона. По думите му промените в Антикорупционния закон са показателни за начина, по който уж се бори корупцията. \r\nРумен Петков отбеляза, че от Антикорупционния закон ще бъдат дискриминирани 4500 лекари и няколко хиляди учители и те няма да могат да бъдат кандидати за общински съветници. Според него трябва да се намеси Комисията за защита от дискриминация. Той припомни, че АБВ не веднъж е алармирала, че новият орган се създава, за да безчинства. „Тук в случая има име - Венцислав Петков. Няма орган, няма комисия, но неин чиновник се чувства дотам овластен, че да пише на Общинската избирателна комисия (ОИК), че следва да предприемат съответните действия и общинските съветници да декларират пред тях по силата на приетия закон и неговите разпоредби декларация за промяна в декларираните обстоятелства за несъвместимост. Този човек няма място в държавната администрация. Без да има антикорупционен орган, той си позволява да разпорежда“, коментира Петков.\r\nДруга тема на пресконференцията бе организираната от партията дискусия, която ще се проведе на 25 февруари от 10.00 часа в хотел „Маринела“, в зала „София“. Форумът носи заглавието Дискусионен форум „АЕЦ „Белене“ - ключ към развитието и сигурността на България“ и има за цел да разсее манипулативните внушения от последните месеци по проекта. Сред участниците ще бъдат: проф. Янко Янев, директор на Центъра за ядрена компетентност във Виена, както и представители на разработилите доклада на БАН, представители на БУЛАТОМ, институционално представителство от Министерство на енергетиката и хора от БЕХ, както и представители на работодателските организации, както и представители на основните политически сили от енергийната комисия в парламента.\r\nДеница КИТАНОВА", "date": "2018.02.21", "title": "АБВ алармира, че лекари и учители няма да могат да бъдат общински съветници и поиска Комисията за защита от дискриминация да се намеси (ОБЗОР)"}
{"url": "http://www.focus-news.net/news/2018/02/21/2490857/", "text": "Окръжният съд в Кюстендил се произнесе по обвинителен акт на Окръжна прокуратура срещу Николай, Иван и Владимир Карастоянови за умишленото убийство на сочения за приближен на Братя Галеви и техен бодигард – Николай Радев от Дупница. Случаят е от 2014 година, когато според държавното обвинение бащата и двамата му синове са участвали в престъплението, довело до смърт на единия от участниците в побой, случил се в местно заведение. Причина за жестоката разправа била краткотрайна връзка между Николай Радев и дъщерята на единия от участниците в инцидента – Владимира Карастоянова, в резултат на която последвали влошени за дълго време отношения със семейството на младата жена.\r\nОбщо 37 години лишаване от свобода получиха на първа инстанция обвинените в убийството на Николай Радев. Съдия Мирослав Начев, докладчик по делото, произнесе осъдителните присъди спрямо Николай, Владимир и Иван Карастоянови. Иван Карастоянов беше признат за виновен в това, че в съучастие с останалите умишлено е улеснил умъртвяването на Николай Радев, чрез нанасяне на побой, сломяване на съпротивата и осъществяване на спънки. Той получи присъда от 13 години лишаване от свобода, при първоначален режим на изтърпяване „строг”. Владимир Карастоянов получи 9 години лишаване от свобода, а Николай Карастоянов – 15 години. Тримата трябва да платят солидарно на Милена Радева сумата от 50 хиляди лева, представляваща обезщетение за претърпени неимуществени вреди. Съдът постанови Гълъбина Радева и Юри Радев да получат от тримата осъдени по 120 хиляди лева. Обезщетенията са от датата на убийството, до окончателното им плащане. Според брата на убития – Иван Радев, удовлетворението от постановената присъда е частично, защото тези хора е можело да бъдат наказани по-сериозно, тъй като става въпрос за тежко престъпление. Според осъдения Владимир Карастоянов доктори три поколения, с чисто съдебно минало, са наказани подобаващо, а присъдата е отмъщение към интелигенцията, отмъщение към бунта на едно интелигентно семейство. Според неговия адвокат Марин Марковски постановените от Окръжен съд присъди са съдебна грешка. В днешното заседание съдът наложи на осъдените забрана да напускат пределите на страната и парични гаранции в размер на по 5000 лева за всеки.\r\nПрисъдата може да бъде обжалвана пред Софийския апелативен съд.\r\nВенцеслав ИЛЧЕВ", "date": "2018.02.21", "title": "Общо 37 години затвор получиха на първа инстанция обвинените в убийството на приближения до Братя Галеви Николай Радев (ОБЗОР)"}
{"url": "http://www.focus-news.net/news/2018/02/21/2490860/the-independent-tereza-mey-se-otkaza-da-namali-broya-na-chlenovete-na-kamarata-na-lordovete.html", "text": "Тереза Мей се отказа да намали броя на членовете на Камарата на лордовете, като заяви,  че е необходимо „по-сериозно обмисляне“, пише британският The independent.\r\nВместо това британският премиер ще издигне нова група консерватори в препълнената Камара., като тя самата щяла „да се ограничи“ в назначенията. Мей нямало да спазва правилото да се дават места в Камарата на пенсионирани висши служители - полицейски шефове, висши съдии и министри.\r\nТези, които настояват за реформи в Камарата на лордовете я обвиняват в избягване на отговорността. Тереза Мей се отказа от радикалните реформи, защото в сряда се очаква ключово гласуване по Брекзит. \r\nДесетки опити за реформа на Камарата са пропадали по политически причини.  Комисия към председателя на Парламента през месец октомври 2017  след около година обмисляне предложи 40-страничен документ с идеи как да се намали броя на членовете на Камарата на лордовете. Предлагаше се 15-годишен  мандат на членовете и правило „двама излизат-един влиза“ за да се ускори намаляването. \r\nВ кратко  писмо от три страници във вторник премиерът заявява: „От моя гледна точка конституционните проблеми, свързани с предложението налагат внимателно обмисляне, особено в Долната камара..“\r\nОправдавайки своето решение за нови назначения тя каза, че „Не са номинирани нови перове от предишния парламент, нито при неговото разпускане, което е нормална практика, планирам да предложа малък списък от политици, който предстои да бъде обявен“.\r\nГоворителят и уточни, че членовете на Камарата на лордовете са намалели от 812 на 792, поради пенсиониране, смърт или неучастие. Юлиян Марков", "date": "2018.02.21", "title": "The Independent: Тереза Мей се отказа да намали броя на членовете на Камарата на лордовете"}
{"url": "http://www.focus-news.net/news/2018/02/21/2490858/the-guardian-pismoto-nastoyavashto-za-tvard-brekzit-e-iznudvane.html", "text": "Писмото на групата от 62 депутати за напускане на Европейския съюз предизвика остра реакция сред колегите им, пише британският The Guardian.\r\nПовече от 60 депутати-консерватори са изпратили писмо с настояване за „твърд“ Брекзит преди ключова среща, което предизвика остра реакция сред колегите им, които го нарекоха „изнудване“.\r\nДесетките членове на Консервативната партия настояват за Брекзит с „пълна регулаторна автономия“. Писмото е изпратено до премиера Тереза Мей, министъра, отговарящ за Брекзит Дейвид Дейвис, министъра на външната търговия Лиъм Фокс и Джулиан Смит, главен парламентарен организатор на мнозинството.\r\nПисмото има три основни искания :\r\n1)\tПълна регулаторна автономия с възможност да се променят законите и правилата след напускането на Европейския съюз\r\n2)\tДа се приеме преходен период само ако сделката е напълно договорена и се ръководи от принципите на Световната търговска организация\r\n3)\tДа се гарантира, че нови търговски договори с трети страни може да се договарят веднага след напускане на Съюза\r\nСпоред авторите на писмото трябва да се използват възможностите за търговски договори с колкото може повече страни, на които евентуален преходен период с оставане в митническия съюз ще попречи. Техните настоявания се противопоставят на усилията на правителството да постигне преходен период, през който Европейският съюз  очаква да се спазват разпоредбите му.\r\nСам Лоу, търговски експерт от Центъра за европейска реформа, каза за The Guardian, че преходен период е в полза на двете страни и е абсолютно необходим, ако правителството  наистина иска да постигне взаимно изгодни отношения между Обединеното кралство и Европейския съюз. Юлиян Марков", "date": "2018.02.21", "title": "The Guardian: Писмото, настояващо за „твърд“ Брекзит е „изнудване“"}
{"url": "http://www.focus-news.net/news/2018/02/21/2490861/", "text": "Държавният департамент на САЩ е изразил увереност, че Латвия ще предприеме необходимите мерки за съхранение целостта на бамковата си система, съобщи ТАСС.\r\nАмериканската страна е заявила, че ще оказва помощ на правителството, комисията по финансовите пазари и капитал, както и на правоохранителните органи на балтийската държава.\r\nНа 19 февруари Бюрото по предотвратяване и борба с корупцията съобщи, че директорът на Латвийската централна банка Илмарс Римшевичс е отстранен по подозрение в корупция за вземане на подкуп в размер на 100 хиляди евро. Той свързал своето отстраняване с обвинението на Министерство на финансите на САЩ срещу една от най-големите банки в страната ABLV пране на пари, което принуди комисията по финансов надзор и капитал на Латвия да и наложи ограничения. Юлиян Марков", "date": "2018.02.21", "title": "ТАСС: Държавният департамент на САЩ е уверен, че Латвия ще предприеме мерки за съхраняване на банковия си сектор"}
{"url": "http://www.focus-news.net/news/2018/02/21/2490852/pravda-kak-sasht-shte-nakazhat-rusiya-za-noviya-parl-harbar-i.html", "text": "Американците за завладени от фиксидея – да \"накажат\" Русия. Ако действията по възмездието за „новия Пърл Харбър“ или „новия 11 септември“ излезнат от контрол или стане грешка, планетата би могла да бъде застрашена от нова унищожителна война. Или ние просто не разбираме американците, пише руският вестник „Правда“.\r\nСлед публикуването на доклада от сенаторите-демократи  за „руските атаки срещу американската демокрация“ и заключението на специалния прокурор Мюлер по отношение на 13 руски граждани, които създавайки армия от ботове са се намесили в президентските избори в САЩ, все повече се говори, че действията на Русия срещу САЩ не са само „акт на война“, а представляват истинска война „равносилна на Пърл Харбър или терористичния акт от 11 септември“.\r\nЗа това се говори направо, както в споменатите документи, така и в изказването на Хилъри Клинтън при представянето на книгата си. За това говори и журналистът Томас Фрийдман и сенатори републиканци и демократи на изслушвания в Конгреса, както и по телевизията.\r\nАко това не е просто риторика, се пита вестникът. Какво следва след това – дали светът ще бъде потопен в хаоса на разрушителна война.\r\nСпоред Владимир Василев – главен научен сътрудник в Института за САЩ и Канада, тези войнствени изявления „са игра ва-банк срещу Тръмп“. Противниците на президента искат да нажежат обстановката покрай разследването на евентуалното му сътрудничество с Русия, за да могат да оказват натиск срещу него, като по този начин решат и въпроса с по-нататъшното финансиране на комисията „Мюлер“, която досега не е разкрила нищо съществено.\r\nВторият важен момент по мнението на Василев е реципрочността на възможния отговор – „Ако Русия се меси в нашите избори, ние ще се месим в техните“, казва той.\r\nИска ни се да вярваме на експерта ни, пише вестникът, че думите за „наказание“ на Русия носят точно такъв характер, но руски самолети не летят край американските граници, а руски военни кораби не кръстосват Мексиканския залив, а обратното – американците се разполагат в Черно море.  Юлиян Марков", "date": "2018.02.21", "title": "„Правда“: Как САЩ ще „накажат“ Русия за „новия Пърл Харбър“ ?"}
{"url": "http://www.focus-news.net/news/2018/02/21/2490864/", "text": "София. Не е от компетентността на парламентарната група да даде отговор сваля ли политическото доверие от проф. Камен Плочев. Това заяви зам.-председателят на ПП ГЕРБ и председател на парламентарната група на партията Цветан Цветанов, който на брифинг в парламента коментира казуса с поисканата от министъра на здравеопазването оставка на управителя на НЗОК проф. Камен Плочев. Причина за искането на оставката стана писмо, изпратено на 13 февруари т. г. от проф. Плочев до Народното събрание без преди това да е уведомил Надзорния съвет на НЗОК и министъра, с което е поискал актуализация на бюджета на Касата, заради задължения към здравни каси извън страната.\r\n„Има административен проблем, но това не е от компетентността на парламентарната група да отговорим дали сваляме политическото доверие или не“, аргументира се Цветан Цветанов след заседанието на групата. По думите му не следва да се коментират професионалните качества на проф. Плочев, а административният въпрос, който е възникнал. Председателят на ПГ на ГЕРБ обяви, че е отправено и предложение на 27 февруари, вторник, когато е следващото заседание на групата, проф. Плочев да бъде изслушан. \r\n„Има основание да се иска оставката на проф. Камен Плочев и не само заради писмото до Народното събрание“, заяви пред журналисти в парламента вицепремиерът Валери Симеонов, а коментарът му бе след като здравният министър Кирил Ананиев е запознал групата с обстоятелствата около казуса. Според Симеонов има „голяма мудност“ в НЗОК, както и „невъзможност за решаване на проблемите в нея“, а адресирането на писмото до парламента вицепремиерът определи като „непознаване на процедурите“.\r\nКоментар по темата направи и лидерът на БСП Корнелия Нинова. На брифинг в централата на партията тя заяви: „Обвиняват го защо през февруари иска актуализация на бюджета. Ако на този човек му се иска оставката за това, че е поискал актуализация на бюджета през февруари, то министър-председателят отдавна трябваше да си подаде оставката“. Лидерът на БСП поиска актуализацията на здравния и националния бюджет моментално да влязат в парламента и отново потвърди, че няма да подкрепят оставката на управителя на НЗОК.\r\nСамият проф. Плочев оправда изпращането на писмото до парламента с думите: „Нали ме е избрало Народното събраниe и мисля, че то ми е началникът“. Според него идеята на писмото е била не да се стартира процедура по промяна на бюджета, а да започне дискусия как чрез него могат да бъде преодолян дефицитът. „Така е конструирана НЗОК, че има един изключителен компонент на демагогия. Уж е самостоятелна институция, парламентът избира управителя. Той не се подчинява на никого и в същото време не може да направиш нищо без да питаш управляващите“, посочи проф. Плочев и предложи НЗОК да стане дирекция към Министерство на здравеопазването или Министерство на финансите, което според него ще направи нещата много по-ясни.", "date": "2018.02.21", "title": "Цветан Цветанов, ГЕРБ: Не е от компетентността на парламентарната група да даде отговор сваля ли политическото доверие от проф. Камен Плочев (ОБЗОР)"}
{"url": "http://www.focus-news.net/news/2018/02/21/2490862/the-telegraph-boris-dzhonsan-e-zayavil-che-protsesat-na-brekzit-e-kasha-na-chastna-sreshta-s-germanski-ofitsialni-litsa.html", "text": "Борис Джонсън заявил, че „процесът на Брекзит е каша“ на частна среща с германски официални лица, според източник от Европейския съюз, пише британският вестник The Telegraph.\r\nОценката му се е отнасяла за по-скоро за сложните преговори, отколкото за самото решение за напускане на Съюза, в полза на което той агитираше преди референдума.\r\nПо време на непринудените разговори в Берлин външният министър заявил, че източници от Брюксел са приканили германците да превърнат Брекзит в икономическа възможност.\r\nТова обаче според The Telegraph е отхвърлено от германското правителство, което многократно застава зад Мишел Барние и се противопостави на опитите да се водят разговори през главата на главния преговарящ на Европейския съюз за Брекзит. Юлиян Марков", "date": "2018.02.21", "title": "The Telegraph: Борис Джонсън е заявил, че „процесът на Брекзит е каша“ на частна среща с германски официални лица"}
{"url": "http://www.focus-news.net/news/2018/02/21/2490865/pregled-na-osnovnite-temi-v-ruskiya-pechat-agentsiya-fokus.html", "text": "В Русия стартира вторият етап на доброволна амнистия на капиталите на руски граждани в чужбина, пише вестник “Российская газета“.\r\nВторият етап на  амнистията на капитали в Русия ще започне на 1 март тази година и ще продължи до края на февруари догодина. Първият етап беше от юли 2015 до юли 2016.\r\nПо време на втория етап се предвиждат промени на редица федерални закони, които да дадат възможност на руските граждани да декларират имуществото си в чужбина, както и сметките в чуждестранни банки, да регистрират участието си в чуждестранни търговски дружества и да заплатят дължимите данъци, ако дружествата не са били ликвидирани до края на 2017, като бъдат освободени от наказателно преследване за това, че не са го направили по-рано.\r\nСпоред експерти амнистията на капитали е разпространен по света похват и се провежда с цел привличане на парични средства в бюджета посредством увеличение на базата на облагаемите доходи и имущество. Според Анатолий Акскаков, председател на комисията по финансовите пазари в Държавната дума „Може да се каже еднозначно, че лицата, които ще се включат в тази процедура ще бъдат много повече от първия етап“.\r\n***Американците за завладени от фиксидея – да \"накажат\" Русия. Ако действията по възмездието за „новия Пърл Харбър“ или „новия 11 септември“ излезнат от контрол или стане грешка, планетата би могла да бъде застрашена от нова унищожителна война. Или ние просто не разбираме американците, пише руският вестник „Правда“\r\nСлед публикуването на доклада от сенаторите-демократи  за „руските атаки срещу американската демокрация“ и заключението на специалния прокурор Мюлер по отношение на 13 руски граждани, които създавайки армия от ботове са се намесили в президентските избори в САЩ, все повече се говори, че действията на Русия срещу САЩ не са само „акт на война“, а представляват истинска война „равносилна на Пърл Харбър или терористичния акт от 11 септември“.\r\nЗа това се говори направо, както в споменатите документи, така и в изказването на Хилъри Клинтън при представянето на книгата си. За това говори и журналистът Томас Фрийдман и сенатори републиканци и демократи на изслушвания в Конгреса, както и по телевизията.\r\nАко това не е просто риторика, се пита вестникът. Какво следва след това – дали светът ще бъде потопен в хаоса на разрушителна война.\r\nСпоред Владимир Василев – главен научен сътрудник в Института за САЩ и Канада, тези войнствени изявления „са игра ва-банк срещу Тръмп“. Противниците на президента искат да нажежат обстановката покрай разследването на евентуалното му сътрудничество с Русия, за да могат да оказват натиск срещу него, като по този начин решат и въпроса с по-нататъшното финансиране на комисията „Мюлер“, която досега не е разкрила нищо съществено.\r\nВторият важен момент по мнението на Василев е реципрочността на възможния отговор – „Ако Русия се меси в нашите избори, ние ще се месим в техните“, казва той.\r\nИска ни се да вярваме на експерта ни, пише вестникът, че думите за „наказание“ на Русия носят точно такъв характер, но руски самолети не летят край американските граници, а руски военни кораби не кръстосват Мексиканския залив, а обратното – американците се разполагат в Черно море. \r\n***Министърът на външните работи на Русия Сергей Лавров поискал обяснение от американците относно полети на вертолети без опознавателни знаци над територии в Афганистан, контролирани от джихадистите, съобщава руският вестник  „Московский комсомолец“ .\r\nВ изданието се пита дали това е пряко обвинение по адрес на Вашингтон.  Лавров подчертал, че все още чака отговор от САЩ  на нееднократно зададен въпрос за тези вертолети. „ По всяка вероятност вертолетите, към които натовските сили така или иначе имат отношение, осъществяват полети в тези райони, където са базирани терористите, и причините за тези полети никой не може да ни обясни…“, заявява Лавров.\r\nСпоред Андрей Казанцев – доктор на политическите науки,  запитан от „Московский комсомолец“, тези машини летят без опознавателни знаци, основно в пограничните с Пакистан райони на Афганистан. Това според експерта е стара история, която продължава вече няколко години и от тези вертолети се извършва снабдяване на „Ислямска държава“. Според различни версии, тези вертолети са пакистански, или принадлежат на афганистанската армия.\r\nЩо се отнася до САЩ, те контролират въздушното пространство над Афганистан и според обръщението на Сергей Лавров те държат ситуацията под контрол и могат включително да ги свалят, ако се окаже, че действително снабдяват „Ислямска държава“. В Русия някои казват, че САЩ имат отношение към тези вертолети, а в Щатите съответно обвиняват Русия, че доставя оръжие на талибаните.\r\n***Телевизионната водеща и кандидат за президент на Русия разкри на пресконференция някои от своите спонсори, пише руският вестник „Ведомости“.\r\nСобчак не съобщила стойността на даренията, като добавила, че самата тя е внесла 19 млн. рубли (около 336 хил. долара), като смята да допълни сумата до 40 млн рубли, колкото е максимално допустимата сума собствени средства на кандидатите. Сред спонсорите има известни издатели и предприемачи. На пресконференцията тя не пропусна да каже, че ще продължи да иска отстраняване на Владимир Путин от надпреварата, въпреки, че върховния съд е отхвърлил иска й. Според нея „два мандата, значи два мандата, а не три, четири или пет“. Ръководителят на мрежата от щабове на Собчак Тимур Валеев заяви, че те са създадени на базата на „Открита Русия“, партията „Гражданска инициатива“ и други опозиционни партии.\r\n***", "date": "2018.02.21", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/02/21/2490867/pregled-na-mezhdunarodnite-novini-do-6-chasa-agentsiya-fokus.html", "text": "Бившият председател на Европейската комисия (ЕК) е обвинен в лобиране в полза на сегашния си работодател – банката Goldman Sachs пред  органите на Европейския съюз от активисти от неправителствени организации.\r\nБарозу е обвинен, че е нарушил обещанието да не лобира в полза на банката пред европейските институции от коалицията от неправителствени организации After-EU (След ЕС), която е специализирана в борба срещу корупцията. Коалицията е установила среща между Барозу и Юрки Катайнен – заместник председател на настоящата ЕК, в хотел миналата година.\r\nОт своя страна Катайнен е потвърдил за срещата, като е заявил, че са обсъждали само въпроси на отбраната и търговията.\r\nГоворителят на ЕК Маргаритас Скинас е заявил: „ Двадесет и четири часа след срещата заместник-председателят Катайнен е обявил за нея съгласно процедурата\".\r\nЖозе Мануел Барозу в писмо до настоящия председател на ЕК Жан-Клод Юнкер е написал: „ Не съм назначен от Goldman Sachs да лобирам и не съм имал такова намерение\".\r\n***В Русия стартира вторият етап на доброволна амнистия на капиталите на руски граждани в чужбина.\r\nВторият етап на  амнистията на капитали в Русия ще започне на 1 март тази година и ще продължи до края на февруари догодина. Първият етап беше от юли 2015 до юли 2016.\r\nПо време на втория етап се предвиждат промени на редица федерални закони, които да дадат възможност на руските граждани да декларират имуществото си в чужбина, както и сметките в чуждестранни банки, да регистрират участието си в чуждестранни търговски дружества и да заплатят дължимите данъци, ако дружествата не са били ликвидирани до края на 2017, като бъдат освободени от наказателно преследване за това, че не са го направили по-рано.\r\nСпоред експерти амнистията на капитали е разпространен по света похват и се провежда с цел привличане на парични средства в бюджета посредством увеличение на базата на облагаемите доходи и имущество. Според Анатолий Акскаков, председател на комисията по финансовите пазари в Държавната дума „Може да се каже еднозначно, че лицата, които ще се включат в тази процедура ще бъдат много повече от първия етап“.\r\n***Руското Външно министерство потвърди, че десетки граждани на Русия и страните от ОНД, които не са военнослужещи от Руската армия, са загинали в Сирия.\r\nСпоред руското Външно министерство те са пострадали при операции, проведени последните дни в Сирия.\r\n„ В Сирия се намират руски граждани, които са там по собствено желание с най-различни цели. Не  влиза в задълженията на МВнР на Русия да преценява законосъобразността на взетите от тях решения“,  се казва в изявлението на руското Министерство на външните работи.\r\nПо-рано този месец водената от САЩ  коалиция извърши атака над голяма група проправителствени сили в провинция Деир ез-Зор. Западните медии съобщиха за множество убити руски граждани, наети от Дамаск.\r\nМосква отрича каквото и да е участие в паравоенни формирования и настоява, че те действат като частни лица. Участието или организирането на наемни формирования е престъпление в Русия, но досега малко хора са били съдени за това.\r\n***Американците за завладени от фиксидея – да \"накажат\" Русия. Ако действията по възмездието за „новия Пърл Харбър“ или „новия 11 септември“ излезнат от контрол или стане грешка, планетата би могла да бъде застрашена от нова унищожителна война. Или ние просто не разбираме американците.\r\nСлед публикуването на доклада от сенаторите-демократи  за „руските атаки срещу американската демокрация“ и заключението на специалния прокурор Мюлер по отношение на 13 руски граждани, които създавайки армия от ботове са се намесили в президентските избори в САЩ, все повече се говори, че действията на Русия срещу САЩ не са само „акт на война“, а представляват истинска война „равносилна на Пърл Харбър или терористичния акт от 11 септември“.\r\nЗа това се говори направо, както в споменатите документи, така и в изказването на Хилъри Клинтън при представянето на книгата си. За това говори и журналистът Томас Фрийдман и сенатори републиканци и демократи на изслушвания в Конгреса, както и по телевизията.\r\nАко това не е просто риторика, се пита вестникът. Какво следва след това – дали светът ще бъде потопен в хаоса на разрушителна война.\r\nСпоред Владимир Василев – главен научен сътрудник в Института за САЩ и Канада, тези войнствени изявления „са игра ва-банк срещу Тръмп“. Противниците на президента искат да нажежат обстановката покрай разследването на евентуалното му сътрудничество с Русия, за да могат да оказват натиск срещу него, като по този начин решат и въпроса с по-нататъшното финансиране на комисията „Мюлер“, която досега не е разкрила нищо съществено.\r\nВторият важен момент по мнението на Василев е реципрочността на възможния отговор – „Ако Русия се меси в нашите избори, ние ще се месим в техните“, казва той.\r\nИска ни се да вярваме на експерта ни, пише вестникът, че думите за „наказание“ на Русия носят точно такъв характер, но руски самолети не летят край американските граници, а руски военни кораби не кръстосват Мексиканския залив, а обратното – американците се разполагат в Черно море. \r\n***\r\nb>Генералният секретар на ООН Антонио Гутериш призова Руската федерация, Иран и Турция да постигнат прекратяване на огъня в Източна Гута, като напомня, че този район попада в зоните за деескалация, договорени в Астана.\r\nТой изрази своята тревога от обострянето на конфликта в крайградския район около Дамаск Източна Гута, където според съобщенията в резултат на военните гействия са убити повече от 100 човека през последните два дни.\r\n„Източна Гута участва в споразумението за деескалация, постигнато в Астана. Генералният секретар напомня на всички страни, в качеството им на гаранти за задълженията им, които произтичат във връзка с това“, се казва в писмено изявление на  официалния представител на генералния секретар Стефан Дюжаррик. В района живеят над 400 хиляди души.\r\n***Писмото на групата от 62 депутати за напускане на Европейския съюз предизвика остра реакция сред колегите им.\r\nПовече от 60 депутати-консерватори са изпратили писмо с настояване за „твърд“ Брекзит преди ключова среща, което предизвика остра реакция сред колегите им, които го нарекоха „изнудване“.\r\nДесетките членове на Консервативната партия настояват за Брекзит с „пълна регулаторна автономия“ . Писмото е изпратено до премиера Тереза Мей, министъра, отговарящ за брекзит Дейвид Дейвис, министърът на външната търговия Лиъм Фокс и Джулиан Смит, главен парламентарен организатор на мнозинството.\r\nПисмото има три основни искания :\r\n1)\tПълна регулаторна автономия с възможност да се променят законите и правилата след напускането на Европейския съюз\r\n2)\tДа се приеме преходен период само ако сделката е напълно договорена и се ръководи от принципите на Световната търговска организация\r\n3)\tДа се гарантира, че нови търговски договори с трети страни може да се договарят веднага след напускане на Съюза\r\nСпоред авторите на писмото трябва да се използват възможностите за търговски договори с колкото може повече страни, на които евентуален преходен период с оставане в митническия съюз ще попречи. Техните настоявания се противопоставят на усилията на правителството да постигне преходен период, през който Европейският съюз  очаква да се спазват разпоредбите му.\r\nСам Лоу, търговски експерт от Центъра за европейска реформа, каза за The Guardian, че преходен период е в полза на двете страни и е абсолютно необходим, ако правителството  наистина иска да постигне взаимно изгодни отношения между Обединеното кралство и Европейския съюз.\r\n***Тереза Мей се отказа да намали броя на членовете на Камарата на лордовете, като заяви,  че е необходимо „по-сериозно обмисляне“.\r\nВместо това британският премиер ще издигне нова група консерватори в препълнената Камара., като тя самата щяла „да се ограничи“ в назначенията. Мей нямало да спазва правилото да се дават места в Камарата на пенсионирани висши служители - полицейски шефове, висши съдии и министри.\r\nТези, които настояват за реформи в Камарата на лордовете я обвиняват в избягване на отговорността. Тереза Мей се отказа от радикалните реформи, защото в сряда се очаква ключово гласуване по Брекзит. \r\nДесетки опити за реформа на Камарата са пропадали по политически причини.  Комисия към председателя на Парламента през месец октомври 2017  след около година обмисляне предложи 40-страничен документ с идеи как да се намали броя на членовете на Камарата на лордовете. Предлагаше се 15-годишен  мандат на членовете и правило „двама излизат-един влиза“ за да се ускори намаляването. \r\nВ кратко  писмо от три страници във вторник премиерът заявява: „От моя гледна точка конституционните проблеми, свързани с предложението налагат внимателно обмисляне, особено в Долната камара..“\r\nОправдавайки своето решение за нови назначения тя каза, че „Не са номинирани нови перове от предишния парламент, нито при неговото разпускане, което е нормална практика, планирам да предложа малък списък от политици, който предстои да бъде обявен“.\r\nГоворителят и уточни, че членовете на Камарата на лордовете са намалели от 812 на 792, поради пенсиониране, смърт или неучастие.\r\n***Държавният департамент на САЩ е изразил увереност, че Латвия ще предприеме необходимите мерки за съхранение целостта на бамковата си система.\r\nАмериканската страна е заявила, че ще оказва помощ на правителството, комисията по финансовите пазари и капитал, както и на правоохранителните органи на балтийската държава.\r\nНа 19 февруари Бюрото по предотвратяване и борба с корупцията съобщи, че директорът на Латвийската централна банка Илмарс Римшевичс е отстранен по подозрение в корупция за вземане на подкуп в размер на 100 хиляди евро. Той свързал своето отстраняване с обвинението на Министерство на финансите на САЩ срещу една от най-големите банки в страната ABLV пране на пари, което принуди комисията по финансов надзор и капитал на Латвия да и наложи ограничения.\r\n***Рибари призоваха Тереза Мей да прояви „малко чърчилски дух“ и Великобритания да поеме контрола върху риболовните си зони в деня на Брекзит.\r\nТе се опасяват, че Мей ще бъде изкушена от Брюксел да пожертва тяхната индустрия заради отстъпки в други сектори от страна на ЕС. В отговор тя заяви, че Великобритания ще напусне Общтата риболовна политика на 29 март 2019 година, но не може да наложи нови собствени правила през преходния период от две години\r\nВ тази ситуация на \"параграф 22\" Великобритания не може да сключи нови договори в областта, докато трае преходния период. Групата каза: \"Вместо да напуснем на чисто и свободно да действаме като независима суверенна нация, преходът поставя страна ни в подчинена позиция без гаранция, че ще бъде страна по международни споразумения чрез ЕС\". Те се опасяват, че заради квотните ограничения други страни ще ловят риба в британски води.\r\n***Две трети от американците подкрепят по-стриктни закони за притежанието на огнестрелни оръжия – един от най-високите резултати според проведено допитване. \r\nТези резултати идват една седмица след стрелбата в училище във Флорида, отнело живота на 17 души. Трагедията шокира много американци и вдъхнови студенти да започнат кампания за намаляване на насилието, причинено от огнестрелни оръжия.\r\n От участвалите в допитването проведено от Куинипегския университет 66 срещу 31 процента подкрепят затягането на законите за притежание на огнестрелно оръжие. Подкрепата е с 19 процента по-голяма от миналата година. От изследването става ясно, че дори с 50 срещу 41 процента, притежателите на огнестрелни оръжия подкрепят по-строгите закони и  34 процента от републиканците и 86 процента  от демократите са за затягане на режима. Президентът на САЩ даде сигнал за подкрепа на усилията от страна на двете партии за разширяване и подобряване на извършваните проверки на лицата, желаещи да закупят огнестрелно оръжие.\r\n***", "date": "2018.02.21", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/02/21/2490866/pregled-na-osnovnite-temi-v-britanskiya-pechat-agentsiya-fokus.html", "text": "Писмото на групата от 62 депутати за напускане на Европейския съюз предизвика остра реакция сред колегите им, пише британският The Guardian.\r\nПовече от 60 депутати-консерватори са изпратили писмо с настояване за „твърд“ Брекзит преди ключова среща, което предизвика остра реакция сред колегите им, които го нарекоха „изнудване“.\r\nДесетките членове на Консервативната партия настояват за Брекзит с „пълна регулаторна автономия“ . Писмото е изпратено до премиера Тереза Мей, министъра, отговарящ за брекзит Дейвид Дейвис, министърът на външната търговия Лиъм Фокс и Джулиан Смит, главен парламентарен организатор на мнозинството.\r\nПисмото има три основни искания :\r\n1)\tПълна регулаторна автономия с възможност да се променят законите и правилата след напускането на Европейския съюз\r\n2)\tДа се приеме преходен период само ако сделката е напълно договорена и се ръководи от принципите на Световната търговска организация\r\n3)\tДа се гарантира, че нови търговски договори с трети страни може да се договарят веднага след напускане на Съюза\r\nСпоред авторите на писмото трябва да се използват възможностите за търговски договори с колкото може повече страни, на които евентуален преходен период с оставане в митническия съюз ще попречи. Техните настоявания се противопоставят на усилията на правителството да постигне преходен период, през който Европейският съюз  очаква да се спазват разпоредбите му.\r\nСам Лоу, търговски експерт от Центъра за европейска реформа, каза за The Guardian, че преходен период е в полза на двете страни и е абсолютно необходим, ако правителството  наистина иска да постигне взаимно изгодни отношения между Обединеното кралство и Европейския съюз.\r\n***Тереза Мей се отказа да намали броя на членовете на Камарата на лордовете, като заяви,  че е необходимо „по-сериозно обмисляне“, пише британският The independent.\r\nВместо това британският премиер ще издигне нова група консерватори в препълнената Камара., като тя самата щяла „да се ограничи“ в назначенията. Мей нямало да спазва правилото да се дават места в Камарата на пенсионирани висши служители - полицейски шефове, висши съдии и министри.\r\nТези, които настояват за реформи в Камарата на лордовете я обвиняват в избягване на отговорността. Тереза Мей се отказа от радикалните реформи, защото в сряда се очаква ключово гласуване по Брекзит. \r\nДесетки опити за реформа на Камарата са пропадали по политически причини.  Комисия към председателя на Парламента през месец октомври 2017  след около година обмисляне предложи 40-страничен документ с идеи как да се намали броя на членовете на Камарата на лордовете. Предлагаше се 15-годишен  мандат на членовете и правило „двама излизат-един влиза“ за да се ускори намаляването. \r\nВ кратко  писмо от три страници във вторник премиерът заявява: „От моя гледна точка конституционните проблеми, свързани с предложението налагат внимателно обмисляне, особено в Долната камара..“\r\nОправдавайки своето решение за нови назначения тя каза, че „Не са номинирани нови перове от предишния парламент, нито при неговото разпускане, което е нормална практика, планирам да предложа малък списък от политици, който предстои да бъде обявен“.\r\nГоворителят и уточни, че членовете на Камарата на лордовете са намалели от 812 на 792, поради пенсиониране, смърт или неучастие.\r\n***Борис Джонсън заявил, че „процесът на Брекзит е каша“ на частна среща с германски официални лица според източник от Европейския съюз, пише британският The Telegraph.\r\nОценката му се отнасяла за по-скоро за сложните преговори, отколкото за самото решение за напускане на Съюза, в полза на което той агитираше преди референдума.\r\nПо време на непринудените разговори в Берлин външният министър заявил, че източници от Брюксел са приканили германците да превърнат Брекзит в икономическа възможност.\r\nТова обаче според The Telegraph е отхвърлено от германското правителство, което многократно застава зад Мишел Барние и се противопостави на опитите да се водят разговори през главата на главния преговарящ на Европейския съюз за Брекзит.\r\n***Рибари призоваха Тереза Мей да прояви „малко чърчилски дух“ и Великобритания да поеме контрола върху риболовните си зони в деня на Брекзит пише британският Daily Express.\r\nТе се опасяват, че Мей ще бъде изкушена от Брюксел да пожертва тяхната индустрия заради отстъпки в други сектори от страна на ЕС. В отговор тя заяви, че Великобритания ще напусне Общтата риболовна политика на 29 март 2019 година, но не може да наложи нови собствени правила през преходния период от две години\r\nВ тази ситуация на \"параграф 22\" Великобритания не може да сключи нови договори в областта, докато трае преходния период. Групата каза: \"Вместо да напуснем на чисто и свободно да действаме като независима суверенна нация, преходът поставя страна ни в подчинена позиция без гаранция, че ще бъде страна по международни споразумения чрез ЕС\". Те се опасяват, че заради квотните ограничения други страни ще ловят риба в британски води.\r\n***", "date": "2018.02.21", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/02/21/2490869/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nІ. МЕТЕОРОЛОГИЧНА ОБСТАНОВКА:\r\nТемпературите са в интервала от  – 5° до 6°. Времето над страната е облачно.\r\nСлаб до умерен е вятърът в областите Бургас, Варна, Видин, Враца, Добрич, Разград, Сливен, Смолян, София, Търговище и Шумен.\r\nСлаб дъжд вали в областите Благоевград, Бургас, Варна, Велико Търново, Кюстендил, Кърджали, Монтана, Пазарджик, Пловдив, Сливен, София, Стара Загора, Търговище и Шумен. Сняг вали в проход „Предел“, Черна Места, Попови ливади /обл. Благоевград/, проход „Ришки“ /обл. Бургас/, област Видин, проход „Троянски“, района на Шипково /обл. Ловеч/, в област Монтана, Пазарджик, района на с. Здравец /обл. Пловдив/, както и в областите Смолян, Стара Загора и София.\r\nПътните настилки са мокри, на местата със снеговалеж, в планинските и усойни райони – частично заснежени и обработени.\r\nНамалена видимост поради мъгла:\r\n- до 20 м има в района на гр. Сливен, района на тунел „Витиня“ на АМ „Хемус“ и на места в област Стара Загора;\r\n- до 50 м има в района на гр. Костенец, гр. Самоков и гр. Боровец /обл. София/;\r\n- до 100 м има в района на гр. Априлци /обл. Ловеч/, с. Вършило, гр. Пещера, с. Сестримо /обл. Пазарджик/, гр. Омуртаг и високите части на област Търговище;\r\n- до 150 м има в района на област Враца;\r\nІІ. СЪСТОЯНИЕ НА АВТОМАГИСТРАЛИТЕ:\r\nАМ „Тракия“:\r\nОбласт София: до 30.04.2018 г. е ограничено движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. \r\nДвижението по АМ „Тракия“ в посоките София – Бургас и обратно е без ограничения. През пътния възел може да се преминава идвайки от Бургас в посока гр. Костенец и гр. Ихтиман. \r\nАМ „Хемус“: няма ограничения.\r\nАМ „Струма“:\r\nОбласт Благоевград: Движението в района на с. Чучулигово от км 437+974 до км 438+264 посока София се осъществява с повишено внимание и при спазване на ограничението на скоростта до 70 км/ч поради изграждане на забавителен шлюз и вход към локално платно на търговски комплекс до 11.03.2018 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\n1. Проходи:\r\n- „Върбишки” - целогодишно е затворен за всички МПС; \r\n- „Златишки” - целогодишно е затворен за всички МПС;\r\n- „Троянски” - забранен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - целогодишно е забранено движението на МПС над 10 т;\r\n- „Дюлински” - целогодишно е забранено движението на МПС над 3,5 т;\r\n- „Пампорово” - целогодишно е забранено движението на МПС над 3,5 т; \r\n- „Петрохан” – забранено е движението на МПС над 12 т;\r\n- „Твърдишки” - целогодишно е забранено движението на МПС над 10 т;\r\n- „Шипка” - целогодишно е забранено движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четирилентов път/ и от км 278+910 /край четирилентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. \r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради ремонтни дейности. \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път II-48 Градец – Омуртаг в района на гр. Котел от км 42+200 до км 42+300 се осъществява в една лента поради пропадане на банкет. Срок до 25.02.2018 г.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Проход на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.02.21", "title": "Актуална пътна обстановка"}
{"url": "http://www.focus-news.net/news/2018/02/21/2490850/afp-dve-treti-ot-amerikantsite-podkrepyat-po-striktni-zakoni-za-pritezhanieto-na-ognestrelni-orazhiya.html", "text": "Две трети от американците подкрепят по-стриктни закони за притежанието на огнестрелни оръжия – един от най-високите резултати според проведено допитване, съобщава AFP. \r\nТези резултати идват една седмица след стрелбата в училище във Флорида, отнело живота на 17 души. Трагедията шокира много американци и вдъхнови студенти да започнат кампания за намаляване на насилието, причинено от огнестрелни оръжия.\r\n От участвалите в допитването проведено от Куинипегския университет 66 срещу 31 процента подкрепят затягането на законите за притежание на огнестрелно оръжие. Подкрепата е с 19 процента по-голяма от миналата година. От изследването става ясно, че дори с 50 срещу 41 процента, притежателите на огнестрелни оръжия подкрепят по-строгите закони и  34 процента от републиканците и 86 процента  от демократите са за затягане на режима. Президентът на САЩ даде сигнал за подкрепа на усилията от страна на двете партии за разширяване и подобряване на извършваните проверки на лицата, желаещи да закупят огнестрелно оръжие. Юлиян Марков", "date": "2018.02.21", "title": "AFP: Две трети от американците подкрепят по-стриктни закони за притежанието на огнестрелни оръжия"}
{"url": "http://www.focus-news.net/news/2018/02/21/2490872/predstoyashti-mezhdunarodni-sabitiya-za-21-fevruari-agentsiya-fokus.html", "text": "Македонският премиер Зоран Заев е на посещение в Берлин, където ще бъдат проведени разговори и обща пресконференция с Ангела Меркел. \r\n*** Френски пилоти от 11 профсъюза протестират с искане за по-високи заплати. \r\n*** Проследяване на ситуацията, след като бе потвърдено, че сирийски проправителствени сили ще навлязат в провинция Африн, където Турция провежда операция „Маслинова клонка“.\r\n***", "date": "2018.02.21", "title": "Предстоящи международни събития за 21 февруари (Агенция „Фокус“)"}
{"url": "http://www.focus-news.net/news/2018/02/21/2490863/daily-express-ribari-prizovat-tereza-mey-da-proyavi-malko-charchilski-duh.html", "text": "Рибари призоваха Тереза Мей да прояви „малко чърчилски дух“ и Великобритания да поеме контрола върху риболовните си зони в деня на Брекзит пише британският Daily Express.\r\nТе се опасяват, че Мей ще бъде изкушена от Брюксел да пожертва тяхната индустрия заради отстъпки в други сектори от страна на ЕС. В отговор тя заяви, че Великобритания ще напусне Общтата риболовна политика на 29 март 2019 година, но не може да наложи нови собствени правила през преходния период от две години\r\nВ тази ситуация на \"параграф 22\" Великобритания не може да сключи нови договори в областта, докато трае преходния период. Групата каза: \"Вместо да напуснем на чисто и свободно да действаме като независима суверенна нация, преходът поставя страна ни в подчинена позиция без гаранция, че ще бъде страна по международни споразумения чрез ЕС\". Те се опасяват, че заради квотните ограничения други страни ще ловят риба в британски води. Юлиян Марков", "date": "2018.02.21", "title": "Daily Express: Рибари призоват Тереза Мей да прояви „малко чърчилски дух“"}
{"url": "http://www.focus-news.net/news/2018/02/21/2490868/afp-venetsuela-zapochva-da-prodava-svoya-kriptovaluta.html", "text": "Венецуела започва продажбата на своя криптовалута, подкрепена от петролните запаси на страната, в нестандартен опит да се измъкне от задълбочаващата се икономическа криза, пише AFP.\r\nНовата криптовалута ще се казва Петро и ще бъде с равностойността на един барел венецуелски нефт – около 60 анерикански долара. Лявото правителство в страната пусна 38.4 милиона единици от първата в света държавно-емитирана криптовалута за предварителна продажба. За първите 20 часа от предварителната продажба, която ще продължи до 19 март са закупени единици на стойност 735 милиона долара, обяви президентът на страната Николас Мадуро. Правителството планира да остави в резерва си 17.6 милиона единици Петро.  Венесуела има най-големите доказани запаси от нефт в света, но се намира в тежка икономическа криза. Юлиян Марков", "date": "2018.02.21", "title": "AFP: Венецуела започва да продава своя криптовалута"}
{"url": "http://www.focus-news.net/news/2018/02/21/2490874/nimh-dnes-shte-bade-oblachno-i-s-prevalyavaniya-ot-dazhd-maksimalnite-temperaturi-shte-sa-mezhdu-4-i-9.html", "text": "Днес ще преобладава облачно време, с превалявания предимно от дъжд. В Северозападна България и високите полета на Западна, главно в сутрешните часове, дъждът ще се примесва и ще преминава в сняг. Ще духа слаб, в Дунавската равнина и Източна България, до умерен вятър от изток-североизток. Максималните ще са предимно между 4° и 9°. Това съобщи за Агенция „Фокус” дежурният синоптик Мартин Славчев от Националния институт по метеорология и хидрология (НИМХ) при Българската академия на науките (БАН).\r\nПо Черноморието ще бъде облачно, с превалявания от дъжд. Ще духа умерен вятър от изток-североизток. Максималните температури ще са 6°-7°. Температурата на морската вода е 7 - 8°. Вълнението на морето ще е 3 – 4 бала.\r\nВ планините ще бъде облачно, със слаби валежи от сняг. Ще духа умерен до силен югоизточен вятър, по високите части - от югозапад. Максималната температура на височина 1200 метра ще е около 0°, на 2000 метра – около минус 4°\r\nАтмосферното налягане е по-ниско от средното за месеца и ще остане без съществена промяна.", "date": "2018.02.21", "title": "НИМХ: Днес ще бъде облачно и с превалявания от дъжд, максималните температури ще са между 4° и 9°"}
{"url": "http://www.focus-news.net/news/2018/02/21/2490873/predstoyashti-sabitiya-v-stranata-za-21-fevruari-agentsiya-fokus.html", "text": "***\r\nОт 10.00 часа на „Дондуков“ 2 президентът Румен Радев ще проведе среща с министъра на външните работи на Кралство Саудитска Арабия Адел бин Ахмед ал-Джубейр. \r\n***\r\nОт 09.00 часа ще се проведе пленарното заседание на Народното събрание.\r\n***\r\nОт 10.00 часа ще се проведе заседание на Министерски съвет. \r\n***\r\nВицепремиерът и министър на външните работи Екатерина Захариева ще приеме в София министъра на външните работи на Кралство Саудитска Арабия Адел Ал-Джубейр. \r\n***\r\nОт 09.30 часа XVI състав на Специализирания наказателен съд ще гледа делото срещу Георги И., Геомил Н., Георги А. и Аксел Е. за образуване и ръководене на организирана престъпна група. \r\n***\r\nОт 10.00 часа V състав на Специализирания наказателен съд ще гледа делото срещу Илчо И., Станко Ж., Евгений И. и др. за организиране и ръководене на организирана престъпна група. \r\n***\r\nОт 10.00 часа ХV състав на Специализирания наказателен съд ще гледа делото срещу Персин П. за организиране и ръководене на организирана престъпна група. \r\n***\r\nОт 10.00 часа 121 състав на Софийски районен съд ще гледа делото срещу Владимир С., обвинен за престъпление по чл.131, ал.2, т.3, вр. чл.130, ал.1 от НК - причиняване на телесна повреда на медицински специалист.\r\n***\r\nОт 10.00 часа в залата на 5-ти етаж в сградата на Висшето училище по застраховки и финанси ще се състои научно-практическа конференция на тема: „Африканска чума по свинете. Намаляване плътността на популацията от диви свине като метод за ограничаване на риска от болестта в Р. България. Трихинелоза“. \r\n***\r\nОт 10.00 часа в сградата на Първа инвестиционна банка на бул. България 81 Г, където главният изпълнителен директор на Fibank Неделчо Неделчев ще награди Александра Жекова за силното й представяне на Олимпийскити игри в ПьонгЧанг.\r\n***\r\nОт 10.00 часа, в Аулата на Софийския университет „Св. Климент Охридски“ ще бъде открита докторантската конференция „Млади изследователи“, организирана от Докторантския център „Св. Климент Охридски“ с подкрепата на оперативна програма „Наука и образование за интелигентен растеж“. \r\n***\r\nОт 10.00 часа в сградата на КЕВР, бул. \"Княз Дондуков\" № 8-10, ет. 4, ще се проведе открито заседание за обсъждане на доклад по заявление с вх. № Е-14-31-12 от 26.10.2017 г. относно изменение на действащите цени на електрическа и топлинна енергия на \"Брикел\" ЕАД. \r\n***\r\nОт 11.00 часа в зала „Рубин“ на хотел „Рамада“ ще се състои национален семинар „Изпълнение на общинските мерки от Програмата за развитие на селските райони /ПРСР/“, организиран от Националното сдружение на общините в България /НСОРБ/.\r\n***\r\nОт 11.00 часа IV състав на Специализирания наказателен съд ще гледа делото срещу Дандинсон Д., Маркс Б. и Принс Б. за организиране и ръководене на организирана престъпна група. \r\n***\r\nОт 11.00 часа XVIII състав на Специализирания наказателен съд ще гледа делото срещу Васил Д., Паскалис Д. и Юксел Х. за образуване и ръководене на организирана престъпна група. \r\n***\r\nОт 12.00 часа ул. „Филип Кутев“ 10 ще се състои церемония по официално откриване на новата сграда на МБАЛ и ДКЦ Видиа – ВИТА база 2. \r\n***\r\nОт 12.00 часа зала 5 на ул. „Московска“ 33 Екатерина Йорданова – председател на постоянната комисия по транспорт и туризъм към Столичния общински съвет и Зафир Зарков – общински съветник ви канят на брифинг по повод подготовката на нова наредба за реда и условията за пътуване с обществения градски транспорт. \r\n***\r\nОт 14.00 часа в Големия салон на БАН ще се проведе Обществена дискусия на тема: „Финансиране на болничната помощ в България“.\r\n***\r\nОт 18.00 часа в Енорийския център на софийския храм „Св. св. Кирил и Методий\"  (на Женския пазар) ще се проведе лекция на тема „Истанбулската конвенция и православната антропология\".\r\n***\r\nОт 18.30 часа в Литературния клуб  на Столична библиотека ще се състои среща с разказвача на библиотеката за февруари – Михаил Вешим.  \r\n***\r\nОт 19.30 часа, в зала „София“ на Гранд Хотел София председателят на Държавната агенция „Електронно управление“ (ДАЕУ) Атанас Темелков ще вземе участие в церемонията за награждаването на победителите в конкурса „ИТ проект на годината“. Атанас Темелков ще отличи победителя в категорията „Централна администрация“. \r\n***\r\nОт 11.00 часа в конферентната зала на Областна администрация ще се проведе общо събрание на Асоциацията по ВиК.\r\n***\r\nОт 09.00 до 16.00 часа в зала „Георги Баев“ на Културен център „Морско казино“ ще се проведе обучение на тема: „Предизвикателства по противодействие на детската сексуална експлоатация и трафика на деца чрез Интернет“.\r\n*** \r\nОт 11.00 часа в зала 501 в УМБАЛ „Св. Марина“ председателят на асоциация „Докосни дъгата“ Денислава Ангелова ще връчи поредното дарение – инсулинова помпа и консумативи за дете с диабет. \r\n*** \r\nОт 11.00 часа в пресклуб на БТА ще се проведе пресконференция във връзка с предстоящата реализация на проект за изграждане на Кризисен център за лица във Велико Търново.\r\n*** \r\nОт 11.30 часа на етажа на Кардиологията в МОБАЛ \"Д-р Ст. Черкезов\" ще се проведе връчване на дарение от Ротари клуб Велико Търново. Президентът на Ротари клуб Велико Търново Калоян Ганев ще връчи дарението на изпълнителния директор на стационара д-р Стефан Филев и началника на кардиологията д-р Харалампи Бенов. \r\n*** \r\nОт 17.00 часа в Изложбени зали „Рафаел Михайлов“ ще се проведе откриване на изложбата на Антони Георгиев „Горният път: Фотографии от Шотландия“. Гост ще бъде британският посланик Н. Пр. Ема Хопкинс.\r\n***\r\nОт 11.30 часа, в Регионалния пресклуб на БТА във Видин, ще бъде представен проект CB007.1.21.129 „Развитие на диагностични центрове за ортостатични имускулно-скелетни смущения при деца в училищна възраст в Сърбия и България“.\r\n***\r\nОт 15.30 часа в Регионалния пресклуб на БТА пресконференция ще дадат Димитър Делчев, председател на политическа партия \"Движение България на гражданите\" и неговия зам.-председател Найден Зеленогорски.\r\n***\r\nОт 09.30 часа в митрополитския храм  „Св. Николай Мирликийски” ще започне архиерейска преждеосвещена света литургия.\r\n***\r\nОт 17.00 часа в малка зала на ХГ „Иван Фунев“  ще се състоят XIX Зимни четения - „Археологически проучвания на обекти от Античността и Средновековието на територията на Врачанско през 2017 г.“ – доц. д-р Нарцис Торбов и Александра Петрова. \r\n***\r\nОт 11.30 часа, в Изложбената зала на Етнографски музей на открито „Етър”, Националният исторически музей (НИМ) ще покаже 44 медни съда в експозицията „Гравирани медни съдове от колекцията на Дикран Балабанян“. \r\n*** \r\nОт 14.00 часа в НЧ „Градина - Върбица 1894“ продължава Работилница „Седянка“ - традиционна седянка за изработване на мартеници.\r\n***\r\nОт 15.30 часа в кабинета на председателя на Общински съвет – Кюстендил ще се проведе пресконференция. \r\n***\r\nВ 18.00 часа в Музея на изкуството ще бъде открита изложбата „Усещане“ с творби на жени-творци от фонда на Художествена галерия „Станислав Доспевски”. \r\n***\r\nОт 09:30 часа, в зала 5 на Окръжен съд Пловдив ще се гледа делото срещу подсъдимите Любен Ч., Иван Т. и Ерол Е., обвинени в това, че са извършвали фактически дейности и функции на данъчно задължено лице и по този начин са избегнали установяването и плащането на данъчни задължения в големи размери.\r\n***\r\nОт 10.00 часа, в зала 2 на Окръжен съд Пловдив ще се гледа делото срещу Рангел Т., който при управление на МПС при непредпазливост е причинил смъртта на две лица, както и средна телесна повреда на трето.\r\n***\r\nОт 11.00 часа пред храм „Свето Преображение Господне“, структурата на ПП ГЕРБ в район „Тракия“ организира благотворителен обяд, на който свещеник ще благослови начинанието и топлата храна ще бъде раздадена на гражданите.\r\n***\r\nОт 13:30 часа в зала 2 на Окръжен съд Пловдив ще се гледа делото срещу подсъдимия Ивелин А., обвинен в това, че на 30.03.2017 г. в с. Козаново умишлено е убил лицето Г. М.\r\n***\r\nОт 14.00 ч. , в Прес клуба на Пловдивския панаир омбудсманът Мая Манолова ще участва в дискусионен клуб, посветен на проблемите в детското и ученическо хранене. \r\n***\r\nОт 15:30 часа в зала 2 на Окръжен съд Пловдив ще се гледа делото срещу подсъдимия Иван Г., който на 3.06.2016 г. на пътя Карлово – Пловдив при управление на лек автомобил е нарушил правилата на движение и по непредпазливост е причинил смъртта на велосипедиста Д. Д.\r\n***\r\nОт 18.00 часа в Камерна зала на Областна администрация – Пловдив ще бъде отбелязан Международния ден на майчиния език с мултикултурна програма.\r\n***\r\nОт 11.00 часа в ТПГ „Никола Вапцаров“ в присъствието на областния управител на Перник Ирена Соколова, официално ще бъде открит новооборудвания компютърен кабинет. \r\n***\r\nОт 10.00 часа в зала 1 на Областна администрация – Русе ще се проведе заседание на постоянната комисия по заетост и тази в областта на образованието, младежките дейности и спорта. \r\n***\r\nОт 11.00 часа, в Заседателна зала на Община Русе ще се проведе пресконференция по повод отчета на общинска фондация \"Русе-град на свободиня дух\".\r\n***\r\nОт 11.30 часа пред сградата на Общинската администрация в града ще е проведе протест под надслов „Не на насилието в детски градини и училища\".\r\n***\r\nОт 13.30 часа в зала „П. Р. Славейков“ общината организира семинар на тема: „Административно обслужване. Удостоверение за наследници“ за служители от отдел „Гражданско състояние“, кметове, кметски наместници, технически сътрудници в кметствата на територията на общината.\r\n***\r\nОт 15.00 часа в зала 33 на Регионалния исторически музей ще се състои кръгла маса, с участието на изявени специалисти и изследователи на българската история – „Знамето на Старозагорското въстание – първообраз на националното ни знаме“. \r\n***\r\nОт 10.00 часа в зала 2 на Областна администрация Шумен ще се проведе заседание на комисията за изработване на Областна здравна карта.", "date": "2018.02.21", "title": "Предстоящи събития в страната за 21 февруари (Агенция „Фокус“)"}
{"url": "http://www.focus-news.net/news/2018/02/21/2490871/plovdiv-ogranicheno-e-dvizhenieto-po-am-trakiya-pri-112-km-v-posoka-burgas-poradi-zapalil-se-tezhkotovaren-avtomobil-i-silno-zadimyavane.html", "text": "Ограничено е движението по АМ \"Тракия\" при 112 км в посока Бургас поради запалил се тежкотоварен автомобил и силно задимяване, съобщиха от пресцентъра на МВР. Сигналът е подаден тази сутрин, малко след 01.00 часа. Обходният маршрут e през пътен възел Цалапица - път I-8- Пловдив – АМ \"Тракия\". Няма пострадали.", "date": "2018.02.21", "title": "Пловдив: Ограничено е движението по АМ \"Тракия\" при 112 км в посока Бургас поради запалил се тежкотоварен автомобил и силно задимяване"}
{"url": "http://www.focus-news.net/news/2018/02/21/2491249/donald-tramp-zashto-administratsiyata-na-barak-obama-ne-e-predmet-na-razsledvane-v-deloto-za-ruska-namesa-v-prezidentskite-izbori-v-sashti.html", "text": "Президентът на САЩ Доналд Тръмп попита защо Министерството на правосъдието не разследва администрацията на бившия президент Барак Обама за това, че не е направила нищо по време на руската намеса в президентските избори в САЩ през 2016 година, пише американското издание Washington Examiner.\r\nТръмп написа следното в Туитър:\r\n„Въпрос: Ако цялата руска намеса се е случила по време на администрацията на Обама чак до 20 януари, тогава защо тя не е предмет на разследването? Защо Обама не е правил нещо спрямо намесата? Защо престъпленията на Демократите не се разследват? Питайте Джеф Сешънс!“\r\nОт изданието припомнят, че Генералният прокурор на САЩ Сешънс се отстрани от всички въпроси свързани с разследването за руска намеса и че във вторник настоящият американски президент е заявил в Туитър, че Обама не се е задействал срещу руската намеса, защото си е мислел, че кандидатът на Демократическата партия Хилари Клинтън ще спечели изборите, а когато „той е спечелил изборите с лекоте, цялата игра се е променила и руското извинение се е превърнало в наратив за Демократите“.\r\nПревод и редакция:", "date": "2018.02.21", "title": "Доналд Тръмп: Защо администрацията на Барак Обама „не е предмет на разследване“ в делото за руска намеса в президентските избори в САЩ?"}
{"url": "http://www.focus-news.net/news/2018/02/21/2490870/interfaks-v-donbas-saobshtavat-za-narushenie-na-rezhima-na-tishina-ot-strana-na-ukrainskite-voenni.html", "text": "Властите на непризнатата Донецка народна република са регистрирали девет нарушения на режима на прекратяване на огъня от страна на Въоръжените сили на Украйна, пише руската агенция Interfaks.\r\n„За последните денонощия Въоръжените сили на Украйна девет пъти са нарушили режима на прекратяването на огъня. На обстрел са били подложени осем населени места. Използвани са миномети с калибър 120 и 82 милиметра., зенитни установки, въоръжени бойни машини на пехотата, различни видове гранатомети и стрелково оръжие“, се съобщава от представител на властите в Донецк. Юлиян Марков", "date": "2018.02.21", "title": "Интерфакс: В Донбас съобщават за нарушение на „режима на тишина“ от страна на украинските военни"}
{"url": "http://www.focus-news.net/news/2018/02/21/2490878/pravitelstvoto-shte-obsadi-otpuskaneto-na-dopalnitelni-sredstva-po-byudzheta-na-ministerstvoto-na-otbranata.html", "text": "Правителството ще обсъди отпускането на допълнителни разходи по бюджета на Министерството на отбраната за 2018 г., свързани с финансовото осигуряване на приноса на страната ни за поддържането на афганистанските сили за сигурност. Това предвижда петата точка от дневния ред на министрите за днешното редовно правителствено заседание. Предложението е внесено от вицепремиера и министър на отбраната Красимир Каракачанов. По негово предложение кабинетът ще обсъди и промени в държавния бюджет, свързани с максималните размери за разходи по бюджета на Държавна агенция „Държавен резерв и военновремнни запаси“ за 2018 г.\r\nМинистерският съвет гласува и откриването на полско консулство със седалище в Несебър и с консулски окръг, обхващащ територията на областите Бургас, Варна и Добрич. Очаква се правителството да одобри Лидия Барбара Пиетшик-Вангелова за почетно консулско длъжностно лице на Р Полша в Р България. Точката е внесена от вицепремиера и министър на вънпните работи Екатерина Захариева. \r\nКабинетът „Борисов“ 3 ще обсъди Меморандум за разбирателство между социалното министерство на България и Министерството на труда, заетостта, ветераните и социалните въпроси на Р Сърбия в областта на труда и социалната политика. Предложението е внесено от министръра на труда и социалната политика Бисер Петков.", "date": "2018.02.21", "title": "Правителството ще обсъди отпускането на допълнителни средства по бюджета на Министерството на отбраната"}
{"url": "http://www.focus-news.net/news/2018/02/21/2490881/pregled-na-osnovnite-temi-v-starozagorskiya-pechat.html", "text": "\"Четирима влизат в затвора за кражби от рудник\", е водещо заглавие от страниците на вестник „Старозагорски новини“.  Четирима жители на Гълъбово ще прекарат следващите 4 месеца зад решетките, след като се признаха за виновни по обвинение за кражба на метали от територията на рудник \"Трояново-север\". Размерът на щетата е в рамките 414 лв., голяма част от откраднатото - релси и ролки за гумено-транспортните ленти, са били намерени в жилищата на извършителите. В хода на полицейската акция са били задържани 12 души, пред съда са изправени 7, като трима са се разминали с условни присъди. \r\n„Спасиха защитена птица, отровена от гълъбари“, четем още в изданието. Незаконна, нехуманна и опасна на животни и хора практика за убийство чрез отравяне на хищни птици, повечето от които са защитени от Закона за биологично разнообразие, бе приложена отново в региона. Поредната жертва на такава практика е станал белоопашат мишелов, който е бил намерен на околовръстния път на Стара Загора. Птицата е била откарана в Спасителния център за диви животни с явни признаци на интоксикация. Тя е яла гълъб, който жив е бил намазан с отрова и оставен в региона, за да служи като примамка и храна на хищни птици. \r\n„Старозагорски художници изправиха грешка от миналото“ е друга тема от страниците на вестника.Изработената от тях реплика на знамето на Старозагорското въстание e в оригиналните цветове - бял, зелен и червен. Така, както го е ушила майката на братя Жекови, баба Стана. Около три месеца са били необходими, за да бъде изработена репликата на знамето на Старозагорското въстание, сподели художникът Димо Генов. Той и брат му - живописецът Михаил Косев, са автори на проекта, като са използвали оригинала, съхраняван от 1907 г. в Регионалния исторически музей. Репликата е с размери 110х130 см, използвана е изкуствена коприна в бяло, зелено и червено, а лъвчето и кръстът с надписа \"Свобода или Смъртъ\" са нарисувани върху памучна тъкан по начина, по който го е сторил през 1875 година учителят по краснопис и член на някогашния революционен комитет Христо Куртев. Обруленото от куршумите при отбраната на прохода Шипка през Руско-турската освободителна война знаме е било ушито от майката на поборниците Михаил и Георги Жекови, баба Стана, припомня историкът Ваня Ценкова. То е било спасено преди сблъсъка между оттеглящите се от града въстаници и турска потеря от Стефан Стамболов, който го предал на търновлията Михаил Сарафов. Той от своя страна го предава на опълченците от Шеста старозагорска дружина при влизането им във Велико Търново. \r\nВ РИМ - Стара Загора, се съхранява още една реплика на знамето-светиня, тя е от 1991 година и е изработена от художника Димитър Чехларов с размери 133х134 см, но при нея цветовете са в синьо, зелено и червено. Причината е в допусната през годините грешка при определянето на цветовете, това е станало през 60-те години на миналия век. \r\nНовата реплика на въстаническия стяг и репликата на Самарското знаме ще бъдат носени от знаменна група при Втора тунджанска механизирана бригада на 3 март по време на шествието до монумента \"Бранителите\".", "date": "2018.02.21", "title": "Преглед на основните теми в старозагорския печат"}
{"url": "http://www.focus-news.net/news/2018/02/21/2490875/prezidentat-rumen-radev-shte-provede-sreshta-s-ministara-na-vanshnite-raboti-na-kralstvo-sauditska-arabiya-adel-bin-ahmed-al-dzhubeyr.html", "text": "Президентът Румен Радев ще проведе среща с министъра на външните работи на Кралство Саудитска Арабия Адел бин Ахмед ал-Джубейр. Това съобщиха от прессекретариата на държавния глава. Срещата ще се проведе от 10.00 часа на „Дондуков“ 2.", "date": "2018.02.21", "title": "Президентът Румен Радев ще проведе среща с министъра на външните работи на Кралство Саудитска Арабия Адел бин Ахмед ал-Джубейр"}
{"url": "http://www.focus-news.net/news/2018/02/21/2490879/ombudsmanat-maya-manolova-shte-poseti-stara-zagora.html", "text": "Омбудсманът Мая Манолова ще посети грасд Стара Загора във връзка с постъпили в институцията отворени писма, подписани от над 300 служители на УМБАЛ „Професор доктор Стоян Киркович“ АД. Това съобщиха от пресцентъра на Омбудсмана на Р България.\r\nЖалбите до националния обществен защитник са за неизплатени трудови възнаграждения и проблеми, имащи отношение към финансовото състояние на лечебното заведение.\r\nОмбудсманът ще даде брифинг в Пресклуба на БТА от 12.00 часа.", "date": "2018.02.21", "title": "Омбудсманът Мая Манолова ще посети Стара Загора"}
{"url": "http://www.focus-news.net/news/2018/02/21/2490884/sofiya-v-enoriyskiya-tsentar-na-hram-sv-sv-kiril-i-metodiy-shte-se-provede-lektsiya-na-tema-istanbulskata-konventsiya-i-pravoslavnata-antropologiya.html", "text": "В Енорийския център на храм \"Св. св. Кирил и Методий\" ще се проведе лекция на тема \"Истанбулската конвенция и православната антропология\", предаде репортер на Агенция \"Фокус\". Лекцията ще се проведе днес от 18.00 часа в Енорийския център на софийския храм \"Св. св. Кирил и Методий\" (на Женския пазар). Лектор ще бъде Георги Тодоров - известен публицист и богослов. \r\nНикола ПЕТКОВ", "date": "2018.02.21", "title": "София: В Енорийския център на храм \"Св. св. Кирил и Методий\" ще се проведе лекция на тема \"Истанбулската конвенция и православната антропология\""}
{"url": "http://www.focus-news.net/news/2018/02/21/2490856/tass-generalniyat-sekretar-na-oon-prizova-ruskata-federatsiya-iran-i-turtsiya-da-postignat-prekratyavane-na-oganya-v-iztochna-guta.html", "text": "Генералният секретар на ООН Антонио Гутериш призова Руската федерация, Иран и Турция да постигнат прекратяване на огъня в Източна Гута, като напомня, че този район попада в зоните за деескалация, договорени в Астана, съобщи ТАСС.\r\nТой изрази своята тревога от обострянето на конфликта в крайградския район около Дамаск Източна Гута, където според съобщенията в резултат на военните гействия са убити повече от 100 човека през последните два дни.\r\n„Източна Гута участва в споразумението за деескалация, постигнато в Астана. Генералният секретар напомня на всички страни, в качеството им на гаранти за задълженията им, които произтичат във връзка с това“, се казва в писмено изявление на  официалния представител на генералния секретар Стефан Дюжаррик. В района живеят над 400 хиляди души. Юлиян Марков", "date": "2018.02.21", "title": "ТАСС: Генералният секретар на ООН призова Руската федерация, Иран и Турция да постигнат прекратяване на огъня в Източна Гута"}
{"url": "http://www.focus-news.net/news/2018/02/21/2490882/vav-vsichki-eparhii-na-balgarskata-pravoslavna-tsarkva-shte-se-otsluzhat-prezhdeosveshtena-sveta-liturgiya-i-veliko-povecherie-po-povod-velikiya-post.html", "text": "Започна Великият пост и този повод в началния период на светата Четиридесетница във всички епархии на Българската православна църква днес сутринта се отслужва Преждеосвещена света Литургия, а вечерта - Велико повечерие с канона на св. Андрей Критски, предаде репортер на Агенция \"Фокус\".\r\nВ пловдивския митрополитски храм \"Св. Марина\" светата Литургия е с начален час 9.00. \r\nОт 18.00 часа e в храм „Св. Възнесение Господне”, град Пловдив, Велико повечерие с канона на св. Андрей Критски - 3 част ще оглави Негово високопреосвещенство Пловдивски митрополит Николай.\r\nПо същото време в столичния храм „Св. София - Премъдрос Божия“, с благословението на Негово светейшество Българския патриарх и Софийски митрополит Неофит, богослужението ще оглави Негово високопреподобие архимандрит Пахомий - ректор на Софийската духовна семинария \"Св. Йоан Рилски\". \r\nНикола ПЕТКОВ", "date": "2018.02.21", "title": "Във всички епархии на Българската православна църква ще се отслужат Преждеосвещена света Литургия и Велико повечерие по повод Великия пост"}
{"url": "http://www.focus-news.net/news/2018/02/21/2490886/stara-zagora-v-grada-shte-se-provede-dvudneven-seminar-posveten-na-nasledyavaneto-i-osinovyavaniyata.html", "text": "Прилагането на законодателството в сферата на наследяването и осиновяванията ще бъде тема на двудневен семинар-обучение за общински служители в града. Това съобщиха от пресцентъра на Община Стара Загора. Общината организира семинар на тема „Административно обслужване. Удостоверение за наследници“ за служители от отдел „Гражданско състояние“, кметове, кметски наместници, технически сътрудници в кметствата на територията на общината. Лектори ще бъдат държавни експерти на Главна Дирекция \"Гражданска регистрация и Административно обслужване\". Семинарът ще се проведе в общинската зала „П. Р. Славейков“. Той ще започне на днес в 13.30 часа с лекция на държавния експерт от ГД ГРАО Петя Буланова, от Министерството на регионалното развитие и благоустройството. Тя е посветена на определянето на кръга от наследници, реда на наследяване и преглед на законодателството в областта на наследяването. В рамките на два дни участниците ще бъдат запознати и с практически примери за наследяване, видовете осиновявания и издаването на удостоверения за наследници и законодателството, което ги регламентира, съобщи секретарят на Община Стара Загора Делян Иванов.", "date": "2018.02.21", "title": "Стара Загора: В града ще се проведе двудневен семинар, посветен на наследяването и осиновяванията"}
{"url": "http://www.focus-news.net/news/2018/02/21/2490880/vitsepremierat-ekaterina-zaharieva-shte-prieme-sauditskiya-ministar-na-vanshnite-raboti-adel-al-dzhubeyr.html", "text": "Вицепремиерът и министър на външните работи Екатерина Захариева ще приеме днес в София министъра на външните работи на Кралство Саудитска Арабия Адел Ал-Джубейр. Това съобщиха от пресцентъра на министерството.\r\nПо време на срещата двамата външни министри ще обсъдят възможностите за задълбочаване на установения политически диалог, сътрудничеството в сферата на сигурността, борбата с тероризма, както и въпроси, свързани с развитието на отношенията в областта на икономиката и инвестициите. Задълбочаването на партньорството в сферата на инвестициите, включително земеделие, високотехнологични отрасли, енергетика и туризъм е от стратегическо значение в отношенията на двете страни. Първите дипломати ще обсъдят и политиката на ЕС по отношение на Южното съседство в контекста на актуалната политическа обстановка в региона. \r\nВ рамките на посещението си в България външният министър на Саудитска Арабия ще проведе срещи и с президента Румен Радев, министър-председателя Бойко Борисов и председателя на Комисията по външна политика на Народното Събрание Джема Грозданова.", "date": "2018.02.21", "title": "Вицепремиерът Екатерина Захариева ще приеме саудитския министър на външните работи Адел Ал-Джубейр"}
{"url": "http://www.focus-news.net/news/2018/02/21/2490883/pazardzhik-prof-hristo-pimpirev-i-gergana-lapteva-shte-predstavyat-novite-si-knigi-v-istoricheskiya-muzey-v-panagyurishte.html", "text": "От 17.30 часа в залата на Историческия музей в Панагюрище ще се проведе среща с проф. Христо Пимпирев и Гергана Лаптева, на която двамата ще представят новите си книги – „Антарктида – Студеният юг“ и алманахът „Непознатата Южна земя – Terra Australis Incognita. \r\nКнигата “Антарктида – студеният юг“ обобщава наученото и видяното от общо 25 български експедиции, проведени до Белия континент.\r\nAлманахът “Непознатата Южна земя – Terra Australis Incognita” има за цел да събере и направи достъпни повечето известни досега географски карти, изобразяващи Антарктида от древността до днес.", "date": "2018.02.21", "title": "Пазарджик: Проф. Христо Пимпирев и Гергана Лаптева ще представят новите си книги в Историческия музей в Панагюрище"}
{"url": "http://www.focus-news.net/news/2018/02/21/2490887/pernik-kmetat-vyara-tserovska-shte-dade-preskonferentsiya.html", "text": "От 10.00 часа, в кабинета на кмета на Община Перник Вяра Церовска ще се проведе пресконференция. Това съобщиха от пресцентъра на Община Перник.", "date": "2018.02.21", "title": "Перник: Kметът Вяра Церовска ще даде пресконференция"}
{"url": "http://www.focus-news.net/news/2018/02/21/2490889/gabrovo-izlozhbata-gravirani-medni-sadove-ot-kolektsiyata-na-dikran-balabanyan-shte-bade-predstavena-v-etnografski-muzey-na-otkrito-etar.html", "text": "Националният исторически музей (НИМ) ще покаже 44 медни съда в експозицията „Гравирани медни съдове от колекцията на Дикран Балабанян“, която се открива днес от 11.30 часа в Изложбената зала на Етнографски музей на открито „Етър”. Това съобщиха от пресцентъра на НИМ. Това е първото гостуване на колекцията извън София, която съдържа общо 158 предмета, изработени по различно време – от периода на Османската империя до 30-те години на ХХ век. Неин собственик е НИМ.\r\nЧрез изложбата „Гравирани медни съдове от колекцията на Дикран Балабанян“ може ясно да се откроят основните тенденции в развитието на медникарския (бакърджийския) занаят по българските земи от периода на Възраждането до 30-те години на XX в. и да се надникне в бита на населението от тази епоха. Показани са уникални мюсюлмански ритуални съдове, използвани за магически лечебни практики, гравирани с митологични фигури чаши, съдове с дарствени надписи, синия от 1751 г.\r\nМедникарството е в групата на занаятите, практикувани основно в градска среда. Те представляват най-добре развитата форма на възрожденско занаятчийско производство. Наименованието му се определя от метала, който се използва при изработката на съдовете – мед. Много често вместо мед се използва и османската дума бакър, затова на места занаятът е известен като бакърджийство.\r\nДо Освобождението занаятът се практикува повсеместно в цялата Османска империя, като основните медникарски центрове по българските земи са: Видин, Шумен, Велико Търново, Свищов, Габрово, Троян, Ловеч, София, Пловдив, Стара Загора, Устово (Смолянско) и др.\r\nСъдовете, изработвани от бакърджиите са около 30 вида – за домашна употреба или с религиозно предназначение. \r\nУкрасата на бакъра е „визитна картичка“ на занаятчията. Най-голям майсторлък се проявява при изписването на синии, където под влиянието на източния стил, донесен от османците, се достига до сложни композиции с висока художествена стойност.\r\nИнтересът на Дикран Балабанян към медните съдове започва в началото на 40-те години на миналия век. Родителите му имат пункт за събиране на желязо. Един ден там са стоварени медни съдове, докарани от Гърция. Ануш Балабанян - майката на Дикран, отделя два сахана, върху които са гравирани арменски надписи. Това се запечатва в съзнанието на момчето. Едва по-късно, в късните си студентски години през 1964 г.,  започва да колекционира медни предмети. Дикран Балабанян оценява какво предимство е съдовете да имат датировка. Един от съхранените от него е от 1633 година. Друг, дошъл в България от юг, е особено странен, благодарение на богатата си, нетрадиционна украса, на която се виждат птици и хора със скафандри.\r\nНемалко от предметите са подарени на Балабанян от собственици, на които допада неговата колекционерска страст. Дикран Балабанян, като ценител, осъзнава колко важно колекциите в музеите да се обогатяват непрекъснато. На ценните предмети мястото им е там, убеден е той.\r\nИзложбата „Гравирани медни съдове от колекцията на Дикран Балабанян“,  ще продължи до средата на май 2018 г.", "date": "2018.02.21", "title": "Габрово: Изложбата „Гравирани медни съдове от колекцията на Дикран Балабанян“ ще бъде представена в Етнографски музей на открито „Етър”"}
{"url": "http://www.focus-news.net/news/2018/02/21/2490888/varna-obshtinskite-savetnitsi-ot-pp-gerb-organizirat-priemni-za-grazhdani.html", "text": "Общинските съветници от ПП ГЕРБ – Варна Бонка Банкова, д-р Веселин Ангелов и Борислав Нанков ще се срещнат с граждани в дните до 23 февруари. Това съобщиха от пресцентъра на ПП ГЕРБ – Варна.\r\nПриемното време на общинските съветници ще бъде от 14.00 до 16.00 ч. в офиса на партията на ул. „Георги Бенковски” №1. Записвания могат да се правят на тел: 052 / 600 015.\r\nПриемният ден на Бонка Банкова – на 21 февруари (сряда), на д-р Веселин Ангелов – на 22 февруари (четвъртък), на Борислав Нанков – на 23 февруари (петък).", "date": "2018.02.21", "title": "Варна: Общинските съветници от ПП ГЕРБ организират приемни за граждани"}
{"url": "http://www.focus-news.net/news/2018/02/21/2490890/denyat-21-fevruari-v-svetovnata-istoriya.html", "text": "2017 г. \r\nНяколко нови вида малки жаби са открити в Индия.2017 г. \r\nПървата дама на Азербайджан Мехрибан Алиева е назначена за вицепрезидент.2014 г. \r\nПрезидентът на Украйна Виктор Янукович връща конституцията от 2004 г.2013 г. \r\nВ Бангладеш хиляди протестиращи се обявяват за смъртни присъди на военни престъпници от войната през 1971 г. най-известният от които е лидера на основната ислямистка партия в страната, „Джамаат-и-Ислами Бангладеш“ Абдул Кадер Молла. Във войната за независимост от Пакистан са убити над три милиона души.1995 г. \r\nАмериканецът Стив Фосет става първия човек в света обиколил сам земното кълбо, като пресича Тихия океан.1961 г. \r\nВ СССР е създадена печатната агенция “Новости”.1947 г. \r\nВ САЩ за е произведен първият фотоапарат “Полароид”. Методът на “мигновената фотография” става последната иновация в историята на фотографията – в момента, когато инженерът Едуин Ленд получава снимка, която не изисква обработка след експониране. Все пак не било открито нищо ново в техниката на фотографиране.1925 г.\r\nИзлиза първият брой на списание “Ню Йоркър”.1916 г. \r\nЗапочва битката при Вердюн между армиите на Франция и Германия за Вердюнския укрепен район. Това е едно от най-продължителните и кръвопролитни сражения (известно като “месомелачката”) през Първата световна война (1914-1918 г.), завършило едва през лятото, без някоя от страните да получи надмощие, въпреки че общият брой на дадените жертви надхвърля 1 милион. Германското командване решава през 1916 г. да нанесе главен удар на Западния фронт срещу Вердюнската дъга - опора на целия френски фронт, отбранявана от 8 френски дивизии. На петнадесеткилометровия участък на пробива срещу две френски дивизии немците съсредоточават шест и половина дивизии с деветстотин четиридесет и шест оръдия (от които четиристотин деветдесет и шест тежки) от състава на III-та немска армия. III-та немска армия е командвана от кронпринца (престолонаследника) Фридрих. Атаката на 21-25 февруари среща силната съпротива на французите и немците не успяват да направят пробив. Френското командване въвежда в боя втора армия, командвана от генерал А. Петен. За седемдесет денонощия (в периода февруари-април) в жестоки боеве германците се придвижват на шест – седем километра. След Вердюнската операция войната става позиционна. В нея Германия използва до петдесет дивизии от всичко сто двадесет и пет и загубва около шестстотин души. Франция привлича в операцията шестдесет и пет дивизии от сто двадесет и пет и загубва триста петдесет и осем хиляди души.1885 г. \r\nВъв Вашингтон е открит паметник на Джордж Вашингтон. Той е най-високия в света – височината му е 169,3 метра.1878 г. \r\nВ турското правителство се извършват промени. Парламентът се разпуска.1872 г. \r\nВ Москва е основан Държавният (Императорски) исторически музей.1828 г. \r\nВ щата Джорджия, САЩ излиза пилотния брой на първия индиански вестник в света – “Чероки феникс”.1788 г. \r\nВъзползвайки се от затрудненията на Високата порта, Австрия обявява, че се включва във войната срещу Турция. Това решение внася смут сред турските управляващи. Свиканият от султана военен съвет не може да изработи общ план за предстоящите бойни действия. През лятото на същата година 50-хилядна австрийска войска се установява в Земун, готвейки се да нападне Белград.\r\nАвстро-турските войни от XVI-XVIII век са общо десет на брой и се водят между Австрия и Османската империя от 1532 г. до 1790 г., с известни прекъсвания. Първоначалният стремеж на Австрия е да сложи ръка върху Унгария, след което се бори за влияние и в Югоизточна Европа. Отчитайки своите ограничени икономически и военни възможности, Австрия търси съдействието и помощта на други държави като Венеция, Полша и Русия, както и на Ватикана, насърчава освободителните борби на поробените от Османската империя балкански народи, като им обещава своята помощ. Въпреки че такава на практика не получава, българският народ през това време се вдига на редица въстания, по-значителни от които са Търновските въстания от 1596 г. и 1598 г., Чипровското въстание (1688 г.), въстанието в Западна България (1737 г.) и др. Разгромът на тези въстания предизвиква големи изселвания на българското население в съседните страни.1784 г. \r\nВ Крим пристанищният град Ахтиар е преименуван на Севастопол.\r\nСевастопол (на украински и руски Севастополь, татарски:Aqyar) е град в Южна Украйна, разположен на полуостров Крим, който административно не влиза в пределите на Автономна република Крим. Населението на града е 378 600 (2005 г.) Името на града идва от гръцките думи Σεβαστος (Севаст, Севастократор) - еквивалент на латинската титла \"Август\" и πολις (полис) - \"град\" и буквално се превежда като \"градът на императора\".1613 г. \r\nЗа цар на Русия е избран Михаил Романов – създател на династията Романови, управлявала страната до 1917 г. През 1613 г. в Москва се провежда Земски събор, на който е поставен въпросът за избора на нов руски цар. Кандидати за руския престол са полският принц Владислав, синът на шведския крал Карл-Филип, синът на Лъжедмитрий II и Марина Мнишек - Иван, наречен “Ворьонок”, както и представители на най-големите болярски фамилии. На 21 февруари съборът избира Михаил Фьодорович Романов, 16-годишния син на племенника на първата жена на Иван Грозни Анастасия Романова. В Ипатиевския манастир до Кострома, където по това време се намира Михаил заедно с майка си, е изпратена делегация. На 2 май 1613 г. Михаил пристига в Москва, на 11 юли се извършва коронацията. Скоро водещо място в управлението на страната заема неговият баща – патриарх Филарет, който “владееше всички царски и военни дела”. Властта е възстановена във формата на самодържавна монархия. Ръководителите на борбата с интервентите получават скромни назначения. Д. Пожарски е изпратен като воевода (воеводата е начело на военното и гражданското управление в градовете и административните единици) в Можайск, а К. Минин става думски воевода.1431 г. \r\nСъстои се процесът срещу Жана Д’Арк.\r\nЖана Д’Арк (Jeanne d’Arc) е национална героиня на Франция. Оглавява освободителната борба на френския народ против англичаните по време на Стогодишната война (1337-1453 г.). Родена е около 1412 г. в лотарингско селце, пострадало от войната. Фанатично религиозна, Жана Д'Арк уверява хората, че й е предначертано да освободи Франция. С големи усилия успява да убеди дофина Карл да започне военни действия (февруари 1429 г.). Начело на армията, въодушевява войниците и на 8 май 1429 г., освобождава обсадения от англичаните Орлеан (народът започва да я нарича Орлеанската дева). След редица победи повежда армията към Реймс, в който на 17 юли 1429 г. коронова дофина Карл (Карл VII). Размахът на народната война и огромната популярност на Жана Д'Арк изплашват краля и придворната аристокрация. Впоследствие е отстранена от ръководството на военните действия. На 23 май 1430 г. по време на едно от излизанията на французите от обсадения Компиен героинята попада в плен на бургундците, които я предават на англичаните. Църковният съд в Руан я обвинява в ерес и на 30 май 1431 г. е изгорена на клада. През 1456 г. във Франция е организиран нов процес, на който е реабилитирана. През 1920 г. е канонизирана от Католическата църква.На тази дата са родени:1933 г. \r\nРодена е Нина Симоне – американска певица, пианистка и автор на песни.\r\nЮнис Катлин Уеймън, по-известна като Нина Симон (на английски: Nina Simone), е родена в Трайон, Северна Каролина, в семейство с осем деца. Тя е известна и с текстовете, които пише. Музиката й обикновено е причислявана към джаза, но на нея не й харесва това определение, така че за нейното творчество може да се каже още, че съдържа елементи на блус, Ритъм енд Блус и соул. Нина Симон умира в съня си на 21 април 2003 г.1927 г. \r\nРоден е Юбер Живанши – френски моделиер, създател на търговската марка “Живанши”.\r\nЮбер Джеймс Тафин дьо Живанши създава първия си салон през 1952 г. Залага на възможностите за комбиниране на дрехите - те могат успешно да се заменят според желанието и настроението на клиента. След успешния пробив в Париж Живанши отваря бутици в Рим, Цюрих, Буенос Айрес. Скоро Юбер влиза в компанията на най-изявените майстори на модата. Роклята, която Одри Хепбърн носи във филма \"Закуска в Тифани\" му донася голяма слава. Той се старае да прави и дрехи за жени, които не са съвсем слаби и не са много богати.1904 г. \r\nРоден е Алексей Николаевич Косигин - руски политик, министър-председател на СССР (1964-1980 г.). Член на Комунистическата партия от 1927 г. През 1939-1940 г. е народен комисар на текстилната промишленост на СССР. През 1941-1942 г. заместник-председател на Съвета по евакуацията. От 1948 г. - финансов министър на СССР. Депутат във Върховния съвет на СССР (от 1946 г.). Умира 18 декември 1980 г. в Москва.1866 г. \r\nРоден е Август фон Васерман (Wasermann) – германски микробиолог. През 1906 г., заедно с А. Найсер и К. Брук, предлага серологичен метод за установяване на сифилиса в човешкия организъм. Умира на 16 март 1925 г.1852 г. \r\nРоден е Николай Гарин (псевд. на Николай Георгиевич Михайловски) - руски писател. Най-известни произведения: тетралогията \"Детството на Тьома\" (1892 г.), \"Гимназисти\" (1893 г.), \"Студенти\" (1895 г.), \"Инженери\" (отпечатана след смъртта му, 1907 г.). Пътува в Далечния изток, Корея, Манджурия и публикува сборник очерци \"В Корея, Манджурия и Ляодунския полуостров\" (1899 г.). Умира на 10 декември 1906 г.На тази дата умират: 2017 г. \r\nУмира Кенет Ароу (95 г.), американски икономист, носител на Нобелова награда за икономика.\r\nКенет Ароу е американски икономист, печелил Нобелова награда за икономика заедно с Джон Хикс за за пионерния им принос в теорията на общото икономическо равновесие и в теорията за благосъстоянието. Остава в историята като най-младият човек, получавал Нобелова награда за икономика (на 51 години). Кенет Ароу е роден в семейство на евреи. Завършва Колумбийския университет с магистърска степен през 1941 г.1972 г. \r\nУмира Георгий Викторович Адамович - руски поет, критик и преводач. Роден е на 19 април 1894 г. в Москва. През 1923 г. емигрира във Франция. Теоретик е на \"Парижката нота\" - литературен кръг в руската емигрантска поезия, оформил се в началото на 30-те години на ХХ в. около сп. \"Числа\". Автор е на сборник със статии \"Самота и свобода\" (1955 г.), на стихосбирка \"Единство\" (1967 г.), критико-есеистични \"Коментарии\" и други.1968 г. \r\nУмира Хауард Уолтър Флори (Florey) - английски патолог, член на Лондонското Кралско дружество (1941 г., през 1960-1965 г. - негов президент). Роден е на 24 септември 1898 г. в Аделаида, Австралия. Завършва университета в Аделаида (1921 г.). През 1921-1924 г. следва в Оксфордския университет. През 1925-1926 г. работи в различни американски лаборатории, през 1927 г. е преподавател в Кеймбридж. Професор е по патология в Шефилдския (1931 г.) и в Оксфордския университет (1935-1962 г.). Ректор на Кралския колеж в Оксфорд (1962-1968 г.). Автор е на научни разработки по патология на капилярните кръвообращения, изследвания на възпалителните процеси, функциите на лимфоцитите и антибиотиците с микробен произход. Ръководи експериментите по синтезиране на пеницилин в чист вид (заедно с Е. Чейн). През 1940 г. за първи път използва успешно пеницилина за лечение при човека и животните. Носител е на Нобелова награда за физиология и медицина (1945 г., заедно с А. Флеминг и Е. Чейн).1965 г. \r\nНа митинг в Ню Йорк е убит чернокожият американски мюсюлмански лидер Малкълм Екс.\r\nМалкълм Екс (истинско име Малкълм Литъл) е деец на негърското движение в САЩ. Роден е през 1925 г. В младежките си години се занимава с кражби и продажба на наркотици. В периода 1946 – 1965 г. излежава присъда за углавно престъпление. През периода е активист в движението “черни мюсюлмани”, възглавявано от Илайджа Мохамед. През 1964 г. основава собствена мюсюлманска секта – “Организация на афроамериканското единство”. Малкълм е блестящ оратор, проповядва идеологията на “черния национализъм”. По-късно стига до извода, че е необходима промяна в съществуващия строй в САЩ. Застрелян е в Харлем по време на публично изказване. Считан е за герой на борбата на афроамериканците за техните права. Автор е на книгата “Автобиография на Малкълм Екс” (1964 г.). През 1992 г. в САЩ за него е сниман едноименен филм.1934 г. \r\nУмира Аугусто Сесар Сандино (Sandino) – никарагуански национален герой, генерал (от 1926 г.). Роден е на 18 май 1895 г. в селско семейство. Сменя различни професии и в търсене на работа напуска родината си. Работи в рудници в Хондурас, Гватемала и на петролните находища в Мексико. Завръща се в Никарагуа през 1926 г. и се включва в националноосвободителната борба. В средата на 1927 г. оглавява партизанската борба против подразделенията на САЩ, окупирали Никарагуа, която прераства в гражданска война и довежда до освобождаване на страната (януари 1933 г.). Извикан е в Манагуа за преговори за прекратяване на гражданската война и е убит.1677 г. \r\nУмира Бенедикт (Барух) Спиноза (Spinoza, d’Espinosa) – холандски философ материалист, пантеист и атеист. Роден е на 24 ноември 1632 г. Произхожда от семейство на евреин търговец. След смъртта на баща си поема ръководството на търговските дела и едновременно с това започва да дружи с опозиционно настроени към Калвинистката църква интелектуалци. Преследван от ръководителите на еврейската община в Амстердам, Спиноза се заселва в Хага, където създава основните си философски произведения. В политическите си схващания е републиканец и противник на абсолютизма. При разглеждане на света на единичните вещи се проявява като радикален представител на детерминизма. Разглежда човека натуралистически, като част от природата. Смята, че е възможно хармоничното съчетаване на частните егоистични интереси на гражданите с интересите на цялото общество. По своя характер философията на Спиноза е пантеистична и съдържа в себе си дълбоко атеистично съдържание. Атеизмът му оказва огромно влияние на европейското свободомислие през ХVII и ХVIII век.", "date": "2018.02.21", "title": "Денят 21 февруари в световната история"}
{"url": "http://www.focus-news.net/news/2018/02/21/2490891/tass-ministrite-na-vanshnite-raboti-na-rusiya-i-sarbiya-sa-protiv-nalaganeto-na-izbora-s-nas-ili-protiv-nas.html", "text": "Министрите на външните работи на Руската федерация и Сърбия – Сергей Лавров и Ивица Дачич се обявиха против принципа, налаган напоследък на страните в региона „с нас или против нас“, предаде ТАСС, като се позовава на съвместна статия в руския вестник „Российская газета“ и сръбския „Политика“.\r\n„Отличителна черта на сътрудничеството остава изборът и отчитането на интересите на другата страна. Москва и Белград са противници на порочната практика „с нас или против нас“, която вече доведе до усилване на недоверието и нестабилността на европейския континент“ , пише в статията.\r\nЛавров и Дачич са обърнали внимание, че политическия диалог между двете страни „се развива динамично в атмосферата на доверие и взаимно разбирателство, както на работно, така и на високо равнище…С удовлетворение констатираме положителната динамика на търговско-икономическите и военно-техническите връзки, успешната реализация на съвместни проекти в областите на енергетиката, транспорта, културата. Изработена е подробна договорна-правна основа на руско-сръбските отношения, която се разширява последователно.“, продължава статията. Юлиян Марков", "date": "2018.02.21", "title": "ТАСС: Министрите на външните работи на Русия и Сърбия са против налагането на избора „с нас или против нас“"}
{"url": "http://www.focus-news.net/news/2018/02/21/2490892/pregled-na-osnovnite-temi-v-dobrudzhanskiya-pechat.html", "text": "„Предстоят ли рокади в ръководството на болницата“ и „Ще остане ли Добрич без хирургично отделение“ – това са теми от днешното издание на вестник „Нова добруджанска трибуна“. Вчера медии са информирали за предстояща смяна на директора на МБАЛ – Добрич. Д-р Трифон Йорданов се очаква да бъде заменен от д-р Светозар Байчев. Това поражда друг въпрос – предстои ли и смяна на борда на директорите на болницата. Отново вчера петима от общо седем работещи в хирургичното отделение в болницата са подали оставка. Според началника на отделението д-р Мирослав Попов зад това решение стои обидно ниското възнаграждение на труда на лекарите. Повечето специалисти в отделението работят над 30 години и заплатата им е 800 лв. Всекидневникът съобщава още, че по покана на Община град Добрич на 23 февруари от 18.00 ч. Неда Антонова ще представи новото издание на книгата си „Войната свърши в четвъртък“. Премиерата е в Огледална зала „Нели Божкова“. Това събитие е част от програмата на общината, посветена на 140 години от Освобождението на България и възстановяване на българската държавност. Представянето на книгата ще направи нейният редактор и издател Румен Леонидов. \r\n„Предстои смяна на директорския пост в добричката болница“, съобщава на първа страница другият регионален вестник „Добруджанска трибуна“. Темата е водеща и за този всекидневник. Хирурзите са връчили колективна оставка. По думите на досегашния директор на болницата хирурзите с поискали увеличени на заплата от 400-500 лв., което е непосилно за бюджета на болницата. „Община Генерал Тошево ще поиска от държавата бившата ЖП гара в града“, съобщава изданието. Започната е процедура по деактуване на вече бившата гара в добруджанското градче. На последното си редовно заседание Общинският съвет на Тошево е дал съгласие за безвъзмездно придобиване от общината. Идеята за промяната е дошла след множество запитвания от страна на граждани във връзка с окаяното състояние на сградата. „Благотворителен бал организира за празника си читалище „Добрич – 2017“, съобщава oще всекидневникът. Очаква се дом на новото културно средище да стане сградата на бившето училище „Дора Габе“. Балът ще се състои на 1 март от 19,30 часа.", "date": "2018.02.21", "title": "Преглед на основните теми в добруджанския печат"}
{"url": "http://www.focus-news.net/news/2018/02/21/2490893/gd-granichna-politsiya-intenziven-e-trafikat-za-tovarni-avtomobili-na-granitsite-s-gartsiya-i-turtsiya.html", "text": "Интензивен е трафикът за товарни автомобили на границите с Гърция и Турция. Това съобщиха за Агенция \"Фокус\" от ГД \"Гранична полиция\". На българо-гръцката граница трафикът е интензивен за товарни автомобили на изходна ГКПП \"Кулата\". На българо-турската граница трафикът е интензивен на ГКПП \"Капитан Андреево\" и на ГКПП \"Лесово\" на изход за товарни автомобили.\r\nНормален е трафикът на контролно-пропускателните пунктове по границите с Румъния, Сърбия и Македония.", "date": "2018.02.21", "title": "ГД \"Гранична полиция\": Интензивен е трафикът за товарни автомобили на границите с Гърция и Турция"}
{"url": "http://www.focus-news.net/news/2018/02/21/2490894/pernik-obshtinskite-savetnitsi-ot-gerb-andrey-pavlov-i-tsvetana-piralkova-organizirat-priemen-den.html", "text": "Общинските съветници от ГЕРБ Андрей Павлов и Цветана Пиралкова организират приемен ден днес. Това съобщиха от пресцентъра на ПП ГЕРБ. Приемната ще се състои от 10.00 часа в сградата на Община Перник. Андрей Павлов е зам.-председател на Постоянна комисия „Икономически въпроси, стопанска политика и инвестиции” и член на Постоянни комисии „Бюджет, финанси и европроекти” и „Децата, младежта, спорта и туризма”.\r\nЦветана Пиралкова е зам.-председател на Постоянна комисия „Регионална политика, местно самоуправление и нормативна уредба” и е в състава на Постоянна комисия „ Икономически въпроси, стопанска политика и инвестиции” и Постоянна комисия „Транспорт, обществен ред, сигурност и паркинги”.", "date": "2018.02.21", "title": "Перник: Общинските съветници от ГЕРБ Андрей Павлов и Цветана Пиралкова организират приемен ден"}
{"url": "http://www.focus-news.net/news/2018/02/21/2490897/ombudsmanat-maya-manolova-shte-uchastva-v-diskusiya-po-problemite-na-detskoto-i-uchenichesko-hranene-v-plovdiv.html", "text": "Омбудсманът Мая Манолова ще участва от 14.00 часа в Прес клуба на Пловдивския панаир в дискусионен клуб, посветен на проблемите в детското и ученическо хранене. Това съобщиха от пресцентъра на институцията.\r\nСъбитието е организирано от Националния браншови съюз на хлебарите и сладкарите, съвместно с хранителния бранш, Омбудсмана на Република България, Министерството на здравеопазването и Министерството на образованието и науката.", "date": "2018.02.21", "title": "Омбудсманът Мая Манолова ще участва в дискусия по проблемите на детското и ученическо хранене в Пловдив"}
{"url": "http://www.focus-news.net/news/2018/02/21/2490899/sofiya-obshtinskite-savetnitsi-ekaterina-yordanova-i-zafir-zarkov-shte-dadat-brifing-po-povod-podgotovkata-na-nova-naredba-za-patuvaneto-s-obshtestveniya-gradski-transport.html", "text": "Екатерина Йорданова – председател на постоянната комисия по транспорт и туризъм към Столичния общински съвет и Зафир Зарков – общински съветник ще дадат брифинг по повод подготовката на нова наредба за реда и условията за пътуване с обществения градски транспорт. Това съобщиха от пресцентъра на Столичния общински съвет.\r\nБрифингът ще се проведе в зала 5 на ул. „Московска“ 33 в 12.00 часа.", "date": "2018.02.21", "title": "София: Общинските съветници Екатерина Йорданова и Зафир Зарков  ще дадат брифинг по повод подготовката на нова наредба за пътуването с обществения градски транспорт"}
{"url": "http://www.focus-news.net/news/2018/02/21/2490895/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес. Това съобщиха от пресцентъра на дружеството.\r\nВъв връзка с подмяна на водомерен възел на ул. „Самоков“, жк. „Изток“, се налага спиране на водоподаването от 10:00 до 13:00 часа на клиентите на „Софийска вода”, живеещи в района на ул. „Самоков“, ул. „Тинтява“, ул. „Димитър Н. Гичев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Самоков“ ъгъла с ул. „Чарлз Дарвин“.\r\nВъв връзка с изключване на уличен водопровод на ул. „Черковна“ , кв. „Сухата река“, се налага спиране на водоподаването от 9:30 до 18:00 часа на клиентите на „Софийска вода”, живеещи в района на ул. „ Йоаким Осоговски“, ул. „Екатерина Симидчийска“, ул. „Петрохан“, ул. „Христо Данов“, ул. „Никола Първанов“, ул. „Ильо войвода“, бул. „Владимир Вазов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Подуенска“ ъгъла с ул. „Райно Попович“.\r\nВъв връзка с подмяна на сградно водопроводно отклонение на ул. „13-ти март“, Център, се налага спиране на водоподаването от 9:00 до 18:00 часа на клиентите на „Софийска вода”, живеещи в района на ул. „13-ти март“ от ул. „Любен Каравелов“ до ул. „6-ти септември“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „6-ти септември“ ъгъла с ул. „13-ти март“.\r\nВъв връзка с прекъсване на уличен водопровод на ул. „Елин връх“ , кв. „Лозенец“, се налага спиране на водоподаването от 9:30 до 17:30 часа на клиентите на „Софийска вода”, живеещи в района на ул. „Кап. Тодор Ночев“ от ул. „Елин връх“ до ул. „Люботрън“, ул. „Беломорски проход“ от ул. „ Капитан Тодор Ночев“ до бул. „Черни връх“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Капитан Тодор Ночев“ ъгъла с ул. „Беломорски проход“.\r\nВъв връзка с изграждане на сградно водопроводно отклонение на ул. „Братя Пешеви“, кв. „Подуяне“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Братя Пешеви“ №8, №10, №5, №5А, №7. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Братя Пешеви“ №5.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.02.21", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/02/21/2490877/parlamentarnata-zdravna-komisiya-shte-izslusha-upravitelya-na-nzok-prof-kamen-plochev.html", "text": "Управителят на НЗОК проф. Камен Плочев ще бъде изслушан в Комисията по здравеопазване. Това се посочва в дневния ред на заседанието на комисията. Проф. Плочев ще се яви в комисията заради нарастването на задълженията на Касата към здравни институции в страни от ЕС за предоставени здравни услуги на българи.\r\nНа 16 февруари в парламента здравният министър Кирил Ананиев обяви, че е поискал оставката на управителя на НЗОК. Причина за това е писмо, изпратено на 13 февруари от проф. Плочев до Народното събрание, без преди това да е уведомил Надзорния съвет на НЗОК и министъра. В писмото той настоява за актуализация на бюджета на Касата, заради задължения към здравни заведения извън страната. БСП изтъкнаха, че управителят на НЗОК е бил заплашван от високопоставен политик, че ако не подаде оставка, няма да си намери място като професор в България. От НЗОК посочиха, че здравният министър няма законови правомощия да поиска оставката на управителя. Самият Камен Плочев заяви, че няма да подаде оставка, защото не е направил нищо незаконно.", "date": "2018.02.21", "title": "Парламентарната Здравна комисия ще изслуша управителя на НЗОК проф. Камен Плочев"}
{"url": "http://www.focus-news.net/news/2018/02/21/2490896/blagoevgrad-initsiativite-po-povod-26-godishninata-ot-obyavyavaneto-na-np-rila-za-zashtitena-teritoriya-prodalzhavat.html", "text": "Инициативите по повод 26-годишнината от обявяването на НП „Рила“ за защитена територия продължават. Това съобщиха от пресцентъра на Община Благоевград. От 10.30 часа в екологично-образователните програми РИМ-Благоевград ще се включат деца от ДГ „Вечерница“. В 11.10 ученици от III В клас от СУИЧЕ „Св. Климент Охридски“ ще участват в презентации на тема „Кой расте в Национален парк „Рила“. След тях участие ще вземат ученици от II класове от ОУ „Димитър Благоев“ и ОУ „Димитър Талев“. На 22 февруари /четвъртък/ от 09.45 часа ученици от IV А клас от ОУ „Димитър Талев“ ще научат за природата на парка с презентации за животните, растенията и птиците, а деца от ДГ „Вечерница“ с еко-занимания ще се запознаят с животните рекордьори на териториите на НП „Рила“. От 14.00 ч. презентациите и еко-заниманията продължават с ученици от СУ „Иван Вазов“ Благоевград.\r\nПаралелно със заниманията в РИМ-Благоевград на 22 на февруари от 10.00 до 18.00 часа в Градската художествена галерия ще се проведе еко работилница. В заниманията участие ще вземат деца от детските градини, училища, младежи и девойки от ЦНСТ и Защитено жилище за лица с умствена изостаналост. Те ще изработват еко-хранилки от портокалови кори, картини на животни обитаващи НП „Рила“ от семена и рамки за снимки от бързосъхнеща глина. \r\nОтбелязването на 26-годишнината на НП „Рила“ е съпътствано и с изложба с рисунки от Четвъртия национален ученически конкурс „Национален парк „Рила“ – познат и непознат“. Експозицията е наредена в залите на Градска художествена галерия, Център за личностно и творческо развитие на децата на Благоевград и РИМ-Благоевград.\r\nНа 23 февруари от 10.30 часа студенти по режисура от ЮЗУ „Н. Рилски“ с ръководител доц. Камбурова ще проведат мотивационна среща с екипа създал филма „Национален парк „Рила“ и зоната на вечните снегове“. В Регионален исторически музей – Благоевград ще бъде изнесена постановката „Приключенията на прилепа Дарки“, която ще започне в 15.00 часа. Участие в представлението ще вземат деца от ДЮТ „Щурчо“ към ЦЛТРДБ.\r\nДни на отворени врати ще се проведат на 24 и 25 февруари в Посетителски център за Национален парк „Рила“ в Паничище и Посетителски-информационен център – гр. Самоков.\r\nКулминацията в честванията е програмата на 26 февруари, от 11.30 часа, в зала „22 септември“ - на тържествена церемония ще бъде представен юбилеен филм за „Национален парк „Рила“ и зоната на вечните снегове. Подготвена е музикална програма и ще бъде подредена и юбилейна експозиция под надслов „Национален парк „Рила“ – ретроспекция“. \r\nМероприятията по повод годишнината от обявяване на НП „Рила“ за защитена територия“ се организират съвместно с Община Благоевград, Регионалния исторически музей-Благоевград, Регионалния телевизионен център - Благоевград, Регионалното управление на образованието - Благоевград, Центъра за личностно и творческо развитие на децата на Благоевград.", "date": "2018.02.21", "title": "Благоевград: Инициативите по повод 26-годишнината от обявяването на НП „Рила“ за защитена територия продължават"}
{"url": "http://www.focus-news.net/news/2018/02/21/2490900/pazardzhik-hudozhestvenata-galeriya-v-grada-shte-predstavi-izlozhba-na-zheni-tvortsi.html", "text": "Изложба „Усещане” с творби на жени-творци от фонда на Художествена галерия „Станислав Доспевски” в Пазарджик, ще бъде открита в залите на музея на изкуството днес от 18.00 часа в централна сграда на площад „Константин Величков”. Това съобщиха за Радио „Фокус“ – Пазарджик от Художествената галерия. Изложбата представя 107 творби на 58 жени-художници. Най-ранно датираната творба в експозицията е от 1906 година на Елисавета Консулова – Вазова, а последно датираната е постъпила във фондохранилището на галерията през 2017 година – на Дарина Пеева. От галерията посочиха, че в настоящата изложба публиката ще види основните видове изящно изкуство – живопис, графика, скулптура, ще се наслади и на жанрово многообразие – портрет, пейзаж, натюрморт, композиция. Авторското, видовото, стиловото и жанрово многообразие на изложба „Усещане” отваря нови хоризонти за културни, изследователски, образователни, методически възможности за иновативни и интегративни връзки между културни и образователни институти.", "date": "2018.02.21", "title": "Пазарджик: Художествената галерия в града ще представи изложба на жени-творци"}
{"url": "http://www.focus-news.net/news/2018/02/21/2490898/burgas-v-grada-shte-se-provede-forum-posveten-na-vazmozhnostite-za-privlichane-na-mladi-hora-v-grada.html", "text": "Форум за обсъждане на нови възможности за привличане на млади хора, като потенциал за развитието на града се организира от Община Бургас в Бизнес инкубатора. Това съобщиха от пресцентъра на Общината. В него ще участват заинтересовани страни, представители на водещи местни работодатели, както и социалният антрополог доц. д-р Харалан Александров, в качеството си на експерт в областта на общностното развитие.\r\nОбщина Бургас си поставя амбициозната цел, съвместно с представители на местния бизнес, неправителствени организации и гражданите, да подобри условията за задържане и привличане на човешкия капитал в рамките на своята социално-икономическа общност.\r\nСъбитието се организира в рамките на проект \"Подобряване на институционалния капацитет и насърчаване на сътрудничеството за справяне с влиянието на транснационалната миграция на младежите\" (YOUMIG) по програма за транснационално сътрудничество \"Дунав\" 2014-2020 и ще се проведе в рамките на два дни - днес от 13.30 и утре - 21февруари 2018 г., от 10.00 до 11.30 часа в сградата на Бизнес инкубатора, ул. \"Княз Александър Батенберг\" №28. Целта на проекта е да се подобри местният институционален капацитет за адекватна реакция на предизвикателствата пред обществото, произтичащи от трансграничната миграция на младите поколения (между 15 - 34 години).\r\nФорумът е отворен за всеки, който желае да се включи в дискусията.", "date": "2018.02.21", "title": "Бургас: В града ще се проведе форум, посветен на възможностите за привличане на млади хора в града"}
{"url": "http://www.focus-news.net/news/2018/02/21/2490901/plovdiv-obshtinskite-savetnitsi-ot-gerb-shte-provedat-priemni-za-grazhdani.html", "text": "Общинските съветници от ГЕРБ ще проведат приемни за граждани. Това съобщиха от пресцентъра на ПП ГЕРБ.\r\nДнес приемни с граждани ще проведат следните общински от ГЕРБ в Общински съвет - Пловдив:\r\nРадослава Ташкова, председател на Групата на  ГЕРБ и заместник-председател на Общински съвет  - Пловдив, ще се срещне с граждани от 16 до 18:00 часа в офиса на  ГЕРБ в район „Южен” на ул.”Академик Петър Динеков”№1А. \r\nГеорги Василев, от 16 до 18:00 часа в офиса на  ГЕРБ в район „Южен” на ул.”Академик Петър Динеков”№1А. \r\nД-р Аргир Аргиров, от 17:30  до 18:30 часа в офиса на  ГЕРБ в район „Южен” на ул.”Академик Петър Динеков”№1А. \r\nАни Лафчиева, от 17:00 до 18:30 часа в офиса на  ГЕРБ в район „Източен” на ул.”Коста Паница”№5. \r\nЕмил Русинов, от 17:30 до 19:00 часа в офиса на  ГЕРБ в район „Източен” на ул.”Коста Паница”№5. \r\nВ четвъртък, 22-ри февруари 2018 г.общинските съветници от  ГЕРБ в Пловдив ще проведат приемни с гражданите, както следва:\r\nПетър Попов, от 17:30  до 19:00 часа в офиса на  ГЕРБ в район „Западен” на ул. ”Царевец” № 9. \r\nЯсен Михайлов, от 17:30 до 19:00 часа в офиса на  ГЕРБ в район „Западен” на ул. ”Царевец” № 9. \r\nГошо Къчков, от 17:30  до 19:00 часа в офиса на  ГЕРБ в район „Северен” на бул.”Марица” №91. \r\nПенчо Малинов, от 17:00  до 18:30 часа в офиса на  ГЕРБ в район „Източен” на ул.”Коста Паница” №5. \r\nВеселин Маневски, от 16 до 18:00 часа в офиса на  ГЕРБ в район „Южен” на ул. ”Академик Петър Динеков” № 1А.", "date": "2018.02.21", "title": "Пловдив: Общинските съветници от ГЕРБ ще проведат приемни за граждани"}
{"url": "http://www.focus-news.net/news/2018/02/21/2490876/deputatite-shte-glasuvat-iskaneto-za-ostavka-na-valeri-zhablyanov-kato-zam-predsedatel-na-parlamenta.html", "text": "Депутатите ще гласуват искането на ГЕРБ за оставка на Валери Жаблянов като зам.-председател на парламента. Това се посочва в проектопрограмата за работа на Народното събрание. ПГ на ГЕРБ внесе искането си в деловодството вчера с 81 подписа, при необходими 80 по правилник. Искането за оставка с подписите си са подкрепили и депутати от ПГ на „Обединени патриоти“. Като мотив за искането на оставката от ГЕРБ изтъкват изказванията на Валери Жаблянов срещу Договора за добросъседство с Македония; възпрепятстване на реда в пленарна зала на 1 февруари при отдаването на почит към паметта на жертвите на комунистическия режим; твърдението му в декларацията на БСП против провеждането на „Луковмарш“, че Народният съд е „едно необходимо и неизбежно военновременно правосъдие“.\r\nНа 15 февруари от ГЕРБ призоваха Валери Жаблянов да си подаде оставка заради твърдението за Народния съд в декларацията на левицата. Искането им беше подкрепено от Съюза на репресираните от комунистическия режим. Валери Жаблянов заяви, че няма причина и мотиви да си подаде оставката. \r\nВчера лидерът на БСП Корнелия Нинова изтъкна, че искането за оставката на Жаблянов не е аргументирано. Тя поясни, че ако той бъде отстранен от зам.-председателското място, БСП най-вероятно няма да предложи друг кандидат.", "date": "2018.02.21", "title": "Депутатите ще гласуват искането за оставка на Валери Жаблянов като зам.-председател на парламента"}
{"url": "http://www.focus-news.net/news/2018/02/21/2490902/stara-zagora-shte-se-provede-kragla-masa-na-tema-patyat-kam-svobodata.html", "text": "В Стара Загора ще се проведе кръгла маса на тема „Пътят към свободата“, с участието на проф. Андрей Пантев и проф. Пламен Митев. Това съобщиха от пресцентъра на Община Стара Загора. По време на събитието ще бъде представена репликата на знамето на Старозагорското въстание, изработено от художниците Димо Генов и Михаил Косев, което ще предвожда шествието на хиляди, дошли от различни кътчета на страната, които отново на Националния празник 3 март, ще понесат към Мемориалния комплекс „Бранителите на Стара Загора“ 300-метровия национален флаг. Очаква се шествието, което ще се проведе за четвърта поредна година и се радва на все по-голяма популярност, да пристигне на мемориала по обед, когато там ще започне официалната церемония за полагане на венци и цветя. Счита се, че знамето на Старозагорското въстание от 1875 година, едно от малкото знамена в страната от преди Освобождението от турско робство, е вероятният първообраз на Националния трибагреник. То е изработено от самите участници в Старозагорското въстание и сега е част от постоянната експозиция на РИМ, подарено през 1907 г. от опълченското дружество, в което е имало участници в събитието или техни родственици. В подробното описание, което го съпътства, е записано, че то е трицветно - бяло, зелено и червено. \r\nЩе бъдат дискутирани още политическите борби на българите за национална независимост през втората половина на ХІХ в., участието в чети и легии, създаването на Революционен комитет по времето на Левски, Старозагорското и Априлското въстание и Руско-турската война през 1877-1878 г.\r\nКръглата маса е организирана от Община Стара Загора и Регионалния исторически музей – Стара Загора и е част от програмата, посветена на 140-та годишнина от Освобождението на България. Тя ще се проведе от 15.00 часа в зала 33 на РИМ.", "date": "2018.02.21", "title": "Стара Загора: Ще се проведе кръгла маса на тема „Пътят към свободата“"}
{"url": "http://www.focus-news.net/news/2018/02/21/2490905/dobrich-patnite-nastilki-v-oblastta-sa-mokri.html", "text": "Пътните настилки в областта са влажни, предаде кореспондентът на Радио „Фокус” – Варна. Изкопни и строителни работи в Добрич се извършват по улиците „Силистра“, „П.Р.Славейков“, „Волга“ , „Ген. Скобелев“ , „Княз Дондуков“ и „Опълченец Алексиев“. Пътните отсечки са затворени за движение на автомобили. Няма затворени пътни отсечки в областта. Ограничено е движението на МПС над 10 тона по пътя Кранево-Варна. Ограничението е в сила до 28 февруари тази година. Като обходен маршрут може да се ползва пътят Кичево-Оброчище. Времето в Добрич е облачно, видимостта – добра, духа слаб до умерен вятър, температурата към 8.00 часа е около 2 градусa. \r\nЖулиета НИКОЛОВА", "date": "2018.02.21", "title": "Добрич: Пътните настилки в областта са мокри"}
{"url": "http://www.focus-news.net/news/2018/02/21/2490903/burgas-v-grada-shte-se-provede-obuchenie-za-protivodeystvie-na-trafika-na-detsa-v-internet.html", "text": "Местната комисия за борба с трафика на хора в Бургас организира обучение на тема: „Предизвикателства по противодействие на детската сексуална експлоатация и трафика на деца чрез Интернет“. Това съобщиха от пресцентъра на Община Бургас. Актуалните тенденции в извършването на престъплението „трафик на хора“ включват използването на социалните мрежи, сайтовете за запознанства и др. за въвличане, контрол и експлоатация на жертвите, в частност непълнолетните лица. Децата и непълнолетните са особено уязвима група за попадане в ситуация на трафик на хора чрез Интернет поради достъпността на мрежата, анонимността на лицата в нея, както и заради особеностите на тийнейджърската възраст, предразполагаща към неограничено търсене и осъществяване на контакти и попадане в ситуации на риск.\r\nОбучението е предназначено за професионалисти, работещи в полиция, прокуратура и средни училища за запознаване с актуалните тенденции в престъпленията с деца в интернет, като се разгледат формите и методите на експлоатацията на деца през интернет, онлайн сексуалното изнудване и принуда, както и интернет като средство за набиране на деца с цел трафик и въвличане в проституция. Ще бъдат обучени 30 професионалисти, работещи в полиция, Районна прокуратура, учители по информационни технологии и педагогически съветници от средни училища в градовете Бургас, Камено и Средец. За лектор на обучението е поканен Любомир Тулев – експерт „Кибер сигурност“ към АМАТАС ЕАД.\r\nОбучението ще се състои днес от 09.00 до 16.00 часа в зала „Георги Баев“ на Културен център „Морско казино“.", "date": "2018.02.21", "title": "Бургас: В града ще се проведе обучение за противодействие на трафика на деца в интернет"}
{"url": "http://www.focus-news.net/news/2018/02/21/2490906/sofiya-vavezhda-se-vremenna-organizatsiya-na-dvizhenieto-po-bul-dzheyms-bauchar-za-provezhdaneto-na-sabitie-v-posolstvoto-na-kuveyt.html", "text": "Въвежда се временна организация на движението по бул. „Джеймс Баучър“ за провеждането на събитие в посолството на Кувейт. Това съобщиха от пресцентъра на Столична община. От 12.00 часа до 20.30 часа днес се забраняват престоят и паркирането на пътни превозни средства по бул. „Джеймс Баучър“ между бул. „Черни връх“ и ул. „Златен рог“.", "date": "2018.02.21", "title": "София: Въвежда се временна организация на движението по бул. „Джеймс Баучър“ за провеждането на събитие в посолството на Кувейт"}
{"url": "http://www.focus-news.net/news/2018/02/21/2490904/denyat-21-fevruari-v-balgarskata-istoriya.html", "text": "2001 г. \r\nПрезидентът Петър Стоянов връща Закона за политическите партии за преразглеждане заради сроковете и задължението за пререгистриране на новите политически партии, неясното понятие парламентарна партия, забраната на политически партии, които не са се явили два пъти на парламентарни избори, и заради правото на анонимни дарители. Петър Стефанов Стоянов е юрист, политически и държавен деец. Роден е на 21 май 1952 г. в Пловдив. Завършва право в Софийския университет \"Св. Климент Охридски\" и до 1992 г. работи като адвокат в София. След 10 ноември 1989 г. се включва активно в обществено-политическия живот на страната. Става член на Клуба за гласност и преустройство и в Съюза на демократичните сили (СДС). През 1993 г. е избран за зместник-председател на Националния клуб за демокрация (НКД). Депутат е в ХХXVII, ХХXVIIІ и ХХХХ Народно събрание. Заема и отговорни държавни постове: заместник-министър на правосъдието в правителството на Филип Димитров (1991-1992 г.). Президент на Република България (1997-2002 г.). Автор е на \"Сериозно за развода\", на статии и др. След загубата си в президентските избори от ноември 2001 г. декларира, че се оттегля временно от политическия живот на страната. В края на ноември 2005 година е избран за председател на СДС.1992 г. \r\nТридесет и шестото Народно събрание приема Закон за реституцията, с който на бившите собственици се връща национализираната им собственост.1986 г. \r\nВ 7 ч. и 48 мин. става земетресение от VІ-та степен по скалата на Медведев- Шпонхоер-Карник с епицентър гр. Стражица, на 240 км североизточно от София. На 7 декември 1986 г. в 16 ч. и 17 мин. става ново земетресение в Стражица със сила VІ – VІІ-ма степен по скалата на Медведев-Шпонхоер-Карник. Загиват трима и са ранени осемдесет души, а 80 % от жилищния фонд в община Стражица е негоден за използване. Силно засегната е и община Попово.1945 г. \r\nГеорги Димитров пише до ЦК на БРП / к / - “Необходимо е да се поздрави предоставеното равноправие на македонците в рамките на нова Югославия.”1943 г. \r\nВ Източна Македония е основана нелегална гръцка организация \"Съюз на другарите по оръжие от националните борби\" начело с полковник Ант. Фостеридис за организиране на съпротива срещу българското управление. Според данните, с които разполагат българските власти в областта към 28 юли 1943 г. сумирано силите на \"Съюз на другарите по оръжие от националните борби\" и ЕЛАС възлизат на около 1000-1200 въоръжени бойци. Партизанските отряди са добре въоръжени и разполагат с определени бойни възможности.1941 г. \r\nВ хода на Втората световна война двеста двадесет и седем немски войници от дивизията за диверсии \"Бранденбург\" влизат в България и поемат контрола над двадесет и четири стратегически обекта.1919 г. \r\nНародното събрание приема Закон за еднократен данък върху военновременните печалби от годините 1914 г. – 1918 г.1897 г. \r\nВ периода 19 - 21 февруари в Бургас се провежда учредителен конгрес на дружествата \"Странджа\". \"Странджа\" е първото дружество на тракийските бежанци в България. Основано е на 12 май 1896 г. във Варна от капитан Петко Войвода и братя Драгулеви. Поставя си за цел да защитава интересите на българите от Одринска Тракия пред българското правителство и пред Великите сили. През следващите години дейността му се разраства и обхваща и други населени места в страната. Печатен орган: в. \"Странджа\", излиза от 1896 г. до 1899 г. През 1900 г. се обединява с Върховния македонски комитет, който се преименува във Върховен македоно-одрински комитет (ВМОК).1886 г. \r\nС Указ № 28 на княз Александър I армията се демобилизира и преминава към мирновременно положение.1881 г. \r\nБългарското правителство отправя нота до Високата порта за подобряване положението на българите в европейските вилаети на Турция и за прилагане на чл. 23 и 62 от Берлинския договор. Високата порта скъсва дипломатически отношения с Княжеството (възстановени през ноември 1882 г.). Преди това – на 27 януари същата година, българското правителство отправя нота в същия дух и до Великите сили.1878 г. \r\nГлавнокомандващият Дунавската армия великият княз Николай Николаевич предава ултиматум на Високата порта за получаване на покана за влизане на руски части в Сан Стефано.1864 г. \r\nПо инициатива на патриарх Софроний в Цариград се свиква църковен събор, който трябва да се произнесе по българския въпрос. От българска страна в събора участват владиците Панарет Пловдивски, Доротей Софийски и Антим Преславски и едно мирско лице - Гаврил Кръстевич. Избира се комисия, която да разучи и докладва пред събора българските искания, но в нея са включени само гърци. След завладяването на българските земи от османските нашественици всички епархии на Българската патриаршия преминават в подчинение на Цариградската (Вселенската) патриаршия. В резултат на продължителната църковно-национална борба, със султански ферман от 28 февруари 1870 г. се учредява Българската екзархия. Тя е върховна национална организация на Българската православна църква и просъществува до 1953 г. Създаването на Българската екзархия е резултат от дългогодишната борба на българския народ за извоюване на своя църковна независимост. По силата на султанския ферман и екзархийския устав, изработен от църковния събор, свикан в Цариград през 1871 г., Българската екзархия е призната за официален представител на българската нация в Османската империя. В устава й са утвърдени две начала: съборност (участие на духовници и вярващи в църковното управление) и изборност. Свиканият на 12 февруари 1872 г. Временен съвет на Екзархията избира за пръв български екзарх ловчанския митрополит Иларион. Този избор обаче не е одобрен от Високата порта и на 16 февруари същата година на негово място е избран видинският митрополит Антим I. Цариградската патриаршия от своя страна се обявява против образуването на Българската екзархия и на 16 септември 1872 г. я обявява за схизматична, т.е. отцепническа, тъй като последната не признава върховенството на патриарха. До освобождението на България от османско иго екзархията съдейства за обединяването на българските земи и ръководи просветното дело в тях. Тя води борба против западната католическа пропаганда, която се стреми да насажда своето влияние сред българския народ. След обявяването на Руско-турската освободителна война – 1877-1878 г., екзарх Антим е свален от своя пост и е заточен в Мала Азия заради неговата патриотична дейност и проявени симпатии към Русия. За нов екзарх е избран ловчанският митрополит Йосиф I. След Освобождението Българската екзархия съсредоточава своята дейност главно в онези български земи, които по силата на Берлинския договор (1878 г.) остават отново в пределите на Османската империя. Наред с грижите за поддържане на българските черкви тя полага усилия за разгръщане и на просветното дело сред българското население в Македония и Одринско. Противопоставя се на засилването на сръбската и гръцката пропаганда в тези области. До избухването на Балканската война (1912-1913 г.) влиянието на Българската екзархия в Македония и Одринско се простира в следните епархии: Охридска, Битолска, Скопска, Дебърска, Велешка, Струмишка, Неврокопска, Костурска, Леринска (Мъгленска), Воденска, Солунска, Поленинска (Кукушка), Серска, Мелнишка, Драмска и Одринска. Първите седем от тях се управляват от български владици, а останалите - от екзархийски наместници. След разгрома на България в Междусъюзническата война (1913 г.) екзарх Йосиф I премества седалището си в София. След неговата смърт през 1915 г. в продължение на три десетилетия тя се управлява от Свети синод, начело на който стои наместник-председател. През 1945 г. за нов екзарх е избран софийският митрополит Стефан I. На 10 май 1953 г. свиканият църковен събор прокламира издигането на Българската екзархия в Българска патриаршия. За патриарх е избран пловдивският митрополит Кирил, а след неговата смърт през 1971 г. – ловчанският митрополит Максим.На тази дата са родени:1936 г. \r\nРоден е Кирил Дончев - български филмов композитор, автор на музиката за: \"Вечен календар\" (1966 г.), \"Морето\" (1967 г.), \"Ако не идва влак\" (1967 г.), \"По тротоара\" (1967 г.), \"Случаят Пенлеве\" (1968 г.), \"Тръгни на път\" (1969 г.), \"Птици и хрътки\" (1969 г.), \"Вечни времена\" (1975 г.), \"Бой последен\" (1977 г.), \"Вилна зона\" (1975 г.), \"Сами сред вълци\" (тв, 1979 г.), \"Нощем с белите коне\" (тв, 1985 г.), \"Без драскотина\" (1989 г.) и др.1893 г. \r\nРоден е Константин Владов Муравиев – български политик. Завършва “Робърт колеж” (1912 г.) и Военното училище в София (1915 г.). Един от лидерите е на БЗНС, също така и народен представител. Един от организаторите на “Врабча”1 и участник в “Петорката”. Личен секретар е на Александър Стамболийски. Генерален консул в Ротердам (1920 г.), ръководител на българската легация в Холандия (1921 г.) шарже д’афер в Истанбул (1922-1923 г.) министър в правителството на Александър Стамболийски (1922-1293 г.) и на Народния блок (1931-1934 г.), министър-председател на последното правителство преди Деветосептемврийския преврат (1944 г.). Осъден е на доживотен затвор от т. нар. Народен съд. Освободен е през 1955 г. По време на унгарските събития отново е задържан (1956 г.), прекарва пет години в лагера “Белене”. Реабилитиран е от Върховния съд през 1996 г. Съчинения: “Събития и хора”, “Договор за мир в Ньой” (1993 г.). Умира на 31 януари 1965 г. в София.1870 г. \r\nРоден е Стефан Бончев (С. Б. Иванов) – български геолог, създател на геоложка школа в България. Той е един от основателите на Българското геоложко дружество през 1925 г. Поставя началото на геотектонските проучвания; работи върху геоложкия строеж на Западна Стара планина. Автор е на геоложки карти на Балканския полуостров (1936 г.) и на България (1930 г.). Умира на 21 февруари 1947 г.На тази дата умират: 1990 г. \r\nУмира Ирина Тасева – българска драматична актриса. Родена е на 22 юли 1910 г. в Кюстендил. През 1929 г. завършва театралната школа на Н. Масалитинов. Започва творческата си дейност в театър “П. К. Стойчев”. От 1930 г. до пенсионирането си работи в Народен театър “Иван Вазов”. Еднакво добре се справя с драматичните и комедийните роли. Участва в: “Ромео и Жулиета”, “Коварство и любов”, “Дон Карлос”, “Дивата патица”, “Мадам Сан Жен”, “И най-мъдрият си е малко прост”, “Машенка”, “Егор Буличов и другите”, “Майка Парашкева” и др. Участва в радио и тв постановки (“Вратите хлопат”, 1977 г.), както и във филма “Български орли” (1941 г.). През 1963 г. издава книгата “Така блестят звездите”.1974 г. \r\nУмира Ламар (псевдоним на Лалю Маринов Пончев) – български поет и писател. Роден е на 1 януари 1898 г. Завършва Търговската гимназия в Свищов (1916 г.) и Школата за запасни офицери (1918 г.). Участва в I световна война. Уволнен е от чиновническа служба в Троян за анархистични убеждения (1923 г.). От 1925 г. до 1947 г. ръководи основаната от него печатница \"Ново изкуство\", редактира и издава сп. \"Новис\" (1929-1932 г.). Участва във втората фаза на II световна война. След 9 септември 1944 г. е редактор на списание \"Български воин\" и \"Турист\", на вестник \"Ехо\" и др. Съчинения: \"Арена\" (1922 г.), \"Железни икони\" (1927 г.), \"Запад-Изток\" (славянска поема, 1944 г.), \"Утро над родината\" (стих., 1951 г.), \"Мъдростта на годините\" (1959 г.), \"Зуници над България\" (лирика, 1962 г.), \"Светло и сред нощ\" (роман, 1962 г.), \"Дъбово усое\" (импресии, 1965 г.), \"От изгрев до залез\" (роман, 1966 г.), \"Размразената лавина\" (есета, мисли и спомени, 1970 г.), \"Земни видения\" (стихове и поеми, 1975 г.) и др.1952 г. \r\nУмира Христо Караманджуков - деец на македоно-одринското революционно движение, общественик и книжовник. Роден е в с. Чокманово, Смолянско. Завършва Сярското педагогическо училище, следва философия и педагогика в СУ \"Св. Климент Охридски\". Още като ученик се включва в редовете на ВМОРО. През 1900 г. е избран за секретар на околийското ръководство на Ахъчелебийско (дн. Смолянско), а по-късно ръководи дейността в Гюмюрджинско и Дедеагачко. През 1902 г. на конгреса на Одринския окръг на ВМОРО в Пловдив е избран за организатор и агитатор в Малкотърновския революционен окръг. Участва и в работата на конгреса в местността Петрова нива през 1903 г., където се взема решение за обявяване на въстание в Одринска Тракия. Включва се дейно в Илинденско-Преображенското въстание през 1903 г. След поражението му полага грижи за настаняването на бежанците от Тракия. Дълги години работи като учител в Сяр, Цариград, Дупница и София. От 1937 г. е главен инспектор в Министерството на народната просвета. Включва се активно в дейността на Тракийската организация от основаването й през 1922 г. Участва в редактирането на \"Тракийски сборник\" (1928 г.). От 1934 г. до 1945 г. е председател на Тракийския научен институт. Издава книгата \"Западнотракийските българи в своето културно-историческо минало, с особен поглед към тяхното политико-революционно движение\".1947 г. \r\nУмира Стефан Бончев (С. Б. Иванов) - български геолог, създател на геоложка школа в България, един от основателите на Българското геоложко дружество през 1925 г. Роден е на 17 януари 1870 г. в Габрово. Поставя началото на геотектонските проучвания; работи върху геоложкия строеж на Западна Стара планина. Автор е на геоложки карти на Балканския полуостров (1936 г.) и на България (1930 г.).1907 г. \r\nУмира Димитър Пандуров (Панджуров или Панджаров), наричан още Митре Влаха, Митре Влаот или Митре Влашето. Той е български революционер, войвода на ВМОРО. Митре Влаха е роден в костурското село Кономлади (днес Макрохори, Гърция) в областта Кореща в семейството на Никола Пандуров. Според някои автори, като Симеон Радев по произход е влах, а според други получава прякора си Влаха, тъй като като малък слугува у влашко скотовъдно семейство. Според статистиката на Васил Кънчов и според тази на Димитър Мишев Кономлади е чисто българско село, едно от най-събудените села в Югозападна Македония. В Кономлади в 1901 година е формирана първата чета на ВМОРО в Костурско, към която след конфликт с бея, при когото слугува, се присъединява и неграмотният овчар Митре Влаха. В четата на ВМОРО Митре се ограмотява и постепенно се издига до помощник на войводата Георги Папанчев. Участва на Смилевския конгрес на ВМОРО, който взима решение за вдигане на въстание в Македония. През май 1903 година четата на Митре Влаха дава сражение на османските войски при село Руля (днес Котас). По време на Илинденското въстание Митре Влаха участва в нападението на османския гарнизон в село Вишени и в голямото сражение при село Писодер. Митре Влаха е един от малкото ръководители на организацията, които остават нелегални в Македония след потушаването на въстанието. В началото на април 1904 година Митре формира нова чета, която бързо се разраства и ръководството на Битолския революционен окръг го прави главен войвода на Костенарията. Като войвода на най-югоизточната българска област Митре Влаха започва да води и упорита борба с появилата се гръцка въоръжена пропаганда в Македония. Митре Влаха на няколко пъти се сражава с гръцки андартски чети. На 22 февруари 1907 година четата на Митре Влаха, намираща се в село Жупанища (днес Левки), е предадена на турските власти от подкупения от костурския гръцки владика Германос Каравангелис българин Христо от село Шестеово (днес Сидирохори). След тежка битка Митре Влаха е тежко ранен и се самоубива. Погребан е в село Апоскеп с цялата си чета. На 13 март 1907 година, костурската чета на ВМОРО влиза в Жупанища и наказва със смърт предателите на войводата. Митре Влаха е възпят в много народни песни.", "date": "2018.02.21", "title": "Денят 21 февруари в българската история"}
{"url": "http://www.focus-news.net/news/2018/02/21/2490908/plovdiv-13-strelkovi-trenirovki-shte-se-provedat-prez-fevruari-na-ucheben-tsentar-anevo-kray-sopot.html", "text": "През месец февруари на учебен център „Анево“ край Сопот ще се проведат общо 13 стрелкови тренировки на военнослужещите. Това съобщиха за Радио „Фокус“ – Пловдив от отдел „Връзки с обществеността“ на Община Сопот. Стрелковите тренировки ще се проведат на датите 21 и 23 февруари за времето от 08.10 до 13.20 часа, а на 22, 26, 27 и 28 февруари – от 08.10 до 22.00 часа.Част от тренировките вече са били проведени през миналите дни. Забранява се влизането на хора, животни и машини в района на учебния център за времето на провеждане на стрелбите.\r\nТони МИХАЙЛОВ", "date": "2018.02.21", "title": "Пловдив: 13 стрелкови тренировки ще се проведат през февруари на учебен център „Анево“ край Сопот"}
{"url": "http://www.focus-news.net/news/2018/02/21/2490909/blagoevgrad-slab-snyag-vali-na-prohoda-predel-i-popovi-livadi.html", "text": "Слаб сняг вали на прохода Предел и Попови ливади. В останалата част от областта вали слаб дъжд.  Пътните настилки са мокри, на местата има снеговалеж, в планинските и усойни райони – частично заснежени и обработени. Това каза за Радио „Фокус“ – Пирин дежурният служител в Областно пътно управление – Благоевград. Движението в района на село Чучулигово от км 437+974 до км 438+264 в посока София трябва да се осъществява с повишено внимание и при спазване на ограничението на скоростта до 70 км/ч. Причината е, че се изгражда забавителен шлюз и вход към локално платно на търговски комплекс до 11 март 2018 г. Интензивно се извършва движението по автомагистрала „Струма“ и Главен път Е-79. Прохода Предел е отворен за преминаването на всички видове моторни превозни средства. През нощта няма регистрирани тежки пътни инциденти. Към момента никъде не се извършват ремонти дейности. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nЛора КАЛЧЕВА", "date": "2018.02.21", "title": "Благоевград: Слаб сняг вали на прохода Предел и Попови ливади"}
{"url": "http://www.focus-news.net/news/2018/02/21/2490911/mvr-20-dushi-sa-raneni-pri-katastrofi-v-stranata-prez-izminaloto-denonoshtie.html", "text": "20 души са ранени при катастрофи в страната при 17 тежки катастрофи през изминалото денонощие. Това съобщиха от пресцентъра на МВР. В столицата са регистрирани 4 тежки и 165 леки пътни инцидента, при които са пострадали четирима.\r\nОт началото на годината загиналите на пътя са 62, а пострадалите - 976.", "date": "2018.02.21", "title": "МВР: 20 души са ранени при катастрофи в страната през изминалото денонощие"}
{"url": "http://www.focus-news.net/news/2018/02/21/2490912/shumen-vremenno-dvizhenieto-po-patya-shumen-karnobat-v-rayona-na-s-dibich-se-osashtestvyava-dvuposochno-v-edna-lenta-poradi-patnotransportno-proizshestvie.html", "text": "Временно движението по път II-73 Шумен - Карнобат в района на с. Дибич се осъществява двупосочно в една лента поради пътнотранспортно произшествие. Това съобщиха от пресцентъра на Агенция \"Пътна инфраструктура\". Препоръчва се шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.02.21", "title": "Шумен: Временно движението по пътя Шумен - Карнобат в района на с. Дибич се осъществява двупосочно в една лента поради пътнотранспортно произшествие"}
{"url": "http://www.focus-news.net/news/2018/02/21/2490910/sofiya-mihail-veshim-e-razkazvach-na-mesets-fevruari-v-stolichna-biblioteka.html", "text": "Новата поредица на Столична библиотека „Разказвач на месеца” продължава през февруари с един от любимците на читателите, който е сред най-популярните български автори. Днес от 18:30 ч. в Литературния клуб на библиотеката Вешим ще разговаря със себе си, защото иска да има интелигентен събеседник. По тази причина в разговора ще се включи и публиката. Това съобщиха от пресцентъра на Столична община. Входът е свободен, а книгите на Михаил Вешим ще бъдат изложени във витрина на втория етаж в Направление „Обслужване на читатели” през целия месец февруари. \r\nМихаил Вешим /иначе Михаил Мишев/ е роден на 17.09.1960 г. в София. Завършил е журналистика в Софийския университет, втори по успех в курса, но отзад-напред. От 1983 г. до днес работи в хумористичния вестник „Стършел”. На това работно място е сменил много професии – бил е момче за всичко, доставчик на алкохол, организатор на банкети, шофьор на главния редактор. От 2003 г. е главен редактор и шофьор на самия себе си. \r\nВ свободното си време е написал хиляди фейлетони, стотици разкази и повече от две десетки книги. Автор е също на сценарии, радиопиеси, комедии за театър и хумористични спектакли, както и на някои автобиографични бележки като тази… \r\nПо романа му “Английският съсед” е заснет едноименен сериал от БНТ с режисьор Дочо Боджаков и с участието на английския актьор Лесли Грантъм. А комедията “Агнес”, написана по романа му “Нашингтон”, е играна няколко сезона в театър “София”, режисьор Съни Сънински. \r\nНосител е много национални награди, сред които: “Чудомир” – Национална награда за хумористичен разказ, 1996; “Златен ланец” – Награда за разказ на вестник “Труд”, 2008; “Райко Алексиев” – Награда за цялостно сатирично творчество, 2008; “Цветето на Хеликон” – Награда на читателите за най-продавана книга, за романа “Нашингтон” – 2011. \r\nРоманът му “Английският съсед” е една от десетте книги, номинирани за Литературната награда на Европейския парламент – 2008 г. \r\nНаскоро дружеството на сръбските писатели „Радое Доманович” - Белград го отличи с приза „Ексцеленц на сатирата”. \r\nНегови разкази и фейлетони са превеждани на руски, сръбски, полски, немски, английски, монголски, виетнамски и други езици, за да разсмиват други страни и народи.", "date": "2018.02.21", "title": "София: Михаил Вешим е разказвач на месец февруари в Столична библиотека"}
{"url": "http://www.focus-news.net/news/2018/02/21/2490913/sport-sofiya-godzha-specheli-zlatniya-medal-v-spuskaneto-pri-zhenite-v-alpiyskite-ski.html", "text": "София Годжа спечели златния медал в спускането при жените в алпийските дисциплина на Зимните олимпийски игри в Пьончан. Италианката финишира за 1:39,22 минути. Сребърният медал отиде за норвежката състезателка Рагнхилд Мовинкел, която завърши на девет стотни след победителката. Трета на 47 стотни финишира американката Линдзи Вон.", "date": "2018.02.21", "title": "Спорт: София Годжа спечели златния медал в спускането при жените в алпийските ски"}
{"url": "http://www.focus-news.net/news/2018/02/21/2490914/burgas-12-godishno-momiche-e-otkradnalo-tablet-na-10-godishno-momche-v-rayona-na-kooperativniya-pazar-v-aytos.html", "text": "12-годишно момиче е откраднало таблет на 10-годишно момче в района на кооперативния пазар в Айтос. Това съобщиха от ОДМВР-Бургас. Кражбата е извършена на 8 февруари тази година. 12 годишната С.М. от Айтос е направила пълни самопризнания. \r\nРаботата по случая продължава от служители на Районно управление – Айтос.", "date": "2018.02.21", "title": "Бургас: 12-годишно момиче е откраднало таблет на 10-годишно момче в района на кооперативния пазар в Айтос"}
{"url": "http://www.focus-news.net/news/2018/02/21/2490921/pregled-na-osnovnite-temi-v-shumenskiya-pechat.html", "text": "„Обновява се пространството пред Съдебната палата“, е водещото заглавие във вестник „Шуменска заря“. Концепцията беше представена от архитектурния екип на Красимир Генов. Проектът им предвижда почти цялостна промяна на визията на централната част на града. „Колективът, на който съм аз ръководител, е спечелил правото да проектира пространството между хотел „Шумен“ и Военното окръжие. Това е едно развитие на бъдещия проект за пешеходната зона“, обясни на пресконференция в община Шумен арх. Красимир Генов. „Изложба за спасението на българските евреи“, пише вестникът. Изложба от спомени и снимки разказват зловещата съдба на евреите, които са били депортирани от родните си места и транспортирани до лагерите на смъртта. На 16 табла са съобщени малко известни факти, които представят приносът на българите за спасяването на евреите. Изложбата е създадена от Регионалния исторически музей по повод 75-та година от спасяването на българските евреи и носи името „Спасението“. „Увеличава се интересът на туристите към историческите ни обекти“, е друго заглавие в броя. Регионалният исторически музей в Шумен получи високо признание за дейността си за популяризиране на културносторическото наследство. Критериите, по които е отличен музеят, са представяне по иновативен начин на културното наследство, посещаемост на обектите. В последните години се отбелязва значителен приръст на туристите с близо 5 000 на година. „Шуменски деца рецитираха за „Дяконът, Игнатий, Джингиби или просто Левски“, съобщава всекидневникът. За пета поредна година в народно читалище „Асен Златаров-1872” в шуменския квартал Дивдядово се проведе конкурсът-рецитал под надслов „Дяконът, Игнатий, Джингиби или просто Левски“. В него взеха участие 50 деца от Девето основно училище „П. Волов“, начално училище „Ил. Блъсков“, Второ базово училище „Д-р Петър Берон“, средно училище „Сава Доброплодни“, Трето основно училище „Д.Благоев”, Първо СУ „П. Волов” и ОУ „П. Волов” в с. Мадара.“ Спасителите на Велики Преслав получиха швейцарско оборудване“, информира ежедневникът. Доброволното формирование на Велики Преслав получи дарение от Конфедерация Швейцария. Това стана на официална церемония в присъствието на кмета на община Велики Преслав Александър Горчев и негово превъзходителство Денис Кнобел, посланик на Швейцария у нас. Интервюто в броя е с Анета Денева, председател на РС на КНСБ.", "date": "2018.02.21", "title": "Преглед на основните теми в шуменския печат"}
{"url": "http://www.focus-news.net/news/2018/02/21/2490920/veliko-tarnovo-slab-dazhd-vali-na-mesta-v-oblastta-patnite-nastilki-sa-mokri.html", "text": "Слаб дъжд вали на места в област Велико Търново, предаде репортер на Радио „Фокус” – Велико Търново. Пътните настилки са мокри и хлъзгави. Времето е облачно. Температурата на въздуха е 4°. Няма допълнително въведени ограничение на територията на областта. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Остава затворен поради свлачище участък от път Царски извор – Драганово, обходният маршрут е през село Сушица. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по главен път I-4  – през с. Леденик. Движението по път Лозен – Полски Тръмбеш е ограничено за движението на МПС с обща маса над 12 тона поради намален габарит на пътното тяло. Пътят ще е затворен до 5 юли.\r\nНадежда КРЪСТЕВА", "date": "2018.02.21", "title": "Велико Търново: Слаб дъжд вали на места в областта, пътните настилки са мокри"}
{"url": "http://www.focus-news.net/news/2018/02/21/2490917/shumen-mokri-i-hlazgavi-sa-patnite-nastilki-v-oblastta.html", "text": "Мокри и хлъзгави са пътните настилки в област Шумен, предаде репортер на Радио „Фокус“- Шумен. Времето е облачно, с превалявания от дъжд. Температурата на въздуха към този час е от 0 до 3 градуса. С нормална интензивност е движението по главния път София- Варна. В района на бензиностанцията на 7-и километър има камера за постоянно видеонаблюдение. Сред натоварените и рискови участъци по главния път е кръговото кръстовище на 7-ми км, както и кръстовището за кв. Макак. Върбишки проход е затворен. Ришки проход е отворен без ограничения. В сила е забраната за движение на товарни автомобили над 10 тона по пътя Радко Димитриево-Друмево, поради свлачища. Обходът е Шумен- Овчарово- Друмево.\r\nИвелина ИВАНОВА", "date": "2018.02.21", "title": "Шумен: Мокри и хлъзгави са пътните настилки в областта"}
{"url": "http://www.focus-news.net/news/2018/02/21/2490919/shumen-lek-avtomobil-e-katastrofiral-na-patya-shumen-karnobat-v-rayona-na-s-dibich-naneseni-sa-samo-materialni-shteti.html", "text": "Лек автомобил е катастрофирал на пътя Шумен - Карнобат в района на с. Дибич. Това съобщиха за Агенция „Фокус“ от ОДМВР – Шумен. Шофьорът е в добро здравословно състояние, нанесени са само материални щети. Екипи на полицията работят по отстраняването на автомобила от пътното платно.\r\nЦвтилена СИМЕОНОВА", "date": "2018.02.21", "title": "Шумен: Лек автомобил е катастрофирал на пътя Шумен - Карнобат в района на с. Дибич, нанесени са само материални щети"}
{"url": "http://www.focus-news.net/news/2018/02/21/2490916/dimitris-avramopulos-za-aferata-novartis-spravedlivostta-shte-govori.html", "text": "В ексклузивно интервю за телевизионния канал Skai, излъчена късно във вторник вечерта, еврокомисарят по миграцията Димитрис Аврамопулос, един от 10-те гръцки политици, уличени във взимане на подкупи от швейцарския производител на лекарства „Новартис“, заяви, че няма какво да крие и е готов да бъде разследван, за да бъде разплетена аферата, отбелязва електронното издание Ekathimerini.\r\n„Справедливостта ще говори до момента, в който онези мръсници, които създадоха тази конспирация, ще се окажат на подсъдимата скамейка\", заяви Аврамопулос, който бе министър на здравеопазването в Гърция в периода от 2006 до 2009 година.\r\nГръцкият политик увери, че няма какво да крие, така както и останалите, чиито имена бяха замесени в скандала, разтърсил обществото в южната ни съседка.\r\nАврамопулос защити и бившия консервативен премиер Костас Караманлис, в чийто кабинет той бе здравен министър на Гърция.\r\n„Караманлис е отговорен политик. Той бе много добър премиер и бе информиран по всички въпроси\", подчерта Аврамопулос, като добави, че Караманлис е дал „конкретни указания по тези въпроси\".Агенция „Фокус“ припомня:\r\nДвама бивши премиери на Гърция и осем бивши министри се оказаха в центъра на голям фармацевтичен скандал. Сред замесените фигурират имената на бившия министър-председател Андонис Самарас и на директора на Централната банка Янис Стурнарас, а също и това на еврокомисаря по миграцията Димитрис Аврамопулос. \r\nСъгласно разпространената информация, в периода от 2006 г. до 2015 г. швейцарският фармацевтичен гигант „Новартис\" е давал подкупи на гръцки държавни служители с цел в местните болнични заведения да бъдат издавани по-голям брой рецепти, в които се предписват негови лекарства. Проведено е разследване срещу директора на филиала „Новартис\" в Гърция. \r\nПо-рано европейският комисар по миграцията Димитрис Аврамопулос заяви, че ще заведе съдебно дело във Върховния съд на Гърция, като настоя органът да разкрие защитените свидетели, които обвиниха него и други деветима политици във взимане на подкупи от фармацевтична компания „Новартис“, съобщава електронното издание New Europe.\r\nKогато през 2004 г. „Нова демокрация“ спечели парламентарните избори в Гърция, втората министерска длъжност на Аврамопулос бе на министър на здравеопазването и социалната солидарност – пост, който заемаше от 2006 г. до 2009 г. Анонимни свидетели обвиниха Аврамопулос в получаването на подкупи в замяна на закупуването на повече противогрипни ваксини от „Новартис“.\r\nЕвропейският комисар по миграцията обаче отхвърли обвиненията, определяйки свидетелите срещу него като „псевдомъченици“. Тереза Герова", "date": "2018.02.21", "title": "Димитрис Аврамопулос за аферата „Новартис“: Справедливостта ще говори"}
{"url": "http://www.focus-news.net/news/2018/02/21/2490915/sofiyskiyat-rayonen-sad-dava-hod-na-deloto-sreshtu-mazha-napadnal-lekarka-vav-ii-sagbal-sheynovo.html", "text": "Софийският районен съд дава ход на делото срещу Владимир Стоянов - мъжа, нападнал лекарка във II САГБАЛ \"Шейново\". Той беше задържан за побой над акушер-гинеколога от болницата д-р Албена Гагова през юли миналата година. Бащата на новородено нападна лекарката в коридора на болницата след отказ да получи плацентата на бебето. \r\nВладимир Стоянов бе задържан от полицията, а той нито потвърди, нито отрече, че е нападнал акушер-гинеколога. По време на разследването Стоянов беше настанен в психиатрична клиника за експертиза, заради твърденията му, че има психиатрично заболяване.\r\nСпоред резултатите обаче той е бил вменяем и е знаел какво върши. \r\nОбвинен е в нанасяне на лека телесна повреда.", "date": "2018.02.21", "title": "Софийският районен съд дава ход на делото срещу мъжа, нападнал лекарка във II САГБАЛ \"Шейново\""}
{"url": "http://www.focus-news.net/news/2018/02/21/2490922/gabrovo-mokri-sa-patnite-nastilki-na-teritoriyata-na-oblastta.html", "text": "Мокри са пътните настилки на територията на област Габрово. По високите и усойни места има и заледени участъци, които са обработени. Това съобщиха за Радио „Фокус“ – Велико Търново от Областно пътно управление-Габрово. Времето е облачно. Температурата на въздуха е 4°. На прохода Шипка е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. До 31 март 2018 година движението по път Габрово-връх Шипка трябва да се осъществява с повишено внимание, поради пропаднал участък. Поставена е необходимата сигнализация.\r\nНа пътя с. Кормянско - с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nНадежда КРЪСТЕВА", "date": "2018.02.21", "title": "Габрово: Мокри са пътните настилки на територията на областта"}
{"url": "http://www.focus-news.net/news/2018/02/21/2490918/plovdiv-zapaliliyat-se-tir-v-rayona-na-km-116-na-am-trakiya-e-prevozval-mushama-koyato-se-e-raztekla-po-patnoto-platno-i-prodalzhava-da-tlee.html", "text": "Запалилият се ТИР в района на км 116 на АМ „Тракия“ е превозвал мушама, която се е разтекла по пътното платно и продължава да тлее. Това каза за Радио „Фокус“ – Пловдив говорителят на Областната дирекция на МВР. Сигналът за инцидента е получен половин час след полунощ. По първоначални данни, влекач с ремарке, който пътувал от София към Пловдив, се запалил в движение и шофьорът спрял в аварийната лента. Изцяло е изгоряло ремаркето. На място са екипи на пожарната и полицейски служители. Няма пострадали хора. До приключване на работата автомобилите се отбиват през пътен възел „Цалапица“ на 112 км. Продължава разчистването на пътя. \r\nТони МИХАЙЛОВ", "date": "2018.02.21", "title": "Пловдив: Запалилият се ТИР в района на км 116 на АМ „Тракия“ е превозвал мушама, която се е разтекла по пътното платно и продължава да тлее"}
{"url": "http://www.focus-news.net/news/2018/02/21/2490924/pazardzhik-zatvoren-za-tovarni-avtomobili-nad-12-tona-e-patya-belovo-yundola.html", "text": "Мокри са пътищата на територията на област Пазарджик. Това съобщи за Радио „Фокус“ – Пазарджик дежурният в Областно пътно управление – Пазарджик. Дъжд вали над целия регион. Въведени са и ограничения за товарните автомобили. Остава в сила забраната за преминаване на товарни автомобили над 12 тона с ремаркета и полуремаркета по пътя Белово-Юндола. Обходният маршрут за тях е Белово-Варвара-Велинград-Юндола. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.02.21", "title": "Пазарджик: Затворен за товарни автомобили над 12 тона е пътя Белово-Юндола"}
{"url": "http://www.focus-news.net/news/2018/02/21/2490923/die-welt-balgariya-prizova-germaniya-i-oshte-chetiri-darzhavi-ot-es-da-premahnat-vazmozhno-nay-skoro-granichniya-kontrol.html", "text": "Българското председателство на Съвета на Европейския съюз призова Германия и още четири държави от Общността да премахнат възможно най-скоро стационарния контрол по националните си граници, отбелязва водещият ежедневник Die Welt.\r\nМинистърът на външните работи на България и вицепремиер Екатерина Захариева заяви за изданието, че страните от ЕС Австрия, Германия, Дания, Швеция и Норвегия, която не е част от ЕС, могат да извършват проверките по вътрешните граници в Шенгенското пространство до май 2018 г. с оглед на бежанската криза и произтичащите от нея проблеми със сигурността. „Би било много полезно, ако след това тези страни не разширяват граничния контрол“, подчерта първият дипломат на София, като допълни, че границите на Шенгенското пространство трябва да останат отворени, за да не бъдат нанесени щети на икономиките. \r\n„Контролът по вътрешните граници е в противоречие с европейските ценности за неограничена свобода на движение\", отбеляза Захариева.\r\nГермания разшири контрола си по вътрешните граници на 12 ноември 2017 г. за още шест месеца. Като причина федералният вътрешен министър Томас де Мейзиер (ХДС) изтъкна „напрегнатата ситуация със сигурността\" в резултат на „драматичните терористични атаки\". Проверките се извършват на германско-австрийската сухопътна граница и на полети от Гърция до Германия.\r\nМиналата седмица министърът на вътрешните работи на Бавария Йоахим Херман, заедно с австрийския си колега Херверт Кикл, поискаха ново удължаване на проверките. В Шенгенското пространство такива са възможни само в изключителни случаи. От септември 2015 г. в Германия отново са в сила стационарните проверки по границите. \r\nЗа първи път правителството в София сега определи конкретна дата за предвиденото включване на България в Шенгенското пространство: „Ние очакваме, че страните от ЕС ще дадат до края на тази година зелена светлина за присъединяването на България към Шенгенското пространство. Ние отговаряме на всички критерии. Ние правим много, за да подсигурим успешно външните граници на ЕС\", категорична бе Захариева.Тереза Герова", "date": "2018.02.21", "title": "Die Welt: България призова Германия и още четири държави от ЕС да премахнат възможно най-скоро граничния контрол"}
{"url": "http://www.focus-news.net/news/2018/02/21/2490925/burgas-peshehodets-e-nastanen-v-bolnitsa-sled-kato-e-blasnat-na-peshehodna-pateka.html", "text": "46-годишен мъж от Бургас е блъснат от на пешеходната пътека до \"Тих труд\" на ул. \"Янко Комитов\" от лек автомобил \"Ауди 80\" с бургаска регистрация, управляван от 48-годишния Н.Я. с. Росен, общ. Созопол. Това съобщиха от ОДМВР - Бургас. Инцидентът е станал около 17.40 часа във вторник. Пострадалият, с инициали К.Л., е настанен за наблюдение в УМБАЛ - Бургас със сътресение на мозъка, без опасност за живота.", "date": "2018.02.21", "title": "Бургас: Пешеходец е настанен в болница, след като е блъснат на пешеходна пътека"}
{"url": "http://www.focus-news.net/news/2018/02/21/2490926/pazardzhik-magla-ogranichava-vidimostta-do-100-m-v-rayona-na-peshtera-i-selo-sestrimo.html", "text": "Мъгла ограничава видимостта до 100 м в района на Пещера и село Сестримо. Това съобщи за Радио „Фокус“ – Пазарджик дежурният в Областно пътно управление – Пазарджик. Дъжд вали над целия регион. Пътните настилки са мокри, в планинската част хлъзгави. По главните пътища има условия за аквапланинг. Към момента няма затворени пъти отсечки.\r\nАлбена ЖИЛЕКОВА", "date": "2018.02.21", "title": "Пазарджик: Мъгла ограничава видимостта до 100 м в района на Пещера и село Сестримо"}
{"url": "http://www.focus-news.net/news/2018/02/21/2490929/montana-5-sm-e-snezhnata-pokrivka-na-prohoda-petrohan-patyat-e-pochisten-i-opesachen.html", "text": "5 см е снежната покривка на прохода Петрохан, пътят е почистен и опесъчен. Това каза за Радио „Фокус“ – Видин дежурният служител в Областно пътно управление – Монтана. Снеговалежът продължава, почистващите машини излизат по график за поддръжката на пътя. Трафикът през прохода е с нормална интензивност и в двете посоки. Остава забраната за преминаване през прохода Петрохан на автомобили над 12 тона, обиколният път е през гр. Своге.\r\nАнна ЛОЗАНОВА", "date": "2018.02.21", "title": "Монтана: 5 см е снежната покривка на прохода Петрохан, пътят е почистен и опесъчен"}
{"url": "http://www.focus-news.net/news/2018/02/21/2490928/kyustendil-patnite-nastilki-v-oblastta-sa-mokri-i-hlazgavi.html", "text": "Пътните настилки в областта са мокри и хлъзгави. Това съобщи за Радио „Фокус” – Кюстендил дежурният в Областно пътно управление – Кюстендил. Пътищата са проходими при зимни условия. С нормална интензивност е движението по автомагистрала „Струма” и път Е-79. Слаб е трафикът в посока ГКПП – „Гюешево”. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 31 март 2018 г.\r\nВенцеслав ИЛЧЕВ", "date": "2018.02.21", "title": "Кюстендил: Пътните настилки в областта са мокри и хлъзгави"}
{"url": "http://www.focus-news.net/news/2018/02/21/2490932/balgariya-shte-bade-domakin-na-savmesten-biznes-forum-s-organizatsiyata-za-vanshna-targoviya-na-yaponiya.html", "text": "България ще бъде домакин на съвместен бизнес форум с организацията за външна търговия на Япония. Решението беше взето в Токио на среща на заместник министър-председателя Томислав Дончев с японския министър на икономиката, търговията и промишлеността Хирошигу Секо. Това съобщиха от правителствената информационна служба.\r\nРаботното посещение на заместник министър-председателя в Япония е в продължение на разговорите, започнали по време на визитата на японския министър-председател Шиндзо Абе в България. То има за цел да набележи конкретни стъпки за насърчаване на инвестициите и търговията между двете страни с акцент върху технологиите, туризма, увеличаване и диверсифициране на българския износ, обмен на опит и обучения. Министър Секо подчерта интереса на японските компании за сътрудничество с държавите от ЦИЕ, включително за изграждане на производствени бази. Японската организация за външна търговия JETRO ще изпрати своя проучвателна мисия в България през май-юни тази година. В делегацията се планира да бъдат включени японски компании с инвестиционен интерес към страната. \r\nВицепремиерът Дончев проведе среща с министъра на външните работи на Япония Таро Коно и увери, че като председател на Съвета на ЕС България ще работи за скорошно влизане в сила на Споразумението за свободна търговия между ЕС и Япония, което ще стимулира и двустранните икономически отношения. \r\nПо време на бизнес форум с представители на световноизвестни японски корпорации в Токио вицепремиерът Дончев изтъкна отличния инвестиционен климат в България и достъпа до пазара на ЕС като предпоставки за по-осезаемо присъствие на японския бизнес в българската икономика и за увеличаване на българския износ за Япония. \r\nДончев разговаря още със заместник-главния секретар на кабинета Котаро Ногами, президента на водеща японска корпорация Шинджи Ядзаки, ректора на Токайския университет Киоши Ямада, президента на Японската организация за външна търговия Ясуши Акахоши, както и представители на българската общност в Токио.", "date": "2018.02.21", "title": "България ще бъде домакин на съвместен бизнес форум с организацията за външна търговия на Япония"}
{"url": "http://www.focus-news.net/news/2018/02/21/2490936/montana-3-silno-korozirali-granati-sa-otkriti-v-neobitaema-postroyka-v-s-marchevo.html", "text": "На 20 февруари 2018 г. жител на с. Мърчево,  при проверка състоянието на покривна конструкция на стопанска постройка намираща се на ул.\"двадесет и първа\" в същото село установява 3 предмета наподобяващи гранати, и уведомява служителите на Полицейско управление-Огоста. Това съобщиха от  ОДМВР-Монтана. Постройката, в която са намерени гранатите, е необитаема и към момента е с неустановена собствеността й. Сформирана е група от служители Районно управление на МВР-Монтана и извършен оглед на местопроизшествие, с участието на служители от СОБТ-МВР. Установени са 3 стари, силно корозирали бойни гранати. Поради силно напредналата корозия, гранатите са предадени на СОБТ-МВР и са унищожени в подходящо за целта място при спазване на всички мерки за безопасност. По случая е образувано досъдебно производство.", "date": "2018.02.21", "title": "Монтана: 3 силно корозирали гранати са открити в необитаема постройка в с. Мърчево"}
{"url": "http://www.focus-news.net/news/2018/02/21/2490930/kzp-sadi-9-druzhestva-za-barzi-krediti.html", "text": "Комисията за защита на потребителите е установила неравноправни клаузи при 56 проверени дружества за бързи кредити, регистрирани към БНБ. Това каза председателят на Комисията за защита на потребителите Димитър Маргаритов в интервю за предаването „Преди всички“ по БНР. Понякога става въпрос единствено за срокове за уведомяване. От тях обаче с 9 в момента сме в съда с колективни искове. Всички останали са предприели мерки за промяна на тези общи условия и ние осъществяваме последващ контрол дали това се спазва, обясни председателят на КЗП.\r\nМаргаритов коментира и европейския механизъм за отпадане на геоблокирането и двойните стандарти при пазаруването онлайн. По думите му не трябва да има ограничения по географски признак. \"И в този смисъл действащата наредба, според мен, сваля една много важна граница и показва много ясно, че не може да има каквито и да е било дискриминационни критерии по потребителски признак\", коментира той.\r\nОсвен новия регламент има и редица друго правила, които улесняват въвеждането на тези основни, свързани с отпадането на геоблокирането, посочи Маргаритов. \"Например, отпаднаха всички възможни такси при плащане в онлайн пространството с дебитни и кредитни карти на територията на ЕС. Освен това националните контролни органи ще имат възможност да предприемат някои мерки, които са свързани с неспазването на правилата – да свалят онлайн съдържание, което противоречи на новите правила. Така че мисля, че целият този пакет способства и за изравняването на правилата и възможността гражданите на ЕС да пазаруват свободно по тяхна преценка, това, което са набелязали, на цените, на които им се предлага най-изгодно. Мисля, че това е по-голям пробив, отколкото планираните промени по отношение на двойните стандарти при храните\", обясни той.", "date": "2018.02.21", "title": "КЗП съди 9 дружества за бързи кредити"}
{"url": "http://www.focus-news.net/news/2018/02/21/2490933/evgeni-krusev-zam-kmet-na-sofiya-220-novi-elektronni-tabla-i-videonablyudenie-po-spirkite-sa-chast-ot-predstoyashtite-podobreniya-za-gradskiyat-transport-v-stolitsata.html", "text": "220 нови електронни табла и видеонаблюдение по спирките са част от предстоящите подобрения за градският транспорт в столицата, каза за предаването „Добро утро България“ на Радио „Фокус“ Евгени Крусев, заместник-кмет по направление „Транспорт и транспортни комуникации“ в Столична община, по повод получените по проект 125 млн. лв. за развитие на интегрирания градски транспорт. „Основната цел на проектното предложение, което беше отправено от Столична община и беше одобрено от ЕК, е да се подобри чувствително качеството на услугата градски транспорт в София по най-натоварените направления. Ще бъдат рехабилитирани основни трасета като най-големият компонент по проекта „Интегриран градски транспорт“ е реконструкцията и рехабилитацията на трамвайното трасе по бул. „Цар Борис III“, маршрута на трамвай №5. Основната цел е да се постигне модернизирано трасе с изцяло нови нископодови, климатизирани трамвайни мотриси и скоростта на придвижване да се увеличи. Съответно хората да получат по-комфортна и по-конкурентноспособна услуга“, каза Евгени Крусев. Заместник-кметът допълни че е предвидена и реконструкция на трамвайното трасе по ул. „Каменоделска“, с която ще започнат ремонтите. В момента текат процедури по избор на изпълнител и се очаква строежите да започнат през лятото, уточни Евгени Крусев. Той каза още, че по време на ремонтите ще се ползва заместващи автобусни линии. А чрез постоянен контрол, строителен надзор и строги правила и санкции ще се гарантира качество на изпълнението.", "date": "2018.02.21", "title": "Евгени Крусев, зам.-кмет на София: 220 нови електронни табла и видеонаблюдение по спирките са част от предстоящите подобрения за градският транспорт в столицата"}
{"url": "http://www.focus-news.net/news/2018/02/21/2490938/mika-zaykova-finansov-ekspert-neobhodimo-e-vavezhdane-na-diferentsiran-dds-za-spravyane-s-bednostta-u-nas.html", "text": "За справяне с бедността, да се въведе диференциран Данък добавена стойност (ДДС), който да смени досегашните 20 %, препоръча като част от мерките за разрешаване на проблема финансовият експерт Мика Зайкова в интервю за сутрешния блок „Добро утро, България“ на Радио „Фокус“, по повод анализa на КНСБ с данни за увеличаване на разликата в доходите на бедните и богатите. Тя уточни, че неравенството, не само в България, но и в света, расте. Зайкова посочи също, че от 2007 г. ООН има резолюция по този въпрос, като експертите наивно смятат, че с ръста на икономиката и подобряването на икономическите показатели, бедността ще намалее и ще се увеличава заетостта, а основната причина за неравенството е алчността.\r\nЕкспертът и допълни, че 1% от хората в света държат 53 % от богатството, като в България ситуацията не е различна. „При нас има една особеност - най-нисък е рейтингът на Народното събрание, защото процесите на неравенството се генерират още със законите. В България минималната заплата се променя евентуално един път в годината, доходите и работните заплати на нашите политици, които се базират на заплатите на депутатите, растат два пъти годишно минимум“, обясни тя. Мика Зайкова допълни, че други важни фактора са инвестициите и вътрешното търсене. Според нея са нужни истински реформи в образованието и социалната политика.", "date": "2018.02.21", "title": "Мика Зайкова, финансов експерт: Необходимо е въвеждане на диференциран ДДС за справяне с бедността у нас"}
{"url": "http://www.focus-news.net/news/2018/02/21/2490940/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника „Наблюдател”. На първата си страница вестникът съобщава, че претендентките за титлата „Девойка Кюстендилска пролет 2018” са подкрепили със своите гласове величествените секвои от местността „Ючбунар“ над Кюстендил, които се борят за „Европейско дърво на годината 2018”. Тринадесет страни участват в тазгодишното 8-мо издание на конкурса. От 1 до 28 февруари всеки може да разгледа и избере своето любимо дърво, като гласува на интернет страницата на конкурса. Идеята на конкурса „Европейско дърво на годината” е да насочи вниманието към връзката „хора – общности – дървета“, към значението на дърветата в културното и природно наследство на общностите.\r\nБългария тази година се представя с трите величествени секвои, засадени в края на 19-ти век от известния български лесовъд Йордан Митрев. Те се конкурират да спечелят симпатията на любителите на конкурса сред други интересни дървета.\r\nИзданието поставя акцент върху това, че Община Кюстендил е спечелила наградата „Най-зелена община”, чрез разработване на проект за информационно-образователна кампания за рециклиращо гражданско общество. Стойността на наградата е 15 000 лева.\r\nНа първата си страница изданието информира, че по повод 45 години от смъртта на знаменития кюстендилец Димитър Пешев на паметника на площад „Велбъжд“ са поднесени венци и цветя в знак на признателност към делото му от кмета на Община Кюстендил Петър Паунов и заместник-кметовете Надя Каратова, Радмила Рангелова и Росица Плачкова. След поднасянето на почестите е открита и мемориална плоча на Димитър Пешев на едноименния площад в град Кюстендил, като част от честванията по случай 75 години от спасяването на българските евреи.\r\nВ рубриката „Репортери” вестникът съобщава, че над 120 кюстендилци, създали и утвърдили от няколко години традицията да почитат паметта на Васил Левски в Западните покрайнини в дните  на неговото рождение и на гибелта му, и тази година са били в Босилеград по случай 19 февруари. Това са членове на клуб „Вяра, Надежда и Любов” към читалище „Асклепион”, към които са се присъединили и женското дружество „Майчина любов”, читалището в село Гирчевци и членове на СОСЗР.\r\nВ рубриката „Общество” изданието е избрало да помести интервюта, дадени пред „Фокус”. Темите са свързани с реализираните проекти по Програмата за трансгранично сътрудничество от Община Кюстендил и с идеята за поставяне на видеокамери в детските градини.", "date": "2018.02.21", "title": "Преглед на основните теми в кюстендилския печат"}
{"url": "http://www.focus-news.net/news/2018/02/21/2490939/der-spiegel-vodesht-shvedski-moden-brand-izpolzva-kitayski-zatvornitsi-za-proizvodstvoto-na-drehi.html", "text": "Новина от света на модата и за това как може да се постигнат ниските цени на дрехите. На всички е известно, че за шиенето на облеклата не се използват високоплатени специалисти. Но разследване на британски журналист показва, че водещи вериги използват китайски затворници за шивачи, отбелязва германското издание Der Spiegel.\r\nСред компаниите, уличени в използването на затворническия труд, изпъква името на водещия шведски моден бранд H&M, най-голямата в Европа търговска мрежа за продажби на дрехи на дребно. Друга компания, която фигурира в списъка, е холандската  C&A.\r\nОказва се обаче, че използването на наемници от китайски затвори не е в разрез с международните конвенции. Модните компании сключват договор със затворниците, т.е. те не са принуждавани да работят без заплащане. Много от изтърпяващите наказание  лишаване от свобода всъщност са доволни да работят. От редакцията подчертават обаче, че се обръща малко внимание на подобен тип трудови отношение, което създава предпоставки за нарушения.Тереза Герова", "date": "2018.02.21", "title": "Der Spiegel: Водещ шведски моден бранд използва китайски затворници за производството на дрехи"}
{"url": "http://www.focus-news.net/news/2018/02/21/2490931/der-standard-top-general-na-bashar-asad-e-izpraten-pred-portite-na-iztochna-guta.html", "text": "Масираните удари срещу бунтовническия анклав Източна Гута от последните дни предизвикват опасения сред мнозина, че режимът в Дамаск се подготвя за провеждането на наземна операция в района, който е един от последните под контрола на опозиционните сили на президента Башар Асад. Като аргумент в подкрепа на това твърдение е изпращането на един от водещите генерали на режима Сухаил ал Хасан, известен като „Тигъра“, пред портите на обсадения град, отбелязват от редакцията на австрийския вестник Der Standard.\r\nИзданието подчертава, че „Тигърът“ е водил почти всички големи битки на режима в Дамаск и се радва на широка обществена подкрепа. Изпращането му край Източна Гута следва да се разглежда като ясен сигнал към бунтовниците. Превземането на града обаче може да отнеме много време. Теренът там се смята за изключително труден и вероятно ще изисква прокопаването на тунели, за да се проникне в града. Сраженията там биха поставили в смъртоносен капан около 400 хил. души, които по данни на ООН все още се намират на територията на Източна Гута..Тереза Герова", "date": "2018.02.21", "title": "Der Standard: Топ генерал на Башар Асад е изпратен пред портите на Източна Гута"}
{"url": "http://www.focus-news.net/news/2018/02/21/2490907/prodalzhavat-protestite-na-nadziratelite-i-sluzhitelite-v-zatvorite.html", "text": "И днес продължават протестите на служителите в затворите и в съдебната охрана в страната. Във Варна, Разград, Видин, Кърджали, Плевен и Габрово надзирателите и колегите им от Главна дирекция \"Охрана\" излизат на протест с искания за увеличение на заплатите в нивата, постигнати от служителите и полицаите в МВР, и по-добри условия на труд.", "date": "2018.02.21", "title": "Продължават протестите на надзирателите и служителите в затворите"}
{"url": "http://www.focus-news.net/news/2018/02/21/2490942/smolyan-snyag-vali-v-oblastta-nyama-vavedeni-ogranicheniya-po-patishtata-i-prohodite-v-regiona.html", "text": "Сняг вали в Смолян и областта, пътищата в региона са проходими при зимни условия, съобщи за Радио „Фокус“ – Смолян дежурният в Областно пътно управление – Смолян. Пътните настилки са мокри и обработени срещу заледяване, което засега не позволява върху тях да се образува снежна покривка. Няма въведени ограничения по републиканските направления и проходите в областта заради снеговалежа. Повишена е опасността от падащи камъни по всички направления в областта и затова от Областно пътно управление – Смолян апелират към водачите да шофират с повишено внимание и съобразена скорост. През нощта не са получавани сигнали за инциденти по пътищата в региона.\r\nПоради стеснен габарит на пътя през целия зимен сезон остава в сила ограничението за  движение за МПС над 12 тона с ремаркета и полуремаркета по пътя Лъки – Рожен. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. \r\nВ Смолян улиците са мокри, вали сняг. Автомобилният трафик е по-интензивен по централния бул. „България“ и входно-изходните артерии на града.\r\nНели ГЕРГЬОВСКА", "date": "2018.02.21", "title": "Смолян: Сняг вали в областта, няма въведени ограничения по пътищата и проходите в региона"}
{"url": "http://www.focus-news.net/news/2018/02/21/2490941/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Масираните удари срещу бунтовническия анклав Източна Гута от последните дни предизвикват опасения сред мнозина, че режимът в Дамаск се подготвя за провеждането на наземна операция в района, който е един от последните под контрола на опозиционните сили на президента Башар Асад. Като аргумент в подкрепа на това твърдение е изпращането на един от водещите генерали на режима Сухаил ал Хасан, известен като „Тигъра“, пред портите на обсадения град, отбелязват от редакцията на австрийския вестник Der Standard.\r\nИзданието подчертава, че „Тигърът“ е водил почти всички големи битки на режима в Дамаск и се радва на широка обществена подкрепа. Изпращането му край Източна Гута следва да се разглежда като ясен сигнал към бунтовниците. Превземането на града обаче може да отнеме много време. Теренът там се смята за изключително труден и вероятно ще изисква прокопаването на тунели, за да се проникне в града. Сраженията там биха поставили в смъртоносен капан около 400 хил. души, които по данни на ООН все още се намират на територията на Източна Гута\r\n*** Българското председателство на Съвета на Европейския съюз призова Германия и още четири държави от Общността да премахнат възможно най-скоро стационарния контрол по националните си граници, отбелязва водещият ежедневник Die Welt.\r\nМинистърът на външните работи на България и вицепремиер Екатерина Захариева заяви за изданието, че страните от ЕС Австрия, Германия, Дания, Швеция и Норвегия, която не е част от ЕС, могат да извършват проверките по вътрешните граници в Шенгенското пространство до май 2018 г. с оглед на бежанската криза и произтичащите от нея проблеми със сигурността. „Би било много полезно, ако след това тези страни не разширяват граничния контрол“, подчерта първият дипломат на София, като допълни, че границите на Шенгенското пространство трябва да останат отворени, за да не бъдат нанесени щети на икономиките. \r\n„Контролът по вътрешните граници е в противоречие с европейските ценности за неограничена свобода на движение\", отбеляза Захариева.\r\nГермания разшири контрола си по вътрешните граници на 12 ноември 2017 г. за още шест месеца. Като причина федералният вътрешен министър Томас де Мейзиер (ХДС) изтъкна „напрегнатата ситуация със сигурността\" в резултат на „драматичните терористични атаки\". Проверките се извършват на германско-австрийската сухопътна граница и на полети от Гърция до Германия.\r\nМиналата седмица министърът на вътрешните работи на Бавария Йоахим Херман, заедно с австрийския си колега Херверт Кикл, поискаха ново удължаване на проверките. В Шенгенското пространство такива са възможни само в изключителни случаи. От септември 2015 г. в Германия отново са в сила стационарните проверки по границите. \r\nЗа първи път правителството в София сега определи конкретна дата за предвиденото включване на България в Шенгенското пространство: „Ние очакваме, че страните от ЕС ще дадат до края на тази година зелена светлина за присъединяването на България към Шенгенското пространство. Ние отговаряме на всички критерии. Ние правим много, за да подсигурим успешно външните граници на ЕС\", категорична бе Захариева.\r\n*** В ексклузивно интервю за телевизионния канал Skai, излъчена късно във вторник вечерта, еврокомисарят по миграцията Димитрис Аврамопулос, един от 10-те гръцки политици, уличени във взимане на подкупи от швейцарския производител на лекарства „Новартис“, заяви, че няма какво да крие и е готов да бъде разследван, за да бъде разплетена аферата, отбелязва електронното издание Ekathimerini.\r\n„Справедливостта ще говори до момента, в който онези мръсници, които създадоха тази конспирация, ще се окажат на подсъдимата скамейка\", заяви Аврамопулос, който бе министър на здравеопазването в Гърция в периода от 2006 до 2009 година.\r\nГръцкият политик увери, че няма какво да крие, така както и останалите, чиито имена бяха замесени в скандала, разтърсил обществото в южната ни съседка.\r\nАврамопулос защити и бившия консервативен премиер Костас Караманлис, в чийто кабинет той бе здравен министър на Гърция.\r\n„Караманлис е отговорен политик. Той бе много добър премиер и бе информиран по всички въпроси\", подчерта Аврамопулос, като добави, че Караманлис е дал „конкретни указания по тези въпроси\".\r\nДвама бивши премиери на Гърция и осем бивши министри се оказаха в центъра на голям фармацевтичен скандал. Сред замесените фигурират имената на бившия министър-председател Андонис Самарас и на директора на Централната банка Янис Стурнарас, а също и това на еврокомисаря по миграцията Димитрис Аврамопулос. \r\nСъгласно разпространената информация, в периода от 2006 г. до 2015 г. швейцарският фармацевтичен гигант „Новартис\" е давал подкупи на гръцки държавни служители с цел в местните болнични заведения да бъдат издавани по-голям брой рецепти, в които се предписват негови лекарства. Проведено е разследване срещу директора на филиала „Новартис\" в Гърция. \r\nПо-рано европейският комисар по миграцията Димитрис Аврамопулос заяви, че ще заведе съдебно дело във Върховния съд на Гърция, като настоя органът да разкрие защитените свидетели, които обвиниха него и други деветима политици във взимане на подкупи от фармацевтична компания „Новартис“, съобщава електронното издание New Europe.\r\nKогато през 2004 г. „Нова демокрация“ спечели парламентарните избори в Гърция, втората министерска длъжност на Аврамопулос бе на министър на здравеопазването и социалната солидарност – пост, който заемаше от 2006 г. до 2009 г. Анонимни свидетели обвиниха Аврамопулос в получаването на подкупи в замяна на закупуването на повече противогрипни ваксини от „Новартис“.\r\nЕвропейският комисар по миграцията обаче отхвърли обвиненията, определяйки свидетелите срещу него като „псевдомъченици“.\r\n***Тереза Мей се отказа да намали броя на членовете на Камарата на лордовете, като заяви,  че е необходимо „по-сериозно обмисляне“, пише британският The independent.\r\nВместо това британският премиер ще издигне нова група консерватори в препълнената Камара., като тя самата щяла „да се ограничи“ в назначенията. Мей нямало да спазва правилото да се дават места в Камарата на пенсионирани висши служители - полицейски шефове, висши съдии и министри.\r\nТези, които настояват за реформи в Камарата на лордовете я обвиняват в избягване на отговорността. Тереза Мей се отказа от радикалните реформи, защото в сряда се очаква ключово гласуване по Брекзит. \r\nДесетки опити за реформа на Камарата са пропадали по политически причини.  Комисия към председателя на Парламента през месец октомври 2017  след около година обмисляне предложи 40-страничен документ с идеи как да се намали броя на членовете на Камарата на лордовете. Предлагаше се 15-годишен  мандат на членовете и правило „двама излизат-един влиза“ за да се ускори намаляването. \r\nВ кратко  писмо от три страници във вторник премиерът заявява: „От моя гледна точка конституционните проблеми, свързани с предложението налагат внимателно обмисляне, особено в Долната камара..“\r\nОправдавайки своето решение за нови назначения тя каза, че „Не са номинирани нови перове от предишния парламент, нито при неговото разпускане, което е нормална практика, планирам да предложа малък списък от политици, който предстои да бъде обявен“.\r\nГоворителят и уточни, че членовете на Камарата на лордовете са намалели от 812 на 792, поради пенсиониране, смърт или неучастие.\r\n***", "date": "2018.02.21", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/02/21/2490945/aktsenti-v-predavaneto-vsichki-v-chas-na-radio-fokus.html", "text": "След няколко случая на насилие в учебни и детски заведения, Министерството на образованието и науката инициира спешна среща с родители, директори, психолози, синдикати и кметове. За това около какво се обединиха всички участници в срещата и какви са мерките и механизмите за справяне с агресията ще разговаряме със зам.-министър Таня Михайлова. \r\nСлед това ще се насочим към Пещера, където две учебни заведения ще бъдат слети от следващата учебна година. Кои са те и каква е причината за сливането ще научим от интервю на колегата Албена Жилекова със Зехра Алиш, зам.-кмет по социалните дейности на Община Пещера. \r\nВ минутите до 11.00 часа ще насочим внимание към 28 ученици от Велико Търново, преминали курс по кариерно обучение и развитие, а след това и към две професионални гимназии във Варна, които ще бъдат обновени и модернизирани с европейски средства в размер на близо 3 млн. лв. по Оперативна програма „Региони в растеж“. \r\nВсичко това, ако сте на честотите на Радио „Фокус“ между 10.00 и 11.00 часа, с мен - Милослава Ангелова, и седмичното образователно предаване „Всички в час“.", "date": "2018.02.21", "title": "Акценти в предаването „Всички в час“ на Радио „Фокус“"}
{"url": "http://www.focus-news.net/news/2018/02/21/2490935/deputatite-othvarliha-iskaneto-na-bsp-glasuvaneto-na-ostavkata-na-zam-predsedatelya-valeri-zhablyanov-da-otpadne-ot-dnevniya-red.html", "text": "Депутатите отхвърлиха предложението на „БСП за България” гласуването на оставката на зам.-председателя Валери Жаблянов да отпадне от дневния ред на парламента, предаде репортер на Агенция „Фокус”. Предложението на БСП бе мотивирано от парламентарната трибуна от народния представител Филип Попов, който се аргументира с думите: „Предложеният от вас проект на решение е в остро противоречие с Правилника на Народното събрание, който има силата на закон, а и с Конституцията на Република България, поради което предлагаме тази точка да отпадне”. По думите му няма нито едно основание за приемане на исканата оставка.\r\nВ крайна сметка предложението събра 92 гласа „За”, 89 „против” и 12 „въздържал се”, с което бе отхвърлено и депутатите преминаха към разглеждането на исканата оставка.\r\nИван ЛАЗАРОВ", "date": "2018.02.21", "title": "Депутатите отхвърлиха искането на БСП гласуването на оставката на зам.-председателя Валери Жаблянов да отпадне от дневния ред"}
{"url": "http://www.focus-news.net/news/2018/02/21/2490946/makedonska-natsija-makedoniya-okolo-pet-hilyadi-makedontsi-se-sabraha-na-protest-v-kanbera.html", "text": "Около пет хиляди македонци, пребиваващи в Австралия, се събраха на протест в Канбера с призив да бъде спряно разпадането на страната, езика и националната идентичност на югозападната ни съседка, съобщава скопското електронно издание „Македонска нациja“.\r\nОт редакцията привеждат информация, съгласно която в демонстрацията са взели участие македонци, живееци в Канбера, Сидни, Мелбърн, Пърт, Нюкасъл и други големи австралийски градове. Всички те силно и ясно са заявили, че разпадането на Македония, македонския език и македонската идентичност трябва да бъде спряно.\r\n„Днес сме се събрали тук, пред посолството на Република Македония в Канбера, Австралия, за да покажем нашето единство, нашата твърдост като македонци, с единствената цел- да защитим интересите на македонците, тук сме, за да бъдем чути, да се чуе нашият глас“, обясниха водещите на събитието Стивън Каранфиловски и Заклина Михайлова.\r\nОт участниците в акцията бе изпратена декларация до до президента на Република Македония, до депутатите в парламента в Скопие и до правителството на Република Македония. Представители на македонската общност се срещнаха с посланика на Македония в Австралия Веле Тръпски и предадоха документа, който ще бъде изпратен до адресатите. \r\nВ декларацията македонската общност в Австралия изискаха да ссе прекратят преговорите за името на държавата, да се отхвърли закона за езиците, с който се предефинира унитарността и държавността на Македония, да се освободят от затвора и ареста всички осъдени от събитията на 27 април 2017 г. Македонци от Австралия поискаха македонските епископи да оттеглят искането за приемане на Българската православана църква като Църква-майка, тъй като подобно решение не е канонично. \r\n„Ние, македонците в Австралия, ще използваме всички допустими средства, винаги, навсякъде и пред всички, за защита на името на държавата и идентичността на нацията!\", подчертават авторите на декларацията. \r\nСледващият подобен протест ще се проведе на 4 март в Сидни, в рамките на т.нар. Общомакедонски протест.Тереза Герова", "date": "2018.02.21", "title": "„Македонска нациja“ (Македония): Около пет хиляди македонци се събраха на протест в Канбера"}
{"url": "http://www.focus-news.net/news/2018/02/21/2490943/pazardzhik-v-odmvr-shte-se-provede-brifing-po-povod-razkritiya-obir-na-kazino-v-oblastniya-grad.html", "text": "В ОДМВР-Пазарджик ще се проведе брифинг от 13.00 часа по повод разкрито дръзко криминално престъпление извършено в областния град преди два дни, съобщи за Радио „Фокус“ – Пазарджик Мирослав Стоянов, говорител на полицейската дирекция.  В брифинга ще вземат участие административния ръководител на Окръжната прокуратура в Пазарджик, директорите на областните дирекции на МВР в Пазарджик и Пловдив.„Фокус“ припомня, че в нощта срещу 19 февруари двама въоръжени и маскирани мъже извършиха обир на казино в Пазарджик. Двамата  са нахлули в игрална зала, която се намира на улица „Стефан Караджа“, заплашили са с пистолет крупието и са взели наличната сума пари. По първоначални данни сумата е няколко хиляди лева.\r\nАлбена ЖИЛЕКОВА", "date": "2018.02.21", "title": "Пазарджик: В ОДМВР ще се проведе брифинг по повод разкрития обир на казино в областния град"}
{"url": "http://www.focus-news.net/news/2018/02/21/2490937/plovdiv-osvobodena-e-maykata-na-3-godishnite-bliznatsi-prieti-s-naranyavaniya-v-bolnitsa.html", "text": "Освободена е майката на 3-годишните близнаци, приети с наранявания в болница в Пловдив, едното в тежко състояние. Това съобщи за Радио „Фокус”- Пловдив директорът на ОДМВР-Пловдив старши комисар Атанас Илков. По думите му в случая се касае за инцидент, при който тежък предмет е ударил и двете деца, едното от които по-тежко. Момчето е със счупване на черепа и в момента е в кома. Лекарите се борят за живота му, съобщиха от болницата.\r\nПробите за алкохол, направени на майката веднага след като е била задържана, са отчели малки концентрации, но това не е значително, каза още Илков.\r\nЗа момента няма разпоредена прокурорска мярка за задържане на майката Иванка Стефанова.„Фокус” припомня: Тригодишни близнаци бяха приети по спешност в болница в Пловдив с множество наранявания и синини по телата, а майка им бе арестувана. В понеделник около 19.30 часа на тел.112 е получен сигнал от майката за инцидент с едно от децата. Тя е съобщила, че гипсов орнамент се е откачил от стената и е ударил детето по главата, докато е било в креватчето си. На детето е оказана спешна медицинска помощ и му е извършена животоспасяваща операция. То е получило спукване на черепа. Според лекарите има опасност за живота му. Прокуратурата изяснява приоритетно причините, довели до инцидента и ще установява дали думите на майката са истина. Близнаците са били недохранени и са доста под нормалното тегло за годините си. Жената е отглеждала децата си сама, тъй като другият родител работи в Германия. За случая е уведомена Държавната агенция за закрила на детето и социалните служби. Майката бе задържана за 24 часа в ареста. \r\nЦветана ТОНЧЕВА", "date": "2018.02.21", "title": "Пловдив: Освободена е майката на 3-годишните близнаци, приети с наранявания в болница"}
{"url": "http://www.focus-news.net/news/2018/02/21/2490952/vratsa-pri-proverka-v-chasten-dom-v-byala-slatina-sa-namereni-7580-kasa-tsigari-bez-balgarski-aktsizen-banderol.html", "text": "На 20 февруари 2018 г., на територията на Бяла Слатина е проведена специализирана полицейска операция за противодействие на контрабандата и разпространението на акцизни стоки-тютюневи изделия и алкохолни напитки без акцизен бандерол, подобряване резултатите при противодействие и ограничаване на битовата престъпност, установяване на неправомерно присъединяване на абонати към ел. мрежа. Това съобщиха от ОДМВР-Враца. При проверка в частен дом в град Бяла Слатина са намерени и иззети 7580 къса цигари без български акцизен бандерол. Образувано е бързо полицейско производство.", "date": "2018.02.21", "title": "Враца: При проверка в частен дом в Бяла Слатина са намерени 7580 къса цигари без български акцизен бандерол"}
{"url": "http://www.focus-news.net/news/2018/02/21/2490953/sofiya-174-dushi-sa-noshtuvali-v-krizisniya-tsentar-za-nastanyavane-na-bezdomni-v-stolitsata.html", "text": "174 души са нощували в Кризисния център за настаняване на бездомни в София. Това съобщи за Агенция „Фокус“ директорът на Кризисния център за настаняване на бездомни лица в столицата - Пепи Джуренов. Той уточни, че всички настанени са били в добро здравословно състояние и не са възниквали проблеми през нощта.\r\nЦветилена СИМЕОНОВА", "date": "2018.02.21", "title": "София: 174 души са нощували в Кризисния център за настаняване на бездомни в столицата"}
{"url": "http://www.focus-news.net/news/2018/02/21/2490947/riosv-smolyan-izvarshena-e-proverka-na-otpadachni-vodi-ot-hvostohranilishte-erma-reka-konstatirano-e-previshavane-na-normite-po-pokazatel-tsink.html", "text": "Готови са резултатите от взетите на 25 и 29 януари проби на отпадъчни води от хвостохранилище „Ерма река“. Пробите бяха взети след сигнал за мъртва риба в река Върбица при Златоград на „зеления“ телефон на РИОСВ - Смолян. Сигналът беше проверен от експерти на РИОСВ – Смолян, Басейновата дирекция „Източнобеломорски район“-Пловдив (БДИБР), Регионалната лаборатория към ИАОС - Смолян  и Изпълнителната агенция по рибарство и аквакултури. Това съобщиха от РИОСВ – Смолян. Данните показват превишаване единствено по показател цинк - 4,0 мг/м3 и 4,1 мг/м3 при норма 3,0 мг/м3). За останалите анализирани показатели - калциево-карбонатна твърдост, желязо разтворено, манган, мед, кадмий, олово, никел и цианиди, не са установени превишения на стандартите за качество на околната среда. \r\nНаправен е и анализ на повърхностните води в три пункта на р. Голяма, които са след хвостохранилището „Ерма река“ и в Златоград – резултатите показват превишаване на стандартите за качество за цинк, манган и кадмий. Стойностите по тези показатели са близки до констатираните при извършените в края на 2017 г. анализи, като се наблюдава ясна тенденция за намаляване на концентрациите по течението на р. Голяма. В пробата от р. Малка (която се влива в р. Голяма) не се констатира превишаване на стандартите по изследваните показатели. \r\nПри пробонабирането от отпадъчните води от хвостохранилище „Ерма река“ през декември  резултатите показаха превишение на допустимите стойности на цинк – 4,9 мг/м3 при норма 3 мг/м3, за което на дружеството оператор „Горубсо Златоград“ АД е наложена текуща имуществена месечна санкция. Резултатите от пробите през ноември също показват превишение на част от анализираните показатели. В тази връзка на дружеството бе съставен акт за установяване на административно нарушение и бе издадено наказателно постановление, което е в процедура на обжалване пред Районен съд – Златоград.", "date": "2018.02.21", "title": "РИОСВ – Смолян: Извършена е проверка на отпадъчни води от хвостохранилище „Ерма река“, констатирано e превишаване на нормите по показател цинк"}
{"url": "http://www.focus-news.net/news/2018/02/21/2490949/hurriyet-i-v-turskoto-posolstvo-v-moskva-e-poluchen-plik-s-byal-prah.html", "text": "В посолството на Турция в руската столица Москва е получено писмо, съдържащо бях прах, съобщава вестник Hurriyet.\r\nПредварителните изследвания са показали, че веществото не е опасно, поясни представител на турското посолство Москва. ,\r\nОт миналата седмица насам общо 12 чуждестранни дипломатически мисии в Москва съобщиха за получаването на пликове с бял прах. В нито един от тях съдържащото се вещество не е било опасно. Не е известно кои са подателите.Агенция „Фокус“ припомня:\r\nПликове с прах пристигнаха и в посолствата на България, Нидерландия, САЩ, Италия, Канада и Словения, както и в представителство на ООН в руската столица. Подобни инциденти бяха регистрирани и в други държави.Тереза Герова", "date": "2018.02.21", "title": "Hurriyet: И в турското посолство в Москва е получен плик с бял прах"}
{"url": "http://www.focus-news.net/news/2018/02/21/2490927/radio-svobodna-evropa-makedoniya-pravitelstvoto-v-skopie-nyama-komentar-za-izyavleniyata-na-edi-rama.html", "text": "Управляващите в Скопие оставиха без коментар изявленията на албанския министър-председател Еди Рама, който загатна за възможността в бъдеще Албания и Косово да имат общ президент, отбелязва  Радио „Свободна Европа“ в местната си редакция. \r\nСлед изявлението на Рама от неделя, 18 февруари, реагираха САЩ, Европейският съюз, Сърбия и Косово. Всички те осъдиха категорично думите му. Но не и в Скопие. Македонското правителство няма да коментира изявления, които не засягат страната, заявиха от правителството, след като бяха помолени за коментар на изявлението на албанския премиер Еди Рама. \r\nПолитическият анализатор Алберт Муслиу твърди, че изявлението на Рама е адресирано към ЕС заради забавянето на интеграцията на Албания и Косово в структурите на Общността.  Той добавя, че сътрудничеството между Македония и Албания е добро, има съвместни заседания между двете правителства, така че изявлението не засяга Скопие.\r\nБившият посланик в Албания Ристо Никовски на свой ред обаче твърди, че Брюксел и Вашингтон не реагират на албанските аспирации на Балканите.\r\n„Когато изявление на подобна тема има от Скопие, Белград или където и да било другаде веднага имаме реакция, така че това е една политика, която очевидно се подкрепя и затова Еди Рама има свободата да се държи\" по този начин, обяснява Никовски .Тереза Герова", "date": "2018.02.21", "title": "Радио „Свободна Европа“ (Македония): Правителството в Скопие няма коментар за изявленията на Еди Рама"}
{"url": "http://www.focus-news.net/news/2018/02/21/2490956/yuriy-aslanov-sotsiolog-iznenadvashti-obrati-i-sashtestveni-promeni-v-politicheskiya-peyzazh-sa-vazmozhni-no-sled-evropredsedatelstvoto-na-balgariya.html", "text": "Изненадващи обрати и съществени промени в политическия пейзаж са възможни, но след европредседателството на България. Това коментира в сутрешния блок „Добро утро, България“ на Радио „Фокус“ социологът Юрий Асланов по повод резултатите от изследването на Агенция „Афис“, осъществено в периода 8-12 февруари 2018 г. Според социолога обаче до края на годината се крие някаква неизвестност за развитието на политическия процес. „Идеята за Българското европредседателство поддържа някакво равновесие и сдържаност към по-остри и критични отношения към властта. Очакванията за това председателство през ноември и декември бяха много високи, но се формира едно леко разочарование от това, че много хора вероятно са очаквали много бързи ползи или резултати от председателството. Те, разбира се, не могат да настъпят по този начин, по който хората са си мислили, че ще се случват нещата. Ако предстои по-остър кризисен период, най-вероятно той ще се случи след края на европредседателството“, коментира социологът Юрий Асланов. За динамиката по отделните индикатори, по които се измерва нагласите на политиката и които правят впечатление от изследването на „Афис“, социологът уточни, че са сходни с нивата, регистрирани в два от предходните периодa – непосредствено преди оставката на първия кабинет на Борисов и преди президентските избори.", "date": "2018.02.21", "title": "Юрий Асланов, социолог: Изненадващи обрати и съществени промени в политическия пейзаж са възможни, но след европредседателството на България"}
{"url": "http://www.focus-news.net/news/2018/02/21/2490957/kardzhali-dvizhenieto-po-pat-i-5-s-zagorsko-s-velikdenche-se-osashtestvyava-v-edna-lenta-poradi-svlichane-na-zemni-masi.html", "text": "Движението по път I-5 с. Загорско – с. Великденче в област Кърджали се осъществява в една лента поради свличане на земни маси. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки пътната сигнализация.", "date": "2018.02.21", "title": "Кърджали: Движението по път I-5 с. Загорско – с. Великденче се осъществява в една лента поради свличане на земни маси"}
{"url": "http://www.focus-news.net/news/2018/02/21/2490958/razgrad-70-kg-naryazan-tyutyun-e-izzet-pri-izvarsheno-pretarsvane-v-selo-ezerche.html", "text": "70 кг нарязан тютюн е иззет при извършено претърсване в село Езерче. Това съобщиха от ОДМВР-Разград. Около 17.00 часа на 20 февруари е установено, че 61-годишният Б.К. държи в дома си акцизна стока без бандерол с цел разпространение. Мъжът е криминално проявен. По случая се води досъдебно производство по чл.234, ал.1 от НК.", "date": "2018.02.21", "title": "Разград: 70 кг нарязан тютюн е иззет при извършено претърсване в село Езерче"}
{"url": "http://www.focus-news.net/news/2018/02/21/2490959/sport-chehiya-bie-sasht-sled-duzpi-otiva-na-polufinal.html", "text": "Хокеистите на Чехия елиминираха отбора на Съединените щати с 3:2 след изпълнение на дузпи. Така чехите станаха първият полуфиналист в мъжкия хокеен турнир на Олимпиадата в Пьончан. Вратарят Павел Француж стана герой на мача, като отрази всички дузпи на американците към вратата си.\r\nСледващият съперник на чехите ще бъде победителят от мача между Норвегия и Олимпийските спортисти от Русия, който се играе в момента.\r\nВенцислав ДРАГОМАНОВ", "date": "2018.02.21", "title": "Спорт: Чехия бие САЩ след дузпи, отива на полуфинал"}
{"url": "http://www.focus-news.net/news/2018/02/21/2490960/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-22-fevruari.html", "text": "„Софийска вода” временно ще прекъсне водоснабдяването в някои части на столицата на 22 февруари 2018 г. (четвъртък), съобщиха от пресцентъра на дружеството.\r\nВъв връзка с подмяна на спирателен кран на ул. „Чепинско шосе“, кв. „Васил Левски“ Г , се налага спиране на водоподаването от 9:30 до 21:30 часа на клиентите на „Софийска вода”, живеещи в района на кв. „Васил Левски“ Г. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред магазин „Домко“.\r\nВъв връзка с монтаж на пожарен хидрант и спирателен кран на ул. „Народно хоро“, кв. „Овча купел“ , се налага спиране на водоподаването от 9:00 до 18:00 часа на клиентите на „Софийска вода”, живеещи в района на ул. „Арх. Франк Лойд Райт“ от ул. „Народно хоро“ до ул. „Драгоман“, бл. 40 от вх. А до вх. З. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 40 вх. Д.\r\nВъв връзка с монтаж на спирателен кран на ул. „Ген. Й. В. Гурко“, Център , се налага спиране на водоподаването от 9:00 до 21:00 часа на клиентите на „Софийска вода”, живеещи в района на ул. „Ген. Й. В. Гурко“ от ул. „Княз Александър I“ до ул. „Георги С. Раковски“; ул. „Алабин“ от ул. „Цар Калоян“ до ул. „Княз Александър I“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Леге“ ъгъла с ул. „Алабин“.\r\nВъв връзка с подмяна на сградно водопроводно отклонение на ул. „Кладенците“, с. Горни Богров, се налага спиране на водоподаването от 10:00 до 16:00 часа на клиентите на „Софийска вода”, живеещи в района на ул. „Мургаш“, ул. „Чавдар“, ул. „Кладенците“, ул. „Трети март“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Чавдар“. Във връзка с изграждане на сградно водопроводно отклонение на ул. „Чавдар Мутафов“, „Жилищна група Зоопарк“, се налага спиране на водоподаването от 10:00 до 18:30 часа на клиентите на „Софийска вода”, живеещи в района на ул. „Чавдар Мутафов“ от ул. „Тодор Кожухаров“ до бул. „Симеоновско шосе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Чавдар Мутафов“ ъгъла с ул. „Тодор Кожухаров“. \r\nВъв връзка с монтаж на пожарен хидрант на бул. „Проф. Цветан Лазаров“, жк. „Дружба“ 2 , се налага спиране на водоподаването от 9:00 до 21:00 часа на клиентите на „Софийска вода”, живеещи в района между ул. \"Обиколна\", бул. \"Цветан Лазаров\", ул. \"Мария Нейкова\" и ул. Безименна пред бл. 205. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Цветан Лазаров“ ъгъла с ул. „Мария Нейкова“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.02.21", "title": "„Софийска вода” временно ще прекъсне водоснабдяването в някои части на столицата на 22 февруари"}
{"url": "http://www.focus-news.net/news/2018/02/21/2490961/kyustendil-blagotvoritelen-kontsert-zaedno-za-kaloyan-shte-se-provede-v-dupnitsa.html", "text": "Благотворителен концерт „Заеднo за Калоян” ще се проведе в Дупница. Това съобщиха за Радио „Фокус” – Кюстендил от организационния комитет на кампанията. Концертът ще започне от 18.00 часа в Спортната зала на Дупница. В него ще участват народният певец Володя Стоянов, дует „Пирин”, „Денс Машийн”, фолклорните танцови състави „Актавис”, „Рила”, „Асти денс”, танцов състав „Божи дар”, вокалният състав „ По-по-най”, детска вокална група при Основно училище „Евлоги Георгиев”, фолклорно трио „Авлига” и  изпълнителят Орлин Делибалтов. \r\n18-годишният Калоян се нуждае от операция на стойност 100 000 лв. Той е с парализа на долните крайници, след направена неуспешна операция в областта на гръбначния стълб. Изследвания в чужбина дават 95 % шанс на Калоян да проходи и да се върне към нормалния начин на живот, но за целта момчето трябва да се подложи на нова оперативна интервенция, чийто финансови измерения са непосилни за семейството му.\r\nВенцеслав ИЛЧЕВ", "date": "2018.02.21", "title": "Кюстендил: Благотворителен концерт „Заеднo за Калоян” ще се проведе в Дупница"}
{"url": "http://www.focus-news.net/news/2018/02/21/2490955/vratsa-politsiyata-izdirva-26-godishen-nepravosposoben-shofyor-napravil-opit-da-blasne-politseyska-kola.html", "text": "На 20 февруари 2018 г., около 20.25 ч. в Районно управление на МВР-Козлодуй е получен сигнал за неправоспособен водач, който шофира автомобил в Козлодуй. Това съобщиха от ОДМВР-Враца. Полицейски патрул установил лек автомобил „Рено Клио“, като полицейските служители подали светлинен и звуков сигнал от служебният автомобил, но водача не се подчинил, продължил пътя си и направил опит да блъсне служебният автомобил на МВР. Предприето е проследяване и автомобила  е установен изоставен в двора на частен имот в Козлодуй. Установени и разпитани са свидетели на случая, по данни на които, водач на „Рено“-то е неправоспособен, 26-годишен мъж от Козлодуй, криминално проявен и осъждан. Мъжът не е установен на адреса му по местоживеене  и е обявен за издирване. Работата по случая продължава.", "date": "2018.02.21", "title": "Враца: Полицията издирва 26-годишен неправоспособен шофьор, направил опит да блъсне полицейска кола"}
{"url": "http://www.focus-news.net/news/2018/02/21/2490934/pss-loshi-sa-usloviyata-za-turizam-po-visokite-chasti-na-planinite.html", "text": "По високите частни на планините условията не са добри, тъй като има образувала се мъгла. Това съобщиха за Агенция „Фокус“ от Планинската спасителна служба (ПСС) при БЧК. По билото на Стара планина духа силен вятър. Няма образувана нова снежна покривка. Температурите по най-високите части на планините са до минус 10 градуса. Навсякъде лифтовите съоръжения работят. От ПСС съветват туристите, ако нямат нещо наложително, да не излизат в планината, тъй като заради мъглата има риск от изгубване. Ако все пак хората решат да излязат по високите части на планините, да използват само зимната маркировка. През изминалото денонощие не е имало инциденти.  \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.02.21", "title": "ПСС: Лоши са условията за туризъм по високите части на планините"}
{"url": "http://www.focus-news.net/news/2018/02/21/2490965/blagoevgrad-obshto-sabranie-na-asotsiatsiyata-po-vik-shte-se-provede-v-oblastna-administratsiya.html", "text": "Общо събрание на Асоциацията по ВиК на обособената територия, обслужвана от „Водоснабдяване и канализация“ ЕООД – Благоевград ще се проведе в Областна администрация. Това съобщиха за Радио „Фокус“ – Пирин от асоциацията. Срещата ще започне в 11.00 часа в конферентната зала. Дневния ред на Общото събрание предвижда разглеждане и гласуване на обобщената инвестиционна програма за инвестиции в активи – ВиК системи и съоръжения, публична държавна и публична общинска собственост, които да гарантират поетапно изпълнение на задължителното ниво на инвестициите за целия срок на договора, сключен между Асоциация по ВиК Благоевград и „ВиК“ ЕООД – Благоевград и Подробна инвестиционна програма на „ВиК“ ЕООД – Благоевград за 2018 година.\r\nЛивия НИНОВА", "date": "2018.02.21", "title": "Благоевград: Общо събрание на Асоциацията по ВиК ще се проведе в Областна администрация"}
{"url": "http://www.focus-news.net/news/2018/02/21/2490963/sliven-patishtata-v-oblastta-sa-normalno-prohodimi-trafikat-e-intenziven.html", "text": "Пътищата в Сливенска област са нормално проходими, съобщиха от Областно пътно управление-Сливен. В планинските райони настилките са мокри на места. Трафикът е интензивен.\r\nЗатворени за тежкотоварни автомобили над 10 т са проходите Твърдишки и Вратник. Отворен е пътят Котел – Омуртаг.\r\nДвижението по пътя Елхово – Изгрев е ограничено поради компрометирано експлоатационно състояние на дървен мост над рeка Тунджа. Обходният маршрут е до моста с ограничение на скоростта до 30 км/ч. Движението по пътя Малък манастир – Голям манастир се осъществява в една лента, поради пропаднали настилка и насип. Движението се регулира чрез пътни знаци.", "date": "2018.02.21", "title": "Сливен: Пътищата в областта са нормално проходими, трафикът е интензивен"}
{"url": "http://www.focus-news.net/news/2018/02/21/2490944/pg-na-dps-napusna-plenarna-zala-i-nyama-da-uchastva-v-debata-po-iskaneto-za-ostavka-na-valeri-zhablyanov-kato-zam-predsedatel-na-parlamenta.html", "text": "ПГ на ДПС няма да вземе участие в дебата. Смятаме, че няма правни аргументи за исканата оставка. Това каза от парламентарната трибуна зам.-председателят на ПГ на ДПС Йордан Цонев в дебатите по искането за оставка на ГЕРБ Валери Жаблянов като зам.-председател на парламента, предаде репортер на Агенция „Фокус“. „Нима забравихте, че народният представител има функционален имунитет, което означава, че не носи отговорност за изказаните от него становища от тази трибуна. Този имунитет е затова, за да може да изказва своите становища, независимо дали другите са съгласни с тях. Този аргумент отпада по конституционни съображения“, посочи той. „Ако тръгнем да гледаме от формална гледна точка нарушаването на правилника, това става на всяко пленарно заседание. Мога да припомня много такива случаи, това не е основание да се иска оставка“, коментира Йордан Цонев. „ДПС осъжда „Народния съд“ и е било последователно в тази си позиция през всички години на прехода. Днес заявяваме, че не можем да се съгласим с личната оценка на Валери Жаблянов. Неговата партия има нарочен документ, с който се разграничава от „Народния съд“, заяви депутатът. „Няма да участваме в този фарс, който има друга цел - да не говорим за „Луковмарш“, изтъкна той.\r\nБиляна ИВАНОВА", "date": "2018.02.21", "title": "ПГ на ДПС напусна пленарна зала и няма да участва в дебата по искането за оставка на Валери Жаблянов като зам.-председател на парламента"}
{"url": "http://www.focus-news.net/news/2018/02/21/2490967/kyustendil-administrativniyat-sad-shte-predstavi-doklada-za-deynostta-si-prez-izminalata-godina.html", "text": "Административният съд в Кюстендил ще представи доклада за дейността си през изминалата година. Това съобщиха за Радио „Фокус” – Кюстендил от пресофиса на съда. Годишният доклад ще бъде представен на 28 февруари от 11.00 часа в залата са съдебната институция. На събитието се очаква да присъстват председателят на Върховния административен съд Георги Чолаков, магистрати от Върховния административен съд, членове на Висшия съдебен съвет, както и ръководители на  органите на съдебната власт в съдебния район. На събранието е поканен и председателят на Адвокатска колегия – Кюстендил. На събранието ще бъдат представени данни за движението на образуваните дела, административно-ръководната дейност и информационното и техническо осигуряване на институцията.\r\nВенцеслав ИЛЧЕВ", "date": "2018.02.21", "title": "Кюстендил: Административният съд ще представи доклада за дейността си през изминалата година"}
{"url": "http://www.focus-news.net/news/2018/02/21/2490966/targovishte-4-maloletni-momcheta-sa-ograbili-doma-na-49-godishna-zhena-ot-s-kitino.html", "text": "4 малолетни момчета са ограбили дома на 49-годишна жена от с. Китино, Антоново. Това съобщиха от ОДМВР-Търговище. Кражбите се извършени в периода 12-20 февруари чрез разбиване на входната врата. Откраднати са кухненска посуда, дрехи и покъщнина. След проведени в РУ-Търговище оперативно-издирвателни действия са установени извършителите на деянието – 4 малолетни момчета и момичета (от гр. Търговище и с. Съединение, обшина Търговище). След установяване на извършителите вещите са върнати на собствениците. По случая се извършва проверка, резултатите от която ще бъдат докладвани в Районна прокуратура-Търговище.", "date": "2018.02.21", "title": "Търговище: 4 малолетни момчета са ограбили дома на 49-годишна жена от с. Китино"}
{"url": "http://www.focus-news.net/news/2018/02/21/2490968/burgas-do-150-metra-e-namalena-vidimostta-pri-primorski-prohod-zaradi-magla.html", "text": "До 150 метра е намалена видимостта на Приморски проход заради мъгла, съобщи за „Радио „Фокус“-Бургас дежурният в Областно пътно управление-Бургас. Пътищата са мокри заради превалявания от дъжд. Движението се извършва с нормална интензивност. Не се извършват ремонти.\r\nВременно са въведени няколко ограничения за движение на МПС. Движението по пътя Варовник – Вълчаново ханче от км 20+000 до 39+200 е ограничено за МПС над 10 т. поради стесняване на пътното платно. Срокът едо 31.12.2018 г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло. Срокът е до 31 декември 2018 г. Движението по пътя Черница – Сунгурларе – Чубра е ограничено за МПС над 10 т поради намален габарит на пътното тяло. Срокът е 31 декември 2018 г.\r\nВ Бургас пътните настилки също са мокри. Ремонт се извършва на ул. „Ал. Лермонтов“ в участъка от ул. „Славянска“ до ул. „Шипка“. До 21 април 2018 г. ремонтни дейности ще се извършват и в участъка от улицата до бл. 11, МБАЛ „Д-р Маджуров“ и ДГ „Звездица“ в к-с „Зорница“.\r\nМария РУСЕВА", "date": "2018.02.21", "title": "Бургас: До 150 метра е намалена видимостта при Приморски проход заради мъгла"}
{"url": "http://www.focus-news.net/news/2018/02/21/2490970/pregled-na-osnovnite-temi-vav-velikotarnovskiya-pechat.html", "text": "„Декани във ВТУ на бунт, зам.-ректор подаде оставка“, е заглавие от областния всекидневник „Янтра Днес”. Декани на пет факултета от Великотърновския университет „Св.св. Кирил и Методий“ въстанаха срещу предложената от ректорското ръководство система за разпределение на бюджетните средства. На инфарктен Академичен съвет в понеделник, който е продължил повече от пет часа, зам.-ректорът по акредитация и качество проф. д-р Розалия Кузманова – Карталова е подала оставка, научи „Янтра ДНЕС“.\r\n„Правят паркинг под Царевец“, е друг акцент от ежедневника. Започна изграждането на паркинг за автомобили и автобуси на ул. „Крайбрежна“ във Велико Търново. Той ще се намира на мястото на бившия наказателен паркинг под Царевец, на мястото има строителна техника и работниците от фирмата изпълнител вече работят. Капацитетът на новия паркинг е 45 места за леки автомобили и 5 паркоместа за автобуси.\r\n„Търновски архитект ще прави парк „Мини Гърция“ в Атина”, е заглавие от трета страница на ежедневника. „СС 20 са увеличение леглата в болницата „Д-р Трейман“  четем на страница четири в изданието. На страница пет е поместен материал със заглавие: “Видеооператорът Александър Филипов рисува като Микеланджело и Дали“. На страница осем пък е публикувано заглавието: “121 диабетици от търновско са търсили инсулин на горещата телефонна линия“.\r\nНа спортната страница на вестник „Янтра Днес“ четем: “Ивайло Нанчев вицешампион по борба“.\r\n„Френски паркинг автомати на слънчеви батерии слагат във Велико Търново“ е тема от първа страница на другия областен ежедневник - “Борба“. Първият паркингавтомат, който е енергийно независим и защитен от вандали, поставят във Велико Търново. Постаментът на устройството, което е на френската фирма Parceon, е оформен до „Алианц“. Днес то ще бъде сложено и ще заработи, информира шефът  на фирмата „Организация и движението, паркинги и гаражи“ Иван Ламбов.\r\n„Сложиха първия филтър на комин в жилище, намалява дима до 95 процента“, е друг акцент от ежедневника. Поставиха първия филтър върху домашен комин. От кметство предвиждат да снябдяват с такива целия град, след като Община Велико Търново стартира пилотен експеримент за по-чист въздух. Съвременен електростатичен филтър за фини прахови частици (ФЧП) бе монтиран върху индивидуална горивна инсталация, намираща се в жилищен дом с отопление на твърдо гориво. Доказаната ефективност на тази система е над 95%, а инсталацията й е лесна – монтира се в горната част на комина и не влияе по никакъв начин на помещенията в жилището, нито на хората.\r\n„Шофьор без книжка на съд за 250 лв. подкуп, искал да почерпи“, “Проф. Розалия Кузманова подаде оставка като зам.-ректор на ВТУ“, “Деца от Белгия, Великобритания и Франция учат в Полски Тръмбеш“ и  “Нашенец прекара четири дни със сина на великия реге певец Боб Марли“, са други заглавия от страниците на всекидневника.\r\n“Наслука със състезател по спортен риболов Мариян Димитров: Топлата зима активизира мирните риби, очаква се да излезе и едрата каракуда“, “Великотърновецът Ивайло Нанчев е вицешампион на България, бронз за горнооряховчанина Мишел Михайлов“ и “Женският тим на “Етър ВТ“ заминава на лагер в Конин“, са акцентите от спортната страница на изданието.", "date": "2018.02.21", "title": "Преглед на основните теми във великотърновския печат"}
{"url": "http://www.focus-news.net/news/2018/02/21/2490964/radio-svobodna-evropa-makedoniya-vmro-dpmne-nyama-da-podkrepi-izmenenie-na-konstitutsiyata-za-promyana-na-imeto-na-makedoniya.html", "text": "Председателят на опозиционната ВМРО-ДПМНЕ Християн Мицкоски заяви, че партията няма да подкрепи въвеждането на изменения в Конституцията с цел промяна на името на страната, въпреки че ще даде подкрепата за решение на спора с Атина, предава Радио „Свободна Европа“ в местната си редакция.\r\nАко се стигне до взаимно приемливо решение, според Мицкоски то трябва да бъде подложено на референдум. В интервю за ТВ24 той добави, че ВМРО-ДПМНЕ няма да бъде ничие алиби в случай на провал на преговорите с Атина. Мицкоски не отговори обаче на въпрос дали партията му ще подкрепи решението при гласуването му в парламента. Когато настъпи моментът, ВМРО-ДПМНЕ ще обяви позицията си, подчерта лидерът на партията.Тереза Герова", "date": "2018.02.21", "title": "Радио „Свободна Европа“ (Македония): ВМРО-ДПМНЕ няма да подкрепи изменение на Конституцията за промяна на името на Македония"}
{"url": "http://www.focus-news.net/news/2018/02/21/2490971/dimitar-margaritov-kzp-potrebitelite-da-prevarnat-izobilieto-ot-oferti-za-krediti-v-predpostavka-za-po-golyam-i-informiran-izbor.html", "text": "Ние сме заливани понякога доста агресивно в онлайн пространството и ефира на медиите от всякакви оферти за бързи кредити. В това няма нищо лошо, ако го разглеждаме като възможност да избираме. Това заяви председателят на Комисията за защита на потребителите (КЗП) Димитър Маргаритов в предаването „Преди всички” по БНР, съобщиха от КЗП. Не бива обаче да се спираме на първата възможна оферта, изкушени от анонса за 0% лихва, а да се вникне в смисъла на посланието и да се направи съпоставка дори при остра необходимост от получаване на такъв заем, добави той.  \r\nМаргаритов разясни, че когато кредитът стане предсрочно изискуем, независимо поради каква причина, кредитодателят има право да изиска само тази част от лихвата, която е начислена за периода на ползване на кредита. „Има хипотези, при които при определено неизпълнение кредиторът може да изиска предсрочно погасяването на цялата сума. Но и в този случай няма как да се иска лихвата за периода, в който кредитът вече няма да е дължим, защото ще е предсрочно погасен. Освен това не може да се изискват и всякакви други такси за неговото управление. По закон годишният процент на разходите (лихвите и всички други допълнителни плащания извън главницата) не могат да превишават 50% от размера на главницата на годишна база”, допълни председателят на КЗП. \r\nИма случаи на неправомерно изтеглени кредити, особено в онлайн средата. Тогава засегнатият следва да се обърне към органите на реда за установяване на обстоятелствата, при които това се е случило. Така ще може впоследствие да бъдат предприети необходимите мерки от него да не се изискват суми, които не дължи. \r\nПредседателят на КЗП коментира и отпадането на блокирането на географски признак, преди което при онлайн пазаруване потребителите можеше да бъдат прехвърляни от един сайт на друг, където условията са различни, макар да е възможно стоките да са същите. „Вероятно това е пазарна стратегия на търговците, които са ограничили офертите си за определена територия – част от Европейския съюз, а на друга територия – също част от ЕС, са преценили, че не могат да предложат или че не искат да предложат същите условия”, каза Маргаритов. \r\nПо повод наблюденията, че геоблокирането е най-разпространено при домакинските електроуреди – 86%, а в сферата на услугите – при резервации онлайн и в развлекателния сектор председателят на КЗП изрази предположение, че това е защото търговците са направили сметки, които са били изгодни преди всичко за тях. „Не може да бъде така, защото потребителите – граждани на ЕС, би трябвало да имат еднакви права, независимо на територията на коя държава живеят. Дори да става въпрос за допълнителни разходи, свързани с доставка или с невъзможност за складиране на определени стоки – в случая битовите електроуреди може би заради техния обем в складови бази, това е преценка, която трябва да бъде преизчислена. Действащата уредба сваля важна граница и показва много ясно, че не може да има каквито и да било дискриминационни критерии по потребителски признак”, категоричен бе Маргаритов. \r\nПредседателят на КЗП обобщи, че в името на тази идея е и целият пакет от мерки – отпадането на таксите за транзакции при покупки с банкови карти в ЕС и възможността националните контролни органи да свалят онлайн съдържание, противоречащо на новите правила. „Той способства за изравняването на правата и възможността гражданите на ЕС да пазаруват свободно това, което са набелязали на цените, на които им се предлага най-изгодно”, заключи Маргаритов.", "date": "2018.02.21", "title": "Димитър Маргаритов, КЗП: Потребителите да превърнат изобилието от оферти за кредити в предпоставка за по-голям и информиран избор"}
{"url": "http://www.focus-news.net/news/2018/02/21/2490973/shumen-samodelno-orazhie-pistolet-40-boyni-i-27-lovni-patroni-sa-izzeti-ot-doma-na-59-godishen-mazh-ot-selo-madara.html", "text": "На 20 февруари 2018 г. около 10:00 часа е извършено претърсване в дома на 59-годишния А. А. от село Мадара. Това съобщиха от ОДМВР-Шумен. Иззети са самоделно оръжие, пистолет с надпис „EKOL” 40 бойни и 27 броя патрони, както и други части от огнестрелни оръжия. Започнато е досъдебно производство. Предстои назначаването на експертизи. Работата по случая продължава.", "date": "2018.02.21", "title": "Шумен: Самоделно оръжие, пистолет, 40 бойни и 27 ловни патрони са иззети от дома на 59-годишен мъж от село Мадара"}
{"url": "http://www.focus-news.net/news/2018/02/21/2490975/shumen-80-godishna-zhena-ot-grada-e-stanala-zhertva-na-telefonna-izmama-s-blizo-3000-leva.html", "text": "На 20 февруари 2018 г. в ОДМВР-Шумен е получен сигнал, че е измамена 80-годишна жена от град Шумен. Възрастната жена гостувала на своя позната, когато позвънил стационарния телефон. Гостенката отговорила на обаждането, понеже нейната приятелка имала здравословен проблем. Това съобщиха от ОДМВР-Шумен. В хода на разговора я питали имали парични средства и след като отговорила положително я убедили, че парите ще бъдат взети от измамници. 80-годишната жена предоставила информация за мобилния и домашния си телефон. Посетила банков офис и изтеглила парична сума, която да хвърли от тераса на дома си с цел да бъдат задържани измамниците. Около 17:00 часа хвърлила сумата от 2950 лева. Започнато е досъдебно производство.", "date": "2018.02.21", "title": "Шумен: 80-годишна жена от града е станала жертва на телефонна измама с близо 3000 лева"}
{"url": "http://www.focus-news.net/news/2018/02/21/2490951/zam-predsedatelyat-na-parlamenta-valeri-zhablyanov-motivite-za-ostavkata-mi-pokazvat-yuridicheska-i-politicheska-bezpomoshtnost.html", "text": "Мотивите, които представи Данаил Кирилов, подписани от Цветан Цветанов, са образец на политически произвол, фактологическо слабоумие и политическа безпомощност. Това заяви от парламентарната трибуна народният представител от „БСП за България” и зам.-председател на парламента Валери Жаблянов, по време на дебатите по исканата му от парламентарното мнозинство оставка, предаде репортер на Агенция „Фокус”. „За първи път виждам мотиви, в които няма посочен нито един член от Правилника за работа на Народното събрание, който да представя отстраняването на председателя и зам.-председателите от длъжност. Нито един член. Посочен е само чл. 155, който няма никаква връзка с днешната дискусия и с проекта на решение”, коментира Жаблянов.\r\nСпоред него мотивите за исканата му оставка показват още юридическа и политическа безпомощност.\r\n„28 години от демократичното управление на България е един проспан и пропуснат период за българската десница. Един период, в който българската десница е готова във всеки момент да се фашизира, но никога да се демократизира”, посочи още Валери Жаблянов от парламентарната трибуна. \r\nТой се обърна към управляващите с думите: „Управлявате пряко волята на народа и ще платите за това”. „Водим се от разбирането, че да си опозиция не е недостатък, защото опозицията коригира управлението”, допълни още той. \r\nИван ЛАЗАРОВ", "date": "2018.02.21", "title": "Зам.-председателят на парламента Валери Жаблянов: Мотивите за оставката ми показват юридическа и политическа безпомощност"}
{"url": "http://www.focus-news.net/news/2018/02/21/2490950/georgi-mihaylov-bsp-zdraveopazvaneto-ne-se-upravlyava-ot-zdravniya-ministar-a-ot-kragove-sas-seriozni-finansovi-interesi.html", "text": "Дебатът за бюджета на НЗОК започна още при формирането на държавния бюджет. Касата има сериозни задължения към други институции в рамките на ЕС. На 02.11.2017 г, на заседание на финансовата и здравната комисия БСП постави проблема, но той беше пренебрегнат. Това каза народният представител от ПГ на „БСП за България” проф. Георги Михайлов пред БНТ, съобщиха от пресцентъра на БСП. Той добави, че всички  проблеми, които са пренебрегнати от управляващите тогава, днес започват да се появяват един след друг. „Резервът на НЗОК беше сведен до много сериозен минимум -  около 3% от всички средства на касата. Дори да приемем, че в тези 3% са включени 70-те млн. лв. задължения на касата, в края на годината ще се стигне до сериозен финансов дефицит в бюджета й”, добави народният представител. Михайлов обяви, че  в края на миналата година е имало срещи с немската каса, задълженията, към която са над 120 млн. лв. Към австрийската и френската каса задълженията са съответно- над 20 млн.лв. и над 12 млн. лв. \"В системата има сериозни дефекти, които БСП показа и министърът на здравеопазването призна, че моделът трябва да бъде сменен”, добави още той. Михайлов каза още, че търгът за електронната търговия на лекарства буксува заради жалби, електронното здравеопазване също. „Говорим, че това е много важно, но не виждаме конкретни мерки, за да бъдат решени проблемите”, заяви той.  Георги Михайлов бе категоричен, че българското здравеопазване не се управлява от здравния министър или правителството, а от кръгове, които имат сериозни финансови интереси.\r\nБСП  не вижда никакви основания за отстраняването на Валери Жаблянов\r\n„Народният съд е създаден по решение на антихитлеристката коалиция, според чл.5 от Парижкия мирен договор. Има го във всички, участвали във войната, държави”, поясни Михайлов.  „Когато чухме изказвания, че „депутатите в ляво са опръскани с кръв” не поискахме оставки от ГЕРБ, защото всеки има право на лично мнение, Валери Жаблянов също”, категоричен бе той.  Народният представител припомни, че БСП е направила корекция в своята декларация, водена от това, че нацията трябва да се обединява. „БСП,  не вижда никакви основания, дори и в правилника на НС, за отстраняването на Валери Жаблянов заради изказването на негово лично мнение”, заяви Георги Михайлов.", "date": "2018.02.21", "title": "Георги Михайлов, БСП: Здравеопазването не се управлява от здравния министър, а от кръгове със сериозни финансови интереси"}
{"url": "http://www.focus-news.net/news/2018/02/21/2490962/dzhema-grozdanova-gerb-narodniyat-sad-e-politicheska-chistka-instrument-za-razprava-i-za-teror.html", "text": "„Народният съд“ е политическа чистка, инструмент за разправа и за терор. Това каза депутатът от ГЕРБ Джема Грозданова по време на дебатите по искането за оставка на Валери Жаблянов като зам.-председател на парламента, предаде репортер на Агенция „Фокус“. „Това не е съд, не само защото не съществува в правната система на България, а и защото „съдиите и обвинителите“ получават нареждания от БКП кой да бъде осъден и каква присъда да получи“, обърна се тя към БСП. „Казвам това към младите хора от Софийския университет, които днес са в зала“, коментира Джема Грозданова. „Народният съд“ дори не е квази съд. Затова ще подкрепя оставката на Валери Жаблянов, а не по другите причини, колкото и да казваме, че нарушаваме правилника“, заяви тя.\r\nБиляна ИВАНОВА", "date": "2018.02.21", "title": "Джема Грозданова, ГЕРБ: „Народният съд“ е политическа чистка, инструмент за разправа и за терор"}
{"url": "http://www.focus-news.net/news/2018/02/21/2490954/georgi-svilenski-bsp-motivite-za-ostavkata-na-zamestnik-predsedatelya-na-narodnoto-sabranie-valeri-zhablyanov-sa-praven-absurd.html", "text": "За първи път в историята на Народното събрание ще бъде свален заместник-председател заради негови мнения. Това заяви зам.- председателят на ПГ на „БСП за България” Георги Свиленски по БТВ по повод исканата оставка от управляващите на Валери Жаблянов, съобщиха от пресцентъра на БСП.\r\nПо думите му Луков марш е последният мотив за искане на оставката на Валери Жаблянов. „Фактът, че мотивът в декларацията - Луков марш, е последният техен мотив за искането на оставка, показва колко нелепи са всички мотиви. Ако това беше основният мотив, то той трябваше да е на първо място”, категоричен бе Свиленски. По думите му истинският мотив е изречен от Цветан Цветанов вчера. „Той каза, че не може зам.-председател от друга партия да има различно мнение от председателството на Народното събрание”, подчерта Свиленски и обясни, че по Конституция такъв орган няма председателство, а и по Правилника на НС орган Председателство няма и всеки народен представител е свободен да изразява мненията си. „Мотивите за оставката са правен абсурд”, категоричен бе Свиленски.", "date": "2018.02.21", "title": "Георги Свиленски, БСП: Мотивите за оставката на заместник-председателя на Народното събрание Валери Жаблянов са правен абсурд"}
{"url": "http://www.focus-news.net/news/2018/02/21/2490976/burgas-trup-na-mazh-e-izpluval-pred-zavedenie-v-rayona-na-ekspozitsionen-tsentar-florata.html", "text": "Труп на мъж е изплувал пред заведение в района на Експозиционен център „Флората“. Това съобщи за Радио „Фокус“-Бургас говорителят на ОДМВР-Бургас Цветелина Рандева. Сигналът за инцидента е подаден в полицията около 07.00 часа днес. Изпратеният на място екип установява самоличността на загиналия. Това е 81-годишен мъж, живеещ в к-с „Лазур“. Той излязъл от дома си около 05.20 часа с идеята да сложи край на живота си, тъй като страдал от тежко заболяване. Мъжът оставил предсмъртна бележка.\r\nМария РУСЕВА", "date": "2018.02.21", "title": "Бургас: Труп на мъж е изплувал пред заведение в района на Експозиционен център „Флората“"}
{"url": "http://www.focus-news.net/news/2018/02/21/2490978/vidin-tezhkotovaren-kamion-se-e-obarnal-na-glaven-pat-e-79-pri-razklona-za-selo-ivanovtsi.html", "text": "Тежкотоварен камион  се е обърнал на главен път Е-79, съобщи слушател на Радио „Фокус“ – Видин. Инцидентът е станал сутринта, когато лек автомобил с видинска регистрация е тръгнал да изпреварва два тежкотоварни камиона. Насреща е идвал друг тежкотоварен камион и за да не се блъсне челно в лекия автомобил, водачът е отклонил камиона встрани от пътя и се е обърнал. Няма жертви при инцидента, леко е одраскан лекият автомобил. \r\nПътният инцидент е станал при разклона за село Ивановци. В момента с помощта на автокран се вади тежкотоварния камион от канавката. Пътят не е затворен.\r\nАнна ЛОЗАНОВА", "date": "2018.02.21", "title": "Видин: Тежкотоварен камион  се е обърнал на главен път Е-79 при разклона за село Ивановци"}
{"url": "http://www.focus-news.net/news/2018/02/21/2490979/nad-14-000-kasa-kontrabandni-tsigari-sa-izzeti-pri-spetsoperatsii-v-stranata.html", "text": "Над 14 000 къса контрабандни цигари са иззети при спецоперации в страната. Това съобщиха от пресцентъра на МВР. Проверени са търговски обекти и жилища в Бяла Слатина, Любимец, Харманли, Димитровград и Котел. \r\nПродължават специализираните операция срещу контрабандата на акцизни стоки в страната. Вчера, при проверка  в частен дом в Бяла Слатина, са намерени  и иззети 7 580 къса цигари, без български акцизен бандерол. Образувано  е бързо полицейско производство. \r\nЦигари и тютюн без бандерол иззеха полицаи от Любимец, Харманли и Димитровград. При проверки на домове и кафене са конфискувани общо 6 900 къса цигари и 2.1 кг нарязан тютюн, предаден от собствениците с протокол. Съставени са актове по Закона за акцизите и данъчните складове. \r\nПет търговски обекта и частни домове са проверени на територията на Котел. От магазин в село Ябланово се иззети 600 къса цигари, а от жилището на 47-годишната Е.Х. от същото село са намерени 860 къса цигари, без акцизен бандерол. По случаите са образувани бързи производства за извършено престъпление по чл. 234 от НК.", "date": "2018.02.21", "title": "Над 14 000 къса контрабандни цигари са иззети при спецоперации в страната"}
{"url": "http://www.focus-news.net/news/2018/02/21/2490980/die-zeit-vapreki-kritikata-germanskoto-pravitelstvo-prodalzhava-deportiraneto-na-othvarleni-kandidati-za-ubezhishte-ot-afganistan.html", "text": "Федералното правителство на Германия продължава с депортирането на афганистански граждани, чиито молби за убежище са били отхвърлени от компетентните органи, отбелязва националният ежедневник Die Zeit.\r\nФедералното министерство на вътрешните работи организираха полет, който излетя във вторник в 19.40 часа (местно време) от летище край баварската столица Мюнхен в посока Кабул. Машината кацна в афганистанската столица в 10.50 часа (местно време). \r\nНа борда на самолета трябваше да бъдат качени 58 афганистанци. Но вместо това машината излетя с 14 души. Десет от тях са останали в Бавария, срещу шестима други са заведени дела, включително за незаконно притежание на наркотици, нанасяне на телесни повреди и фалшифициране на документи. Не се привежда информация за останалите афганистанци, които е трябвало да върнат обратно в родината им.Агенция „Фокус“ припомня:\r\nБерлин възобнови процедурите по депортирането на отхвърлени бежанци от Афганистан и Пакистан в края на миналата година след дълга пауза. \r\nПървият самолет излетя от летището във Франкфурт на Майн на 6 декември. \r\nЗа 2017 г. от Германия са депортирани 128 афганистанци, всички от които – мъже. Връщането им в родината предизвика спорове, тъй като конфликтът между правителството и талибаните, а също и с джихадистите „Ислямска държава“, поставят под въпрос доколко ситуацията в страната може да бъде определена като сигурна за гражданите.Тереза Герова", "date": "2018.02.21", "title": "Die Zeit: Въпреки критиката – германското правителство продължава депортирането на отхвърлени кандидати за убежище от Афганистан"}
{"url": "http://www.focus-news.net/news/2018/02/21/2490981/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Новина от света на модата и за това как може да се постигнат ниските цени на дрехите. На всички е известно, че за шиенето на облеклата не се използват високоплатени специалисти. Но разследване на британски журналист показва, че водещи вериги използват китайски затворници за шивачи, отбелязва германското издание Der Spiegel.\r\nСред компаниите, уличени в използването на затворническия труд, изпъква името на водещия шведски моден бранд H&M, най-голямата в Европа търговска мрежа за продажби на дрехи на дребно. Друга компания, която фигурира в списъка, е холандската  C&A.\r\nОказва се обаче, че използването на наемници от китайски затвори не е в разрез с международните конвенции. Модните компании сключват договор със затворниците, т.е. те не са принуждавани да работят без заплащане. Много от изтърпяващите наказание  лишаване от свобода всъщност са доволни да работят. От редакцията подчертават обаче, че се обръща малко внимание на подобен тип трудови отношение, което създава предпоставки за нарушения.\r\n*** Българското председателство на Съвета на Европейския съюз призова Германия и още четири държави от Общността да премахнат възможно най-скоро стационарния контрол по националните си граници, отбелязва водещият ежедневник Die Welt.\r\nМинистърът на външните работи на България и вицепремиер Екатерина Захариева заяви за изданието, че страните от ЕС Австрия, Германия, Дания, Швеция и Норвегия, която не е част от ЕС, могат да извършват проверките по вътрешните граници в Шенгенското пространство до май 2018 г. с оглед на бежанската криза и произтичащите от нея проблеми със сигурността. „Би било много полезно, ако след това тези страни не разширяват граничния контрол“, подчерта първият дипломат на София, като допълни, че границите на Шенгенското пространство трябва да останат отворени, за да не бъдат нанесени щети на икономиките. \r\n„Контролът по вътрешните граници е в противоречие с европейските ценности за неограничена свобода на движение\", отбеляза Захариева.\r\nГермания разшири контрола си по вътрешните граници на 12 ноември 2017 г. за още шест месеца. Като причина федералният вътрешен министър Томас де Мейзиер (ХДС) изтъкна „напрегнатата ситуация със сигурността\" в резултат на „драматичните терористични атаки\". Проверките се извършват на германско-австрийската сухопътна граница и на полети от Гърция до Германия.\r\nМиналата седмица министърът на вътрешните работи на Бавария Йоахим Херман, заедно с австрийския си колега Херверт Кикл, поискаха ново удължаване на проверките. В Шенгенското пространство такива са възможни само в изключителни случаи. От септември 2015 г. в Германия отново са в сила стационарните проверки по границите. \r\nЗа първи път правителството в София сега определи конкретна дата за предвиденото включване на България в Шенгенското пространство: „Ние очакваме, че страните от ЕС ще дадат до края на тази година зелена светлина за присъединяването на България към Шенгенското пространство. Ние отговаряме на всички критерии. Ние правим много, за да подсигурим успешно външните граници на ЕС\", категорична бе Захариева.\r\n*** Федералното правителство на Германия продължава с депортирането на афганистански граждани, чиито молби за убежище са били отхвърлени от компетентните органи, отбелязва националният ежедневник Die Zeit.\r\nФедералното министерство на вътрешните работи организираха полет, който излетя във вторник в 19.40 часа (местно време) от летище край баварската столица Мюнхен в посока Кабул. Машината кацна в афганистанската столица в 10.50 часа (местно време). \r\nНа борда на самолета трябваше да бъдат качени 58 афганистанци. Но вместо това машината излетя с 14 души. Десет от тях са останали в Бавария, срещу шестима други са заведени дела, включително за незаконно притежание на наркотици, нанасяне на телесни повреди и фалшифициране на документи. Не се привежда информация за останалите афганистанци, които е трябвало да върнат обратно в родината им.\r\nБерлин възобнови процедурите по депортирането на отхвърлени бежанци от Афганистан и Пакистан в края на миналата година след дълга пауза. \r\nПървият самолет излетя от летището във Франкфурт на Майн на 6 декември. \r\nЗа 2017 г. от Германия са депортирани 128 афганистанци, всички от които – мъже. Връщането им в родината предизвика спорове, тъй като конфликтът между правителството и талибаните, а също и с джихадистите „Ислямска държава“, поставят под въпрос доколко ситуацията в страната може да бъде определена като сигурна за гражданите.\r\n***", "date": "2018.02.21", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/02/21/2490983/kyustendil-bez-problemi-i-izchakvane-se-osashtestvyava-preminavaneto-prez-gkpp-gyueshevo.html", "text": "Без проблеми и изчакване се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия.\r\nВенцеслав ИЛЧЕВ", "date": "2018.02.21", "title": "Кюстендил: Без проблеми и изчакване се осъществява преминаването през ГКПП „Гюешево”"}
{"url": "http://www.focus-news.net/news/2018/02/21/2490969/vladimir-toshev-gerb-ako-izkazvaneto-na-valeri-zhablyanov-ne-e-komunisticheska-tirada-i-toy-ne-e-darvena-komunisticheska-glava-az-se-izvinyavam.html", "text": "Ако това, което чухме в продължение на 25 минути тук, не е комунистическа тирада и болшевизация на БСП и Валери Жаблянов не е дървена комунистическа глава, аз се извинявам. Това заяви от парламентарната трибуна народният представител от ПГ на ГЕРБ Владимир Тошев по време на дебатите по исканата от управляващото мнозинство оставка на зам.-председателят на парламента Валери Жаблянов, предаде репортер на Агенция „Фокус”. Тошев взе процедура по лично обяснение, защото бе поименно споменат от Валери Жаблянов по време на неговото изказване заради реплика от място. „Аз не псувам. Ако дървена комунистическа глава е псувня, се извинявам. Искам да ви кажа защо го казах. Моят баща е лежал 22 месеца в Белене, осъден от дядото, бащата или чичото на Жаблянов”, коментира Владимир Тошев. „6 вола, 4 коня и 62 овци е продал дядо ми, за да откупи баща ми от Белене, за да излезе бащи ми жив и да ме има мен на този свят”, допълни той.\r\nИван ЛАЗАРОВ", "date": "2018.02.21", "title": "Владимир Тошев, ГЕРБ: Ако изказването на Валери Жаблянов не е комунистическа тирада и той не е дървена комунистическа глава, аз се извинявам"}
{"url": "http://www.focus-news.net/news/2018/02/21/2490984/andrey-kovachev-gerbenp-balgariya-tryabva-da-se-vazpolzva-ot-transportnata-revolyutsiya.html", "text": "Българският евродепутат д-р Андрей Ковачев (ГЕРБ/ЕНП) бе домакин на конференция на високо равнище за бъдещето на нисковъглеродната мобилността в Европа под наслов „Зареждане на бъдещето на Европа: как преходът от петрол подсилва икономиката“. Това съобщиха от пресцентъра на ПП ГЕРБ.\r\n„Преходът към чисти коли може да намали зависимостта ни от внос на петрол за сметка на местно произведена енергия. В момента ЕС внася почти 90% от петрола, който консумира, като голяма част от него се използва за транспорт. Другото предимство от по-масовото навлизане на електромобили е подобряването на качеството на въздуха в градските райони. Въздушното замърсяване крие сериозни рискове за здравето и е необходимо да се вземат мерки. Заедно с бързото технологично развитие това задвижва един двигател за промяна в автомобилния сектор и България трябва да се позиционира, така че да може да се възползва от нея. Радвам се, че подобряването на качеството на въздуха е приоритет за Българското председателство, а освен това Министерството на икономиката работи по стратегия за насърчаване на електромобилността и изграждането на необходимата инфраструктура“, коментира Ковачев.\r\nСъбитието събра на едно място представители на автомобилната индустрия, неправителствени организации и институциите, отговорни за разработването на национални и европейски политики в областта. Заместник-председателят на Европейската комисия Марош Шефчович беше един от основните оратори по темата. В своето изказване той подчерта, че бързото технологично развитие предизвиква истинска революция в транспортния сектор, което открива нови хоризонти за европейската индустрия, но също така крие рискове от изоставане спрямо световната конкуренция. Други части на света като Азия и САЩ вече се утвърждават като лидери в производството на електромобили и европейската индустрия трябва да се адаптира към тези глобални развития, ако не иска да загуби своята конкурентоспособност. В Европейския съюз транспортният сектор е отговорен за повече от една четвърт от въглеродните емисии и има ключова роля в декарбонизацията на икономиката", "date": "2018.02.21", "title": "Андрей Ковачев, ГЕРБ/ЕНП: България трябва да се възползва от транспортната революция"}
{"url": "http://www.focus-news.net/news/2018/02/21/2490985/sliven-zamestnik-kmetat-pepa-chilikova-otkri-spetsializirano-obuchenie-za-politsai-prokurori-i-uchiteli.html", "text": "В Сливен се проведе специализирано обучение за полицаи, прокурори и учители по информационни технологии, на тема „Противодействие на трафика на деца чрез Интернет и на онлайн сексуалното изнудване и принуда”, с лектор Любомир Тулев – експерт „Киберсигурност“ . Организатори на обучението са Местната комисия за борба с трафика на хора – Сливен и Националната комисия за борба с трафика на хора (НКБТХ). Това съобщиха от пресцентъра на Община Сливен. Обучението бе открито от Пепа Чиликова – заместник-кмет на Сливен с ресор „Хуманитарни дейности” и председател на Местната комисия за борба с трафика на хора (МКБТХ), която приветства организаторите и участниците, и постави акцент върху това, че децата са най-уязвимата социална група и най-честите жертви на насилие, експлоатация и принуда в интернет.\r\nРисково е не само споделянето на много лична информация в социалните мрежи, но и качването на сексуално провокативни изображения и текстове, както и участието в онлайн чатове с непознати. Този тип поведение всъщност разкрива емоционална уязвимост и несигурност, което привлича вниманието на педофили и трафиканти.\r\nИменно поради тази причина МКБТХ – Сливен организира специализираното обучението „Противодействие на трафика на деца чрез Интернет и на онлайн сексуалното изнудване и принуда” с цел повишаване квалификацията на професионалистите, във връзка с актуалните тенденции в извършването на престъплението трафик на хора.\r\nВ рамките на обучението Любомир Тулев – експерт „Киберсигурност“ към АМАТАС ЕАД, запозна участниците с актуалните тенденции в престъпленията с деца в интернет, като бяха разгледани формите и методите на сексуално посегателство и други заплахи за децата в интернет, както и тъмният интернет, като средство за набиране на деца с цел трафик и въвличане в проституция. В отделни сесии се постави акцент върху политиките за превенция и „open source” техники за търсена на информация.\r\nВсички участници получиха сертификат за успешно преминато обучение, връчен от Пепа Чиликова.", "date": "2018.02.21", "title": "Сливен: Заместник-кметът Пепа Чиликова откри специализирано обучение за полицаи, прокурори и учители"}
{"url": "http://www.focus-news.net/news/2018/02/21/2490977/nadya-taneva-sotsialno-podpomagane-plovdiv-trigodishnite-bliznatsi-ot-plovdiv-sa-zhertva-na-nasilie-zaradi-neglizhiraneto-im.html", "text": "Тригодишните близнаци Стефан и Габриела от Пловдив са жертва на насилие. Това каза за Радио „Фокус”-Пловдив Надя Танева, директор на Дирекция „Социално подпомагане”-Пловдив. По думите на Танева изводът за това се прави от неглижирането на децата. „По Закона за закрила на детето акт на насилие е не само физическото, а и психическо, емоционално, както и неглижирането”, посочи тя. „Към настоящия момент, това което се вижда у децата за нас означава, че те са били обект на форма на насилие, като са били неглижирани”, добави Танева. Според нея видимо децата са в недобро физическо състояние, както и емоционално и психическо. „Момиченцето тежи едва 9 кг, не може да говори и да ходи. Това означава, че е имало системно неглижиране на децата от страна на родителите“, подчерта Танева.\r\nВ момента социалните работници се опитват да се свържат с бащата на децата, който е в Германия. Техни колеги са и в дома на семейството, където разговарят с майката. Засега няма информация дали майката не е била изоставена с децата си.\r\nВ 11.00 часа социалните работници ще проведат съвещание, за да преценят дали майката е в състояние да се грижи за децата си. „Ако се докаже, че не може да се грижи за тях, най-вероятно те ще бъдат настанени в приемно семейство“, каза Танева.\r\nМомченцето е в болница с тежка травма и е в кома.\r\nВ 12.30 часа директорът на Дирекция „Социално подпомагане” в Пловдив ще даде пресконференция по случая.\r\nЦветана ТОНЧЕВА", "date": "2018.02.21", "title": "Надя Танева, „Социално подпомагане“-Пловдив: Тригодишните близнаци от Пловдив са жертва на насилие, заради неглижирането им"}
{"url": "http://www.focus-news.net/news/2018/02/21/2490986/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес „Районният прокурор хвърли оставка“. Районният  прокурор  на Пазарджик Георги Кацаров е подал  оставка.  Не стана  ясна  какви  са  мотивите  за  този  ход  от  страна  на държавния обвинител. Кацаров  е  втори  мандат  районен прокурор. Той  самият  отказа  да  коментира  причините за  това  негово  волеизлияние. Кацаров ще напусне поста районен прокурор, но остава  в системата  като  редови прокурор. Колегите му имат много добро мнение за него. Твърдят, че не е било редно да се оттегля,  защото е стабилизирал  прокуратурата  като екип  и  не  е  допуснал  да  се усетят    сътресения след смъртта  на  предшественика му.\r\n„Икономиката ще подготвя съдебни администратори“, научаваме от втора страни на изданието.  Специалност „Съдебна администрация“  открива  от  следващата  учебна година  Професионалната гимназия  по  икономика  и мениджмънт    в    Пазарджик.  Според  директора Таня  Благова  тази  специалност  е  съвсем  нова  и хубава. Все още няма  утвърден  от  Министерството   на   образованието  и  науката  учебен план за нея, но в училището знаят с какво ще се занимават    бъдещите    им ученици.  Като  разговаряхме  с администрацията  и  председателя на съда в Пазарджик,  стана  ясно,  че  вземат служители със средно образование,  които  после се изпращат на специално обучение. За съда ще бъде идеално   да   има   такава специалност,  защото  при тях ще постъпват на работа обучени кадри.\r\n„Сливат за добро две училища“, ни информира от трета страница вестника. Община  Пещера   започва сливане   на Основно  училище  „Любен Каравелов“  и  Професионалната гимназия по лека промишленост  и  машиностроене  „Васил  Левски“  в  Обединено  училище.  Те  използват  обща сграда. Преобразуването  не изисква   допълнителни средства  от  общинския или  училищния  бюджет. Освен това ще бъдат запазени  работните  места на педагозите. През последните години  е  трайна  тенденцията учениците  в  Професионалната  гимназия  да  не завършват 12. клас. Към момента в нея са записани  139  средношколци  в дневна  и  вечерна  форма на  обучение.  Въпреки добрите  специалности, които предлага, ученици- те,  предимно  от  ромски произход,  имат  много неизвинени   отсъствия. Често отпадат поради заминаване в чужбина, ранно раждане или ранно започване на работа.", "date": "2018.02.21", "title": "Преглед на основните теми в пазарджишкия печат"}
{"url": "http://www.focus-news.net/news/2018/02/21/2490988/vidin-mokri-sa-patnite-nastilki-v-oblastta-prodalzhava-da-vali-slab-mokar-snyag.html", "text": "Мокри са пътните настилки във Видинска област, продължава да вали слаб мокър сняг, който не се задържа, каза за Радио „Фокус“ – Видин дежурният служител в Областно пътно управление – Видин. Натоварен е трафикът по главен път Е-79 в областта в посока от и за граничен пункт „Дунав мост 2“, най-много автомобили се движат в участъка между Видин и Дунавци. \r\nВ областния град трафикът е интензивен на входно изходните артерии на града, в централната част и по бул. „Панония“. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост.\r\nАнна ЛОЗАНОВА", "date": "2018.02.21", "title": "Видин: Мокри са пътните настилки в областта, продължава да вали слаб мокър сняг"}
{"url": "http://www.focus-news.net/news/2018/02/21/2490990/kardzhali-zadarzhani-sa-trima-dushi-blaskali-sluzhiteli-na-reda-pri-opit-za-osuetyavane-na-politseyska-proverka.html", "text": "Трима души са задържани в Районно управление на МВР-Кърджали за опит за осуетяване на полицейска проверка и оказана съпротива срещу служителите на реда. Това съобщиха от пресцентъра на МВР. Инцидентът е станал снощи, около 21 часа, на ул.“Добруджа“ в областния център. \r\nДвама полицаи поискали документи за проверка на трима мъже на 42, 45 и 48 години. Освен че отказали за представят личните си карти, тримата се нахвърлили с ругатни и блъскали полицейските служители, изпълняващи задълженията си по охрана на обществения ред. Мъжете са задържани с полицейска мярка за 24 часа в полицейското управление. \r\nОбразувано е досъдебно производство по чл.325, ал.2 от Наказателния кодекс за хулиганство, съпроводено със съпротива срещу орган на властта.", "date": "2018.02.21", "title": "Кърджали: Задържани са трима души, блъскали служители на реда при опит за осуетяване на полицейска проверка"}
{"url": "http://www.focus-news.net/news/2018/02/21/2490991/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Гръцките медии обърнаха голямо внимание на „бомбастичното\" изявление на лидера на кабинета в Тирана Еди Рама относно необходимостта от общ президент на Албания и Косово, определено от тях като „възстановяване на призрака на Велика Албания\", отбелязва скопското електронно издание „Вечер“.\r\n„Призракът на Велика Албания отново се събужда, за да се превърне в реалност\" или „Еди Рама мечтае като Ердоган; Границите на сърцето един ден ще се превърнат в реалност\", са само някои от заглавията в гръцките медии по повод изявлението на Рама, направено навръх 10-та годишнина от обявяването на независимостта на Косово. \r\nСредствата за масова информация обръщат специално внимание на реакцията на Брюксел, откъдето разтълкуваха коментарите на Рама като политическа намеса в съседните страни, която не допринася за изграждането на добросъседски отношения, и която е в ущърб на европейската интеграция на двете страни.\r\nВ същото време медиите в Гърция твърдят, че изявлението на албанския министър-председател е получило отрицателни коментари от част от албанската политическа сцена, за която „идеята на Рама е по-скоро опит да се направи медийно шоу\".\r\nПо повод 10-та годишнина от обявяването на независимостта на Косово Рама заяви, че общият президент за Албания и Косово ще бъде най-добрият пример за единство между двете страни, и че това може да се осъществи след десет години, припомнят от редакцията.\r\n*** В ексклузивно интервю за телевизионния канал Skai, излъчена късно във вторник вечерта, еврокомисарят по миграцията Димитрис Аврамопулос, един от 10-те гръцки политици, уличени във взимане на подкупи от швейцарския производител на лекарства „Новартис“, заяви, че няма какво да крие и е готов да бъде разследван, за да бъде разплетена аферата, отбелязва електронното издание Ekathimerini.\r\n„Справедливостта ще говори до момента, в който онези мръсници, които създадоха тази конспирация, ще се окажат на подсъдимата скамейка\", заяви Аврамопулос, който бе министър на здравеопазването в Гърция в периода от 2006 до 2009 година.\r\nГръцкият политик увери, че няма какво да крие, така както и останалите, чиито имена бяха замесени в скандала, разтърсил обществото в южната ни съседка.\r\nАврамопулос защити и бившия консервативен премиер Костас Караманлис, в чийто кабинет той бе здравен министър на Гърция.\r\n„Караманлис е отговорен политик. Той бе много добър премиер и бе информиран по всички въпроси\", подчерта Аврамопулос, като добави, че Караманлис е дал „конкретни указания по тези въпроси\".\r\nДвама бивши премиери на Гърция и осем бивши министри се оказаха в центъра на голям фармацевтичен скандал. Сред замесените фигурират имената на бившия министър-председател Андонис Самарас и на директора на Централната банка Янис Стурнарас, а също и това на еврокомисаря по миграцията Димитрис Аврамопулос. \r\nСъгласно разпространената информация, в периода от 2006 г. до 2015 г. швейцарският фармацевтичен гигант „Новартис\" е давал подкупи на гръцки държавни служители с цел в местните болнични заведения да бъдат издавани по-голям брой рецепти, в които се предписват негови лекарства. Проведено е разследване срещу директора на филиала „Новартис\" в Гърция. \r\nПо-рано европейският комисар по миграцията Димитрис Аврамопулос заяви, че ще заведе съдебно дело във Върховния съд на Гърция, като настоя органът да разкрие защитените свидетели, които обвиниха него и други деветима политици във взимане на подкупи от фармацевтична компания „Новартис“, съобщава електронното издание New Europe.\r\nKогато през 2004 г. „Нова демокрация“ спечели парламентарните избори в Гърция, втората министерска длъжност на Аврамопулос бе на министър на здравеопазването и социалната солидарност – пост, който заемаше от 2006 г. до 2009 г. Анонимни свидетели обвиниха Аврамопулос в получаването на подкупи в замяна на закупуването на повече противогрипни ваксини от „Новартис“.\r\nЕвропейският комисар по миграцията обаче отхвърли обвиненията, определяйки свидетелите срещу него като „псевдомъченици“.\r\n*** В посолството на Турция в руската столица Москва е получено писмо, съдържащо бях прах, съобщава вестник Hurriyet.\r\nПредварителните изследвания са показали, че веществото не е опасно, поясни представител на турското посолство Москва. ,\r\nОт миналата седмица насам общо 12 чуждестранни дипломатически мисии в Москва съобщиха за получаването на пликове с бял прах. В нито един от тях съдържащото се вещество не е било опасно. Не е известно кои са подателите.\r\nПликове с прах пристигнаха и в посолствата на България, Нидерландия, САЩ, Италия, Канада и Словения, както и в представителство на ООН в руската столица. Подобни инциденти бяха регистрирани и в други държави.\r\n***", "date": "2018.02.21", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/02/21/2490974/korneliya-ninova-bsp-balgarskata-politicheska-klasa-e-nezryala-da-otseni-madro-istoriyata-si-iskaneto-za-ostavkata-na-valeri-zhablyanov-e-protivokonstitutsionno.html", "text": "Народе, съжалявам, че днес ставате свидетели на това, което показва, че българската политическа класа е незряла да оцени обективно и мъдро историята си и да даде перспектива, да отговори на реалните ви проблеми, да помогне да ги решите и да ви даде надежда. Това каза лидерът на БСП Корнелия Нинова по време на дебатите по искането за оставка на Валери Жаблянов като зам.-председател на парламента, предаде репортер на Агенция „Фокус“. „Искането за предсрочно прекратяване на мандата на Валери Жаблянов е незаконно, тъй като не отговаря на условията на Правилника на Народното събрание, провъзгласен от Конституционния съд за закон“, заяви тя и определи искането за оставка като противоконституцонно. „В ГЕРБ има много достойни и умни хора, които публично изразиха несъгласие с Истанбулската конвенция“, посочи Корнелия Нинова и цитира изказване на депутата от ГЕРБ Георги Марков за Конвенцията. „Има ли двойни стандарти - депутат от БСП изразява несъгласие с международен договор, депутат от управляващото мнозинство изразява несъгласие с международен договор. В първия път това е основание за оставка, а във втория - не“, коментира лидерът на БСП. „Не само, че проявявате двойни стандарти, а нарушавате основни конституционни права“, изтъкна Корнелия Нинова. „Лъжете - Валери Жаблянов стоя прав и спази тишината, която се изисква в минутата мълчание. Единственото, което направи е да предложи към уважението на жертвите на комунизма да прибавим и уважение към жертвите на фашизма“, каза още тя.\r\nБиляна ИВАНОВА", "date": "2018.02.21", "title": "Корнелия Нинова, БСП: Българската политическа класа е незряла да оцени мъдро историята си, искането за оставката на Валери Жаблянов е противоконституционно"}
{"url": "http://www.focus-news.net/news/2018/02/21/2490994/kardzhali-34-godishen-mazh-e-razrushil-s-bager-stalbishte-vodeshto-kam-uchebno-zavedenie-v-kirkovo.html", "text": "Досъдебно производство за разрушаване са стълбище, водещо към учебно заведение в Кирково, е образувано в полицейското управление. Служители на реда забелязали вчера след обяд багерист да разрушава стълбите и извършили проверка. Това съобщиха от ОДМВР-Кърджали. Извършителят на деянието е 34-годишен мъж, който е задържан за срок до 24 часа в полицейското управление в Кирково. Извършен е оглед на мястото на произшествието. Образувано е досъдебно производство по чл.216, ал.1 от Наказателния кодекс за повреда и унищожаване на чуждо имущество. Работата по случая продължава разследващ полицай.", "date": "2018.02.21", "title": "Кърджали: 34-годишен мъж е разрушил с багер стълбище, водещо към учебно заведение в Кирково"}
{"url": "http://www.focus-news.net/news/2018/02/21/2490996/burgas-v-obshtinata-shte-se-provede-preskonferentsiya-s-uchastieto-na-chlenove-na-initsiativniya-komitet-za-izgrazhdane-na-pametnik-na-kan-tervel-na-teritoriyata-na-grada.html", "text": "На 22 февруари /четвъртък/ от 10.30 часа в Заседателната зала на Община Бургас ще се проведе пресконференция. В нея ще участват членове на Инициативния комитет за изграждане на паметник на кан Тервел на територията на град Бургас. Това съобщиха от пресцентъра на Общината. На срещата с медиите ще бъдат съобщени и други инициативи, които са посветени на отбелязването на годишнината от великата битка край Константинопол през 718 година.", "date": "2018.02.21", "title": "Бургас: В общината ще се проведе пресконференция с участието на членове на Инициативния комитет за изграждане на паметник на кан Тервел на територията на града"}
{"url": "http://www.focus-news.net/news/2018/02/21/2490992/kmetat-na-sofiya-yordanka-fandakova-pravitelstvoto-otpusna-151-mln-lv-bezvazmezdno-finansirane-za-rekonstruktsiya-na-tsentralnata-gradska-chast.html", "text": "Правителството отпусна 151 млн. лв. безвъзмездно финансиране за реконструкция на централната градска част. Това каза в началото на правителственото заседание кметът на София Йорданка Фандъкова, предаде репортер на Агенция „Фокус“. „Днес наистина е важен ден за София, както и за нашия екип. Днес подписваме договори за безвъзмездно финансиране за 4 важни проекта за София. Искам да благодаря на първо място на министър-председателя и на цялото правителство за съвместната работа и партньорство, специално да благодаря на министър Нанков и зам.-министър Николова и целия екип на управляващия орган в МРРБ, както и на моя екип. Това са проекти на обща стойност 173,5 млн. лв., като безвъзмездното финансиране е в размер на 151 млн. лв. и Столична община от общинския бюджет съфинансира 23 млн. лв. Проектите са 4, два от тях са големите проекти за градската среда и за столичния градски транспорт. София ще получи средства за цялостна реконструкция и благоустройство на близо 200 дка територия в централната градска част, цялостна реконструкция на ул. „Граф Игнатиев“, заедно с пл. „Славейков“ и съседни улици, както и градинката на „Св. Седмочисленици“, цялостна реконструкция на зоната около храм-паметника „Св. Александър Невски“, частта пред Народното събрание“, обясни Фандъкова. По думите ѝ това е най-представителната част на града, която благодарение на тези средства в следващите 2 години трябва да бъде напълно обновена. „Изключително важен проект за града и подобряването качеството на въздуха е вторият етап от проектът за интегриран столичен градски транспорт. Той включва цялостно обновяване на линията на трамвай №5, като изключим частта около Руски паметник, която беше реконструирана скоро, нови спирки. Първите спирки с видеонаблюдение ще бъдат по линията на трамвай №5, а също така и приоритизация на трамвая пред останалия транспорт - на всички светофари, през които преминава трамвай №5 ще има възможност да се дава предимство на трамвая. Това със сигурност ще увеличи скоростта на трамвая. Разбира се, ще има и изцяло нови мотриси. Процедурата за закупуване на трамваите приключи. В момента има обжалвания в съда“, допълни тя. Фандъкова отбеляза, че това са 13 нови трамвая, като голяма част от тях се надява да бъдат доставени до края на годината. „Ще бъде изцяло реконструирана и линията по ул. „Каменоделска“. Това са 25 км нови трамвайни релси и очакванията ни са това да подобри качеството на обслужване и близо 1,6 млн. пътувания в повече да се осъществяват годишно в тези трамваи. Не по-маловажни са другите два проекта – за социална интеграция“, посочи тя и уточни, че те са на стойност 2,5 млн. лв. Фандъкова обясни, че ще бъдат създадени 7 нови социални услуги, предимно за деца, лишени от родителска грижа и с различни проблеми. „Това е надграждане на проекта за деинституционализация. Столична община беше първата, която закри домовете от стар тип още в края на 2014 г. Изградихме 13 центъра от семеен тип и две защитени и едно преходно жилище. В новите услуги децата ще получават допълнителни грижи и подкрепа, за да могат да се интегрират по-добре в обществото“, каза още Йорданка Фандъкова. \r\nЛюба АЛЕКСИЕВА", "date": "2018.02.21", "title": "Кметът на София Йорданка Фандъкова: Правителството отпусна 151 млн. лв. безвъзмездно финансиране за реконструкция на централната градска част"}
{"url": "http://www.focus-news.net/news/2018/02/21/2490972/vecher-makedoniya-edi-rama-se-opitva-da-varne-prizraka-na-velikata-albaniya-pishat-gratskite-medii.html", "text": "Гръцките медии обърнаха голямо внимание на „бомбастичното\" изявление на лидера на кабинета в Тирана Еди Рама относно необходимостта от общ президент на Албания и Косово, определено от тях като „възстановяване на призрака на Велика Албания\", отбелязва скопското електронно издание „Вечер“.\r\n„Призракът на Велика Албания отново се събужда, за да се превърне в реалност\" или „Еди Рама мечтае като Ердоган; Границите на сърцето един ден ще се превърнат в реалност\", са само някои от заглавията в гръцките медии по повод изявлението на Рама, направено навръх 10-та годишнина от обявяването на независимостта на Косово. \r\nСредствата за масова информация обръщат специално внимание на реакцията на Брюксел, откъдето разтълкуваха коментарите на Рама като политическа намеса в съседните страни, която не допринася за изграждането на добросъседски отношения, и която е в ущърб на европейската интеграция на двете страни.\r\nВ същото време медиите в Гърция твърдят, че изявлението на албанския министър-председател е получило отрицателни коментари от част от албанската политическа сцена, за която „идеята на Рама е по-скоро опит да се направи медийно шоу\".\r\nПо повод 10-та годишнина от обявяването на независимостта на Косово Рама заяви, че общият президент за Албания и Косово ще бъде най-добрият пример за единство между двете страни, и че това може да се осъществи след десет години, припомнят от редакцията.Тереза Герова", "date": "2018.02.21", "title": "„Вечер“ (Македония): Еди Рама се опитва да върне призрака на Великата Албания, пишат гръцките медии"}
{"url": "http://www.focus-news.net/news/2018/02/21/2490982/korneliya-ninova-kam-upravlyavashtoto-mnozinstvo-ako-glasuvate-ostavkata-na-valeri-zhablyanov-shte-sezirame-konstitutsionniya-sad-i-sada-po-pravata-na-choveka-v-strasburg.html", "text": "Оставката на Валери Жаблянов е елементарно отмъщение за оставката на Димитър Главчев. Това заяви от парламентарната трибуна лидерът на БСП Корнелия Нинова в изказването си по време на дебатите по исканата оставка на зам.-председателя на парламента Валери Жаблянов, предаде репортер на Агенция „Фокус”. Нинова припомни, че Димитър Главчев подаде оставка като председател на парламента, за да не бъде пленарната зала празна при посещението на Антонио Таяни. „Това е отмъщение за онази оставка, която беше заслужена заради нарушаване на основни принципи на Конституцията и правовата държава”, обясни Нинова.\r\nТя се обърна към управляващото мнозинство с думите: „Ако днес гласувате оставката на Валери Жаблянов, отивате на Конституционния съд. Ако днес гласувате оставката на Валери Жаблянов, отивате в Съда по правата на човека в Страсбург и ще получите осмата европейска присъда, който ще ви покаже, че Граждани за европейски развитие на България (ГЕРБ) е заглавие, зад което стои диктатура, унищожаване на всяко инакомислие, репресия към всеки различен. На това Българската социалистическа партия ще се противопоставя категорично със всички правови и политически мерки”. Корнелия Нинова посочи, че президентът Румен Радев е прав да казва, че парламентарната република атрофира и обвини ГЕРБ, че дава нов принос в тази атрофия, превръщайки парламента в съд. „Днес това тук е трибунал. Извънредно съдилище срещу инакомислещите”, аргументира се лидерът на БСП. \r\nИван ЛАЗАРОВ", "date": "2018.02.21", "title": "Корнелия Нинова към управляващото мнозинство: Ако гласувате оставката на Валери Жаблянов, ще сезираме Конституционния съд и Съда по правата на човека в Страсбург"}
{"url": "http://www.focus-news.net/news/2018/02/21/2490995/stara-zagora-vremenno-dvizhenieto-pri-km-190-na-am-trakiya-v-posoka-burgas-se-osashtestvyava-samo-v-aktivnata-lenta-poradi-patnotransportno-proizshestvie.html", "text": "Временно движението при км 190 на АМ \"Тракия\" в посока Бургас се осъществява само в активната лента, поради пътнотранспортно произшествие. това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.02.21", "title": "Стара Загора: Временно движението при км 190 на АМ \"Тракия\" в посока Бургас се осъществява само в активната лента, поради пътнотранспортно произшествие"}
{"url": "http://www.focus-news.net/news/2018/02/21/2490998/kardzhali-1237-kg-meso-e-izzeto-ot-nezakonna-klanitsa-v-selo-srednevo.html", "text": "Полицаи от Районно управление на МВР-Кърджали разкриха незаконна кланица в село Среднево. Това съобщиха от ОДМВР-Кърджали. При съвместна проверка вчера със специалисти от Областната дирекция по безопасност на храните в помещение, използвано от 49-годишен мъж, били открити 1237 кг месо. По първоначални данни в района са били изкупувани животни, които били разфасовани на място, а месото предназначено за продажба. След претърсването на помещението е образувано досъдебно производство по чл.350, ал.2 от Наказателния кодекс за нарушени правила при добива, преработката, съхранението или търговията с животни, с което могат да бъдат изложени на опасност животът и здравето на хората. Служителите от Областната дирекция по безопасност на храните са съставили акт по Закона за ветеринарномедицинската дейност. Месото е иззето. Работата по случая продължава.", "date": "2018.02.21", "title": "Кърджали: 1237 кг месо е иззето от незаконна кланица в село Среднево"}
{"url": "http://www.focus-news.net/news/2018/02/21/2490989/dimitar-glavchev-gerb-g-zho-ninova-imayte-malko-sram-sravnyavate-otstranyavaneto-vi-ot-zala-s-9155-nezakonno-izdadeni-prisadi.html", "text": "Уважаеми напускащи зала демократи от БСП, наследници на БКП, не мислех да се изказвам, но г-жо Нинова - имайте малко срам. Как може да се сравнявате вие, отстранена от зала по Правилника на парламента, с незаконно издадени 9155 присъди. Това каза депутатът от ГЕРБ Димитър Главчев в дебатите по искането за оставка на Валери Жаблянов като зам.-председател на парламента, предаде репортер на Агенция „Фокус“. „Вие казвате, че това е реванш. Да, има реванш - искаме реабилитация на хората, които са били незаконно осъдени. Това е реваншът в случая“, заяви той. „Осъдени са незаконно, в противоречие с Търновската конституция, издадени са 9155 присъди. От тях 2730 смъртни и 1305 доживотен затвор“, обясни Димитър Главчев. „Смирете се малко, имайте срам. Много на висок пиедестал се поставяте“, се обърна той към Корнелия Нинова. „Придобихте самочувствие, когато групата ви застана зад вас, което означава, че цялата партия е зад всичко, което направихте- нарушихте Правилника“, посочи депутатът. „Остава да попитаме на какъв език вие от БСП говорите на конете си, всички можем да се сетим какъв е“, коментира той.\r\nБиляна ИВАНОВА", "date": "2018.02.21", "title": "Димитър Главчев, ГЕРБ: Г-жо Нинова, имайте малко срам - сравнявате отстраняването ви от зала с 9155 незаконно издадени присъди"}
{"url": "http://www.focus-news.net/news/2018/02/21/2490987/pg-na-bsp-za-balgariya-napusna-plenarnata-zala-i-nyama-da-uchastva-v-debatite-za-ostavkata-na-valeri-zhablyanov-kato-zamestnik-predsedatel-na-parlamenta.html", "text": "ПГ на „БСП за България” напусна пленарната зала и няма да участва в дебатите за оставката на Валери Жаблянов като заместник-председател на парламента, предаде репортер на Агенция „Фокус”. „Ако оставката на Валери Жаблянов бъде приета, „БСП за България” няма да предлага друг заместник-председател на парламента”, заяви от парламентарната трибуна лидерът на БСП Корнелия Нинова. В изказването си Нинова обяви, че парламентарната ѝ група напуска пленарната зала, няма да участва повече в дебатите и ще се върне единствено за гласуването. \r\n„Нашият заместник-председател е Валери Жаблянов, ще чакаме справедливото му възстановяване на този пост от българския и европейския съд. Над вас, над нас, над всички стои Конституцията, правовата държава, разделението на властите и свободата на човека”, заяви Нинова от трибуната. \r\nИван ЛАЗАРОВ", "date": "2018.02.21", "title": "ПГ на „БСП за България” напусна пленарната зала и няма да участва в дебатите за оставката на Валери Жаблянов като заместник-председател на парламента"}
{"url": "http://www.focus-news.net/news/2018/02/21/2490999/ministar-nikolay-nankov-otpusnatite-151-mln-lv-za-sofiya-se-vrazvat-po-adekvaten-i-obektiven-smisal-s-vsichki-prioriteti-na-pravitelstvoto.html", "text": "Отпуснатите 151 млн. лв. за София се връзват по адекватен и обективен смисъл с всички приоритети на правителството. Това каза министърът на регионалното развитие и благоустройството Николай Нанков в началото на правителственото заседание, предаде репортер на Агенция „Фокус“. „Това са най-видимите проекти за софиянци. Не само за централната градска част, която ще бъде напълно обновена – пространството около пл. „Гарибалди“, пл. „Славейков“ и пл.„Патриарх Евтимий“ по протежение на ул. „Граф Игнатиев“, църквата „Св. Седмочисленици“ с парковото пространство, „Златна София“. Всички тези части ще имат изцяло нов облик за жителите и гостите на София. Градският транспорт - в унисон с политиките, които прави Столична община за ниско въглеродни емисии, ограничаване на парниковите газове, а и като цяло проблемите с атмосферния въздух, фините прахови частици. Парите се връзват в изключително адекватен и обективен смисъл с всички приоритети на правителството“, обясни Нанков. По думите му отделно от това с екипа на Йорданка Фандъкова с днешния акт са договорили 62% от парите, които ще получи София по ОПРР. „Това е изключително голям напредък. С оперативната програма вече с този акт сме със 72% договореност на средствата“, каза още Николай Нанков. \r\nЛюба АЛЕКСИЕВА", "date": "2018.02.21", "title": "Министър Николай Нанков: Отпуснатите 151 млн. лв. за София се връзват по адекватен и обективен смисъл с всички приоритети на правителството"}
{"url": "http://www.focus-news.net/news/2018/02/21/2491001/zam-ministar-tanya-mihaylova-videonablyudenieto-nyama-da-reshi-problema-s-nasilieto-v-uchilishtata-tryabva-da-se-nablegne-na-choveshkiya-faktor.html", "text": "Видеонаблюдението няма да реши проблема с насилието в училищата, трябва да се наблегне на човешкия фактор. Това каза за предаването „Всички в час“ на Радио „Фокус“ зам.-министърът на образованието и науката Таня Михайлова. По думите й темата с насилието в образователната система е изключително важна, но тя трябва да обхваща насилие не само върху деца, но и над всички, работещи в системата, като за решаване на проблема е необходимо прилагането както на крaткосрочни, така и на дълготрайни мерки. \r\n„Видеонаблюдението не е панацея и няма да реши проблема. Това е техническо средство, а в системата работят повече от 120 000 души, включително над 1 милион деца и ученици - всички с различни характери, като е необходимо да се наблегне на човешкия фактор в случая. Важно е да се уповаваме на механизмите за противодействие на насилието и етичния кодекс“, обясни тя. Таня Михайлова коментира още, че като част от дългосрочните мерки педагогическите съвети биха могли да преразгледат скорошните случаи на насилие, търсейки по-различни подходи за справяне с него. „Важно е да се знае, че няма битка между учители и родители, в която залог е детето. Решаването на проблема е ангажимент както на педагозите и институциите, така и на родителите“, каза още зам.-министърът.", "date": "2018.02.21", "title": "Зам.-министър Таня Михайлова: Видеонаблюдението няма да реши проблема с насилието в училищата, трябва да се наблегне на човешкия фактор"}
{"url": "http://www.focus-news.net/news/2018/02/21/2491005/varna-dazhd-vali-v-oblastta-patnite-nastilki-sa-mokri-i-hlazgavi.html", "text": "Мокри и хлъзгави са пътните настилки на територията на Варна и областта, предаде репортер на Радио „Фокус“ – Варна. Времето е облачно, със слаби превалявания. Трафикът по направленията Варна – София, Варна – Бургас е в посока Добрич се извършва без въведени ограничения.\r\nВъв Варна движението е частично натоварено по основните булеварди „Цар Освободител“, „Вл. Варненчик“, „Сливница“, „Република“ и „Хр. Смирненски“, както и по крайезерния път.\r\nРаботи се по изграждането на бул. „Васил Левски“ в участъка от ул. „Подвис“ до ул. „Девня“.\r\nВъв връзка със строително-ремонтни работи и подмяна на подземна инфраструктура е преустановено движението на автомобили по бул. „Цар Освободител“  в отсечката от бул. „Приморски“ до бул. „Княз Борис I“, както и по бул. „Приморски” в обхвата от ул. „Ст. Стамболов” до бул. „Цар Освободител”.  Променено е и в обслужването на линиите на градския транспорт, като са въведени двупосочно маршрутни промени за автобусни линии 17 А, 20 и 39.\r\nВременна организация на движение е въведена и заради ремонта на бул.“Първи май“ в кв. „Аспарухово“, като в участъка от ул.“Св. Св. Кирил и Методий“ до ул.“Георги Стаматов“ за движение е затворено едното платно – от страната на жилищната зона, а трафикът се осъществява двупосочно в другото платно -от страната на парка. Затворен за влизане на автомобили е бул. „Народни будители“ от кръстовището с бул. „Мара Тасева“. Движението в посока център и кв. „Галата“ се осъществява двупосочно по новоизграденото северно платно на булеварда. По трасето на бул. ”Мара Тасева“ са предвидени временни автобусна спирка в двете посоки, които ще заместват сп. „Народни будители“.\r\nВъв връзка с изпълнението на проекта за реконструкция и рехабилитация на канализационна мрежа в селищно образование „Ален мак“ за движение е затворена главната улица през КК „Ален Мак“, в участъка от хотел „Детелина“ до отбивката за ВСУ – кръстовище с ул.“Янко Славчев“. Временната организация на движение се въвежда до 15-ти май.\r\nМарияна ВАЛЕНТИНОВА", "date": "2018.02.21", "title": "Варна: Дъжд вали в областта, пътните настилки са мокри и хлъзгави"}
{"url": "http://www.focus-news.net/news/2018/02/21/2491003/zurnalmk-makedoniya-premahvat-se-tabelite-s-imeto-aleksandar-veliki-ot-preimenuvanata-magistrala-v-makedoniya.html", "text": "Публичното предприятие „Македонија пат“ започна отстраняването на табелите на магистрала „Дружба“, която по-рано носеше името „Александър Велики“, след като правителството в Скопие се съгласи да промени името й в резултат от преговорите с Атина, предава местната информационна агенция Zurnal.mk.\r\nПубличното предприятие за държавни пътища информира, че вече са поръчани 19 пътни знака с новото име. Закупуването на новите табели ще струва 4,940 млн. денара (над 1,5 млн. лева).\r\nС решение на правителството летището в Скопие получи ново име, но все още няма конкретна официална информация за процедурата за замяна на табелата „Александър Велики\" с „Международно летище Скопие\".Тереза Герова", "date": "2018.02.21", "title": "Zurnal.mk (Македония): Премахват се табелите с името „Александър Велики“ от преименуваната магистрала в Македония"}
{"url": "http://www.focus-news.net/news/2018/02/21/2490993/aleksandar-sidi-obedineni-patrioti-shte-podkrepim-iskaneto-za-ostavkata-na-valeri-zhablyanov.html", "text": "„Обединени патриоти” ще подкрепим искането за оставката Валери Жаблянов. Това заяви от парламентарната трибуна народният представител от ПГ на „Обединени патриоти” Александър Сиди, предаде репортер на Агенция „Фокус”. „Депутатите от БСП не веднъж правят скандално изказване, но никога не поемат отговорност за своите думи”, посочи Сиди. Според него, след като БСП не се разграничават от изказването на Валери Жаблянов, заради което се иска неговата оставка като зам.-председател на парламента, означава, че „считат за норма извършването на политически убийства”. „Днешното гласуване е и сигнал към БСП да ревизират черните моменти в нашата история”, допълни той.\r\nИван ЛАЗАРОВ", "date": "2018.02.21", "title": "Александър Сиди, „Обединени патриоти”: Ще подкрепим искането за оставката на Валери Жаблянов"}
{"url": "http://www.focus-news.net/news/2018/02/21/2491006/mariya-tarnavska-sotsialno-podpomagane-vratsa-vse-oshte-e-v-koma-17-godishnoto-momche-ot-tsentara-za-nastanyavane-ot-semeen-tip-za-detsa-i-mladezhi-s-uvrezhdaniya-v-roman.html", "text": "Все още е в кома 17-годишното момче от Центъра за настаняване от семеен тип за деца и младежи с увреждания в Роман. Това каза за Радио „Фокус“ – Видин Мария Търнавска, директор на РД „Социално подпомагане“ – Враца. Тя посочи, че информацията за състоянието на детето е от тази сутрин от плевенската болница, в която е настанено момчето, което вчера падна от 3 етаж на сграда на Центъра за настаняване от семеен тип за деца и младежи с увреждания в Роман. „Още през вчерашния ден бяха набелязани мерки и действия за ситуацията в Роман. Дадохме методически указания за провеждането на  инструктаж на децата и целия персонал за безопасни условия за живот и труд в центъра. Също така препоръчахме да се издаде допълнителна заповед на лицето, което заема длъжността поддръжка сутрин и вечер да оглежда материалната база и в специална протоколна книга да описва състоянието на базата“, каза Мария Търнавска. Тя допълни, че децата трябва да бъдат насочени от отдел „Закрила на детето“ към Център за обществена подкрепа с дадени направления за ползване на услугата – работа с психолог. „И в момента психологът на центъра работи с децата. Не се наблюдава тревожно състояние при децата след случая. В сградата, в която е станал инциденът, живеят 10 деца. „Това са три центъра обединени в един комплекс, във всеки център живеят по 10 деца, като капацитетът е запълнен. Децата, настанени в този комплекс са с определен вид и различна степен на увреждане“, обясни Мария Търнавска. Тя заяви, че не е имало подавани сигнали за нередности в Комплекса за настаняване от семеен тип за деца и младежи с увреждания в Роман. Децата преди това са отглеждани в Дом за деца лишени от родителска грижа и след разкриването на центровете са прехвърлени в тях. \r\nАнна ЛОЗАНОВА", "date": "2018.02.21", "title": "Мария Търнавска, „Социално подпомагане” – Враца: Все още е в кома 17-годишното момче от Центъра за настаняване от семеен тип за деца и младежи с увреждания в Роман"}
{"url": "http://www.focus-news.net/news/2018/02/21/2491004/plovdiv-vazstanoveno-e-dvizhenieto-po-avtomagistrala-trakiya-posoka-burgas-pri-km-116.html", "text": "Възстановено е движението по автомагистрала \"Тракия\" посока Бургас при км 116. Това съобщиха от пресцентъра на Агенция \"Пътна инфраструктура\".", "date": "2018.02.21", "title": "Пловдив: Възстановено е движението по автомагистрала \"Тракия\" посока Бургас при км 116"}
{"url": "http://www.focus-news.net/news/2018/02/21/2491002/sofiya-mazh-e-zadarzhan-za-nezakonna-bankova-deynost.html", "text": "Мъж е задържан за незаконна банкова дейност. Това предадоха от ОДМВР-София. На 20 февруари служители от сектор „Противодействие на криминалната престъпност“ в ОДМВР-София са извършили проверка в дома на 25-годишен мъж от Своге, заподозрян в предоставяне на парични суми срещу лихва. След като на адреса бил открит тефтер с имена и вписани срещу тях суми, мъжът е задържан с полицейска заповед за срок до 24 часа. По случая е образувано досъдебно производство за извършено престъпление по чл. 252 от НК. Действията по разследването продължават под наблюдението на Софийска окръжна прокуратура.", "date": "2018.02.21", "title": "София: Мъж е задържан за незаконна банкова дейност"}
{"url": "http://www.focus-news.net/news/2018/02/21/2491009/stara-zagora-vazstanoveno-e-dvizhenieto-v-izprevarvashtata-lenta-na-avtomagistrala-trakiya-pri-km-190-v-posoka-burgas.html", "text": "Възстановено е движението в изпреварващата лента на автомагистрала \"Тракия\" при км 190 в посока Бургас. Това съобщиха от пресцентъра на Агенция \"Пътна инфраструктура\".", "date": "2018.02.21", "title": "Стара Загора: Възстановено е движението в изпреварващата лента на автомагистрала \"Тракия\" при км 190 в посока Бургас"}
{"url": "http://www.focus-news.net/news/2018/02/21/2491012/sofiya-mazh-e-pochinal-sled-padane-ot-visok-blok-v-kv-krasna-polyana.html", "text": "Мъж е починал на място паданне от висок блок в кв. „Красна поляна“. Това съобщиха от СДВР за Агенция „Фокус“. Сигналът е получен към 09.50 на 21 февруари. Става дума за 56-годишен мъж, който по първоначални данни е скочил от 9-тия етаж от жилището, в което живее. Причините за инцидента продължават да се изясняват.", "date": "2018.02.21", "title": "София: Мъж е починал след падане от висок блок в кв. „Красна поляна“"}
{"url": "http://www.focus-news.net/news/2018/02/21/2491010/premierat-boyko-borisov-stolichna-obshtina-da-pomisli-da-napravi-skapa-zona-v-tsentara-i-koyto-iska-da-se-razhozhda-s-kolata-iz-grada-da-plashta-poveche.html", "text": "Столична община да помисли да направи скъпа зона в центъра и който иска да се разхожда с колата из града, да плаща повече. Това каза министър-председателят Бойко Борисов в началото на правителственото заседание, предаде репортер на Агенция „Фокус“. „151 млн. лв. са много пари и то за едни от любимите места на софиянци, след „Витошка“, която стана прекрасна. Това е ул. „Граф Игнатиев“, всички прилежащи улици към тях. Новите трамваи не само гарантират чистота на въздуха, но и чистота от шума, защото всички тези 20 км трамвайни линии, които тропат и лопат сега, всичко това ще бъде обезшумено, за да могат в тези квартали хората да не чуват тези звуци, които има в момента“, коментира Борисов.\r\n„Вдно време, като станах кмет, най-младият тролей беше по-стар от мен, да не говорим за трамваите, нямаше нито един. Но автобусите от Орлов мост, особено бяха видни по „Цариградско шосе“, като тръгваха до „Плиска“ – черен дим. Също бяха стари „Икарус“ и нямаше нищо ново“, коментира премиерът. По думите му сега всичко е обновено и то по най-високи стандарти. „Като постигнете вече да се уплътни и с метрото вече зоната, трябва да направите скъпа зона в София - центъра. Така както цяла Европа – който иска сам човек да се разхожда с колата из града, трябва да си плаща повече, защото замърсява и въздуха повече. Тези пари трябва да отидат в места, където да свалим хората от автомобилите. Не стига, че е по-евтино и бързо, но и 100% екологично чисто. Тези зони за отдих, парковете, домовете за социални грижи и това което правим, е мисля изцяло в полза на хората. Надявам се до края на годината да почнем от „Младост“ от „Черната котка“ или „Църна маца“. От „Младост“ Горанов тръпне в очакване да започнем до „Църна маца“ и съответно от другата страна от „Борис III“ до магистрала „Люлин“, каза още Бойко Борисов. \r\nКметът на София Йорданка Фандъкова допълни, че са разговаряли с министъра на регионалното развитие и благоустройството Николай Нанков и очакват АПИ да обяви процедурата за избор на изпълнител за целия участък от ж.к. „Младост“ до автомагистрала „Тракия“ до средата на месец март. „Това означава, че имаме шанс до края на годината да започнем изграждането на разширението на Софийския околовръстен път“, каза още Йорданка Фандъкова.  \r\nЛюба АЛЕКСИЕВА", "date": "2018.02.21", "title": "Премиерът Бойко Борисов: Столична община да помисли да направи скъпа зона в центъра и който иска да се разхожда с колата из града, да плаща повече"}
{"url": "http://www.focus-news.net/news/2018/02/21/2491014/sofiya-politsai-ot-ihtiman-predotvratiha-prodazhbata-na-350-kg-zaharni-i-shokoladovi-izdeliya-s-iztekal-srok-na-godnost.html", "text": "Полицаи от Ихтиман са предотвратили продажбата на 350 кг захарни и шоколадови изделия с изтекъл срок на годност. Това съобщиха от ОДМВР-София. Около 13.20 часа на 20 февруари, автопатрул на РУ- Ихтиман спрял за проверка лек автомобил „Мерцедес Вито“, управляван от криминално проявен и осъждан мъж от Сливен. В товарната част на автомобила униформените попаднали на значителни количества захарни и шоколадови изделия, за чийто произход водачът представил съмнителни документи. Това наложило довеждането му заедно с автомобила в районното управление за изясняване на случая. След извършена проверка от служители на Областната дирекция по безопасност на храните е установено, че превозваните с цел търговия пакетирани изделия с общо тегло 350 кг са с изтекъл срок на годност. На водача е съставен акт по Закона за храните. Негодната стока е иззета и унищожена. По случая в РУ- Ихтиман е регистрирана преписка", "date": "2018.02.21", "title": "София: Полицаи от Ихтиман предотвратиха продажбата на 350 кг захарни и шоколадови изделия с изтекъл срок на годност"}
{"url": "http://www.focus-news.net/news/2018/02/21/2491016/pazardzhik-zhena-e-postradala-pri-katastrofa-na-bulevard-tsaritsa-yoanna.html", "text": "Катастрофа е станала тази сутрин на булевард „Царица Йоанна“ в Пазарджик, съобщи за Радио „Фокус“ – Пазарджик говорителят на ОДМВР-Пазарджик Мирослав Стоянов. Той уточни, че в резултат на удара между двата леки автомобила е пострадала една жена, която е откарана в Областната болница. „Изчакват се резултатите от изследванията на пострадалата, за да се прецени дали да бъде извършен оглед. Ако тя е с нанесена средна телесна повреда, такъв ще бъде направен, ако е с лека – ще бъдат съставени актове на водачите с административни санкции“, коментира Стоянов. \r\nВаня НИКОЛОВА", "date": "2018.02.21", "title": "Пазарджик: Жена е пострадала при катастрофа на булевард „Царица Йоанна“"}
{"url": "http://www.focus-news.net/news/2018/02/21/2491018/yambol-do-20-mart-zhitelite-i-gostite-na-grada-mogat-da-razgledat-gostuvashtata-izlozhba-posvetena-na-istoriyata-na-zheleznitsata-yambol-elhovo.html", "text": "До 20 март жителите и гостите на Ямбол могат да разгледат гостуващата  изложба, посветена на историята на железницата „Ямбол – Елхово“, която бе открита в Културно-информационен център „Безистен“. Това съобщиха от пресцентъра на Община Ямбол. „Експозиция като тази ни дава възможност да пътуваме с интерес назад във времето“, заяви при откриването на изложбата заместник-кметът на община Ямбол Илиана Бицова, която приветства автора на проекта инж. Георги Петков и съорганизаторите от Държавен архив - Ямбол и Етнографско-археологически музей Елхово.\r\nЕкспозицията включва макет на железопътна линия със съответните гари и сгради към тях, използваните през годините различни типове вагони и локомотиви, както и фото-документална изложба, озаглавена „Железницата Ямбол-Елхово - 101 години история“. Изложбата е реализирана с финансовата подкрепа на Етнографско-археологически музей – Елхово.\r\nПри откриването й директорът на музея Христо Христов представи любопитни подробности от историята на железницата, а авторът на макета на линията инж. Георги Петков разказа, че работата по изработването е продължила седем години и е резултат от събирането на богат снимков и документален материал. Той сподели още и своята идея да обогати експозицията си с макет, представящ индустриализацията на ямболския регион.", "date": "2018.02.21", "title": "Ямбол: До 20 март жителите и гостите на града могат да разгледат гостуващата изложба, посветена на историята на железницата „Ямбол – Елхово“"}
{"url": "http://www.focus-news.net/news/2018/02/21/2491015/d-r-emiliya-baeva-zam-kmet-na-dobrich-roditeli-i-uchenitsi-tryabva-da-badat-nasochvani-kam-profesionalnite-gimnazii-zashtoto-biznesat-v-regiona-se-nuzhdae-ot-kadri.html", "text": "Родители и ученици трябва да бъдат насочвани към професионалните гимназии, защото бизнесът в региона се нуждае от кадри. Това заяви по време на заседание на Областния съвет по заетост, на което беше обсъждан план-приемът за следващата учебна година, зам.-кметът на Добрич с ресор „Хуманитарни дейности“ д-р Емилия Баева, предаде кореспондентът на Радио „Фокус” – Варна. Като основен проблем бе откроена липсата на достатъчно желаещи за професионалните гимназии в областта и необходимостта от закриване на паралелки заради малък брой ученици. Необходимо е в същото време и да се направи допитване до ученици и родители какви са интересите и намеренията им за образование, за да се създаде адекватна система, която да отговаря на изискванията на всички страни. \r\n„Аз винаги съм мислила, че трябва да зачитаме правото и желанието на родителите. Тяхното желание да останат в средните училища може би си има някакво обяснение. Може би ние не успяваме да предложим професии. Трябва да работим в тази насока – да направим професиите привлекателни, професионалните гимназии такива, за да отидат учениците. Иначе така само с насилствен план-прием не мисля, че ще го постигнем“, коментира д-р Баева. По думите й е необходимо по нов начин да се мисли и да се подходи за професионалното обучение, защото например ако едно дете желае да учи компютърен дизайн, а в града няма такава паралелка, едва ли то ще се запише в паралелка за шлосери, просто защото има такава разкрита. \r\nЖулиета НИКОЛОВА", "date": "2018.02.21", "title": "Д-р Емилия Баева, зам.-кмет на Добрич: Родители и ученици трябва да бъдат насочвани към професионалните гимназии, защото бизнесът в региона се нуждае от кадри"}
{"url": "http://www.focus-news.net/news/2018/02/21/2491017/rumyana-glavcheva-ekspert-seizmolog-dopisen-chlen-na-bani-dnes-e-den-v-koyto-predi-32-godini-zapochna-zemetrasna-aktivizatsiya-v-strazhitsa.html", "text": "На 21 февруари 1986 г. в района на Стражица - Горнооряховска сеизмична зона - започва земетръсна активизация, припомня Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН).\r\nВ 07:39 сутринта става земетресение с магнитуд 5.1 и интензивност в Асеново, Мирово, Бреговица, Кавлак и Стражица от седма степен по 12-степенната скала за въздействията.  Този утринен трус нанася щети  - напуквания в стени около отвори (прозорци, врати) и пукнатини между комини и покриви. За pемонти на къщите се отпycкaт и дъpжавни паpи. “Виждате в Бългаpия кaкво cтава - който е поcтpадал, дават мy 300 лева да cи кyпи керемиди”, кpъcтят cе възpаcтните жени, cъбpали cе на кypбан, pаздаден 30 години след трусовете.  Пpез лятото наcелението на Стражица иззижда наново димоотводи и замазва пyкнaтини.\r\nСеизмичната активизация продължава до 19 август. Впоследствие намаляването на броя на трусовете се сменя от роеве слабо усещани сътресения до 23 ноември. На 23 ноември се разразява един кратковременен рой от твърде слаби земетресения с магнитуд около 2 – 2.5 (11 – 12 труса), усещани от жителите на епицентралната област (Стражишки район). Това е роят, предтеча на земетресението на 7 декември в 16 часа и 17 минути. Епицентърът е отново в Асеново. Няколкото селища в близост, включително и град Стражица, попадат в област на въздействие с интензивност до осма степен по 12-степенната скала. По-късно, макар и бавно, сградният фонд в град Стражица е подновен. След земетресенията някои от 5000 жители на града се преселват в отвъдното, други се изселват, въпреки забраната, наложена през годината на земетресенията. Земетресенията в Стражица предизвикват промени в законодателните изисквания за строителството на сгради. Въвеждат се по-строги антисеизмични критерии, чието прилагане трябва да се контролира! Иначе…", "date": "2018.02.21", "title": "Румяна Главчева, експерт-сеизмолог, дописен член на БАНИ: Днес е ден, в който преди 32 години започна земетръсна активизация в Стражица"}
{"url": "http://www.focus-news.net/news/2018/02/21/2491008/parlamentat-prie-iskaneto-na-gerb-za-ostavka-na-valeri-zhablyanov-i-go-otstrani-ot-posta-zam-predsedatel-na-parlamenta.html", "text": "Парламентът прие искането на ГЕРБ за оставка на Валери Жаблянов като зам.-председател на парламента, предаде репортер на Агенция „Фокус“. Предложението бе прието с 110 гласа „за“ и 71 „против“. Така Валери Жаблянов е предсрочно освободен от поста, защото над половината от народните представители в зала гласуваха „за“. Само ПГ на БСП гласува „против“, а депутатите от ДПС не участваха в гласуването. \r\nПредложението на БСП гласуването да отпадне от дневния ред беше отхвърлено с 92 гласа „за“, 89 „против“ и 12 „въздържал се“. Секретарят на ПГ на БСП Филип Попов заяви, че искането за оставка противоречи на правилника на парламента и на Конституцията. Депутатът от ГЕРБ Спас Гърневски изтъкна: „Крайно време е комунистическият цинизъм да слезе от трибуната на Народното събрание“. „Усещате ли как след като БСП напуснаха зала въздухът стана много чист“, попита той. Лидерът на „Воля“ Веселин Марешки коментира: „Не искам да си представя какво щеше да ми се случи, ако аз бях направил това, което направи Валери Жаблянов. При обявено едноминутно мълчание за жертвите на терора, да излезеш и да крещиш от трибуната“. „Категорични сме, че позицията „за“ оставката е точната и ще подкрепим това искане“, заяви той. \r\nПГ на ГЕРБ внесе искането си в деловодството вчера с 81 подписа, при необходими 80 по правилник. Искането за оставка с подписите си са подкрепили и депутати от ПГ на „Обединени патриоти“. Като мотив за искането на оставката от ГЕРБ изтъкват изказванията на Валери Жаблянов срещу Договора за добросъседство с Македония; възпрепятстване на реда в пленарна зала на 1 февруари при отдаването на почит към паметта на жертвите на комунистическия режим; твърдението му в декларацията на БСП против провеждането на „Луковмарш“, че Народният съд е „едно необходимо и неизбежно военновременно правосъдие“.„Фокус“ припомня: На 15 февруари от ГЕРБ призоваха Валери Жаблянов да си подаде оставката. Според тях Валери Жаблянов е автор на фразата - „Народният съд“ е „необходимо и неизбежно правосъдие“ в декларацията на БСП против „Луковмарш“. Съюзът на репресираните от комунистическия режим също настоя за публично извинение и оставката на Валери Жаблянов. Самият той заяви, че няма причина и мотиви да си подаде оставката. По думите му би било голяма изненада, ако колегите му от БСП поискат да се оттегли или извини. По-късно на брифинг от централата на БСП зам.-председателят на партията Кирил Добрев заяви, че БСП не подкрепя исканата от ГЕРБ оставка на Валери Жаблянов, но се извинява на репресираните през комунистическия режим. Вчера лидерът на БСП Корнелия Нинова изтъкна, че искането за оставката на Жаблянов не е аргументирано. Тя поясни, че ако той бъде отстранен от зам.-председателското място БСП най-вероятно няма да предложи друг кандидат.\r\nТемата влезе в дневния ред на парламента след като на 13 февруари БСП се обърна към премиера Бойко Борисов по повод планираното провеждане на „Луковмарш” на 17 февруари. Според опозицията силите, които се стараят да реабилитират фашизма днес, прикриват факта, че по решение на Великите сили се провеждат трибунали за съдене на виновниците за въвличане на държавите на страната на Хитлер. „Правят се, че не разбират, че Народният съд от 1945 г. е едно необходимо и неизбежно военновременно правосъдие. Правят се, че не разбират и не помнят, че през войната България бе победена и Мирният договор я наказва именно като страна-съюзник на Хитлер“, изтъкнаха от БСП. В отговор на следващия ден от парламентарната трибуна от ГЕРБ обявиха, че премиерът и партията никога и по никакъв начин не са се солидаризирали с „Луковмарш“. Зам.-външният министър Георг Георгиев призова политиците да не спекулират с „Луковмарш“ за съмнителни и временни дивиденти. \r\nБиляна ИВАНОВА", "date": "2018.02.21", "title": "Парламентът прие искането на ГЕРБ за оставка на Валери Жаблянов и го отстрани от поста зам.-председател на парламента"}
{"url": "http://www.focus-news.net/news/2018/02/21/2491022/pazardzhik-psihichno-bolen-mazh-ot-batak-e-zadarzhan-sled-kato-e-ubil-bashta-si.html", "text": "Психично болен мъж, извършил убийство е задържан от служители на Районно управление на МВР-Пещера, съобщиха от ОДМВР-Пазарджик. Сигнал за семейна свада и последвал побой е подаден късно снощи от роднини на починалия мъж, живеещи на съседния етаж в къща, намираща се в Батак. Незабавно към мястото бил насочен автопатрул на местния полицейски участък. Полицаите реагирали незабавно и пристигайки установили, че 55-годишният мъж от Батак П. Г. е нанесъл побой на 85-годишния си баща. В резултат на множеството удари възрастният мъж е починал. \r\nИзвършителят, който е психично болен, е задържан незабавно, а за случая е уведомен прокурор от Окръжната прокуратура в Пазарджик. П. Г. е настанен в Държавната психиатрична болница в областния град. Трупът на убития е транспортиран за аутопсия в отделение по съдебна медицина в МБАЛ-Пазарджик. На мястото е извършен оглед и е образувано полицейско производство.", "date": "2018.02.21", "title": "Пазарджик: Психично болен мъж от Батак е задържан, след като е убил баща си"}
{"url": "http://www.focus-news.net/news/2018/02/21/2491021/stara-zagora-mikrobus-se-e-udaril-v-kamion-na-190-km-na-am-trakiya-v-posoka-burgas-nyama-postradali-pri-katastrofata.html", "text": "Микробус се е ударил в камион на 190 км на АМ „Тракия“, няма пострадали при катастрофата. Това съобщиха от ОДМВР-Стара Загора. Няма данни за тежко произшествие. Няма пострадали пътници при инцидента. Причините за катастрофата се изясняват. Движението в участъка ще остане затруднено до преместването на катастрофиралите автомобили.", "date": "2018.02.21", "title": "Стара Загора: Микробус се е ударил в камион на 190 км на АМ „Тракия“ в посока Бургас, няма пострадали при катастрофата"}
{"url": "http://www.focus-news.net/news/2018/02/21/2491023/pregled-na-osnovnite-temi-vav-varnenskiya-pechat.html", "text": "„Варна е на второ място по средна брутна заплата“, е заглавие от първа страница в днешния брой на варненския вестник „Черно море“. По размер на средната месечна работна заплата през четвъртото тримесечие на 2017 г. – 1062 лв., област Варна е на второ място в страната. Най-високо е заплащането в София столица – 1476 лева. Това съобщиха от Териториалното статистическо бюро – Североизток. \r\n„20% от кандидат-студентите, които искат да учат в чужбина, са от Варна“, допълва изданието. 20% от кандидатстудентите, които искат да учат в чужбина са от Варна. Морската столица е вторият по големина регион, който изпраща студенти в чужбина, след София. Броят на желаещите да се обучава зад граница е постоянен в последните няколко години. Това съобщи пред екип на медийна група „Черно море“ Ирина Христова, координатор на изложението за световно образование, което се провежда в галерия „Графит“ във Варна. Младежите от Варна и региона, които кандидатстват в чуждестранни университети най-често са зрелостници от езикови и профилирани гимназии за икономика и математика. „Тяхната подготовка е достатъчно добра, за да продължат успешно образованието си зад граница“, коментира Ирина Христова.  \r\n„Събориха павилионите до Юнашкия салон“, информира вестникът. Павилионите до Юнашкия салон във Варна са съборени. Зоната се разчиства от строителните материали. Очаква се до средата на март дейностите да приключат. Предвижда се теренът да се облагороди и да се превърне в място за почивка с пейки и приятна среда. Мястото ще е продължение на парка, който обгражда Драматичния театър. Средствата за дейностите са предвидени в общинския бюджет. Процедурата за облагородяване на пространството около Юнашкия салон стартира през октомври миналата година. Началото бе дадено със съгласуване на идейния проект с Експертния съвет по устройство на територията. \r\n„За година 307 инвалиди са намерили работа в реалната икономика“, е друга тема в броя. През м.г. 307 души с увреждания са си намерили работа в реалната икономика. В момента  други 332-ма са се регистрирали в Бюрото по труда(БТ) във Варна, чакайки предложения за заетост. Това съобщи и.д. директор на БТ Теодора Маринова в сутрешния блок на тв „Черно море“ с водещ Магдалена Петрова. Поводът бе Световният ден на социалната справедливост 20 февруари.", "date": "2018.02.21", "title": "Преглед на основните теми във варненския печат"}
{"url": "http://www.focus-news.net/news/2018/02/21/2491020/montana-nivoto-na-reka-dunav-pri-lom-se-e-ponizhilo-s-12-sm.html", "text": "Нивото на Дунав при Лом се е понижило с 12 см за последното денонощие и водният стоеж там е 444 см. Това съобщиха от Хидрометеорологична станция-Ново село. В началото на българския участък на Дунав, при Ново село, речното равнище се е понижило с 2 см, като водният стоеж там е 353 см. Нивото на реката при Видин е 407 см, регистрирано е понижение от 8 см. Нивото на реката край Оряхово е 382 см. \r\nТемпературата на водата край Ново село е 4,1 градуса, а край Оряхово - 5,5 градуса.", "date": "2018.02.21", "title": "Монтана: Нивото на река Дунав при Лом се е понижило с 12 см"}
{"url": "http://www.focus-news.net/news/2018/02/21/2491025/krasnaya-zvezda-rusiya-nato-se-vturva-kam-balkanite.html", "text": "Тези дни Русия и Сърбия отбелязват 180-та годишнина от установяването на дипломатически отношения между нашите страни, макар историческите им връзки да имат много по-дълбоки корени. Разбира се, промените, настъпили на планетата като цяло и в Европа по-специално през това време, не са подминали тези страни. Но в същото време те подчертават, че „готовността им да помогнат един на друг, искрените чувства на взаимно привличане и уважение остават непроменени\".\r\nДнес това се проявява в отношенията на стратегическо партньорство, което са установили и поддържат нашите страни, във въвеждането на интензивен политически диалог между тях и с последователно развитие на междудържавните връзки. При това освен традиционните области на двустранното сътрудничество като енергетика, транспортна инфраструктура, селско стопанство, се разработват активно и перспективите на съвместан работа в нови направления: в областта на технологиите и иновациите, гражданското самолетостроене и други.\r\nВ Русия оценяват, че в Сърбия, за разлика от някои други европейски страни, пазят старателно паметта на червеноармейците, които заедно с нейните партизани и патриоти в годините на Втората световна война са участвали в освобождаването на Югославия и завинаги са останали на сръбска земя. Това бе подчертано още веднъж в хода на визитата в Сърбия на министъра на отбраната на Русия генерал Сергей Шойгу, която се състоя през октомври миналата година. Ръководителят на руското военно ведомство участва в празнуването на 73-та годишнина на освобождаването на Белград през Втората световна война. Изказвайки се по време на военния преглед „Свобода 2017“, посветено на това събитие, президентът на Сърбия Александър Вучич отбеляза заслугите на червеноармейците за освобождаването на Белград и цяла Сърбия и обеща Деня на освобождението да бъде винаги празнуван заедно с руснаците. \r\nСледва да се отбележи, че Русия, развивайки отношение със Сърбия, както с всички други държави, заинтересована от разноправно и взаимноизгодно сътрудничество, води открита и конструктивна политика. В същото време не може да не се забележи, че в същото време Европейският съюз, който се стреми да погълне Сърбия, поставя пред не я едва ли не ултиматум – „Или с Русия, или със Запада“.\r\nВ този план на европейските политици подкрепят и САЩ. Както става ясно от „новата стратегия“ за Балканите, представена в края на миналата година на Атлантическия съвет – научно-изследвователски център, близък до Държавния департамент на САЩ, Вашингтон има намерение да подчини този регион. За тази цел САЩ, както се подчертава в документа, трябва да има постоянно военно присъствие в Югоизточна  Европа, за да гарантира сигурността и да получи възможност за дългосрочно влияние на събитията. \r\nПред Вашингтон има такава задача – да постигне историческо помирение със Сърбия. „Белград може и трябва да стане близък партньор и съюзник в региона, но това може да стане само при условие отделяне на Сърбия от Русия“, се казва в документа. Що се отнася до историческото помирение, то може да се предположи, че първата крачка по пътя са направили САЩ, когато бившият министър на отбраната на САЩ – бел. р. Уилям Пери (на поста в годините 1994-1997 г.) заяви, че съжалява за бомбардировките на Югославия от силите на НАТО през 1999 г. \r\nНапомняме, че Алиансът нанесе удари по цивилни градове и инфраструктура без резолюция на ООН, използвайки в боеприпасите дори радиоактивен обеднен уран. Точният брой на загиналите цивилни и до този момент не е установен. Те са приблизително две хиляди души, сред които стотици деца. \r\nЕстествено, мнозинството сръбски граждани не могат да забравят ужаса на тези бомбардировки и да прости на Северноатлантическия алианс. Още повече, че в Брюксел не скриват, че биха искали да видят Сърбия в редиците на НАТО. Неотдавна генералният секретар на Алианса Йенс Столтенберг заяви, че Западните Балкани  са регион със стратегическо значение за НАТО и Алиансът има намерение да засили присъствието си в него. В този план огромна роля има Сърбия, с която НАТО се стреми да развива партньорски отношения. При това Столтенберг увери, че Алиансът напълно уважава военната и политическа неутралност на Сърбия. \r\nНо това са само думи. На дела НАТО предприема активни опити да подкопае тази неутралност. В частност, Сърбия бива канена на почти всички учения, които се провеждат по Южния фланг на Алианса. Например, сръбските военнослужещи участваха в маневри като „Пролет 2016“, „Платинен вълк 16.1“ и „Морава 2016“. \r\nТази година се планира провеждането на военни учения на територията на Сърбия под името \r\nREGEX-2018. Отчитайки болезнеността на въпроса за присъствието на въоръжени сили на НАТО на територията на Сърбия за повечето й граждани, в съобщение до медиите специално се подчертаваше, че REGEX-2018 не е учение на НАТО, а „регионална инициатива“, съществуваща от 2013 г. През 2015 г. НАТО успя да подпише със Сърбия Индивидуален план за партньорство. В съответствие с това споразумение Белград, както отбелязват някои сръбски експерти, се задължава да сътрудничи с НАТО не само във военната сфера. В текста на документа се определя също въвеждането на стандартите на НАТО в армията на Сърбия, уреждане на регионалното сътрудничество в съответствие с тези стандарти и други въпроси, които не са свързани пряко със сферата на отбраната. \r\nКрайната цел на тези усилия е Западните Балкани да бъдат превърнати в още един плацдарм на НАТО и противопоставянето им на Русия. Един от основните аргументи, с които Алиансът се опитва да обоснове стремежите си, е мнимата заплаха от страна на Русия към балканските държави. Но повечето сърби не вярват в това. Както показват социологическите проучвания, над 80% от гражданите на Сърбия се противопоставят на всякакъв вид сътрудничество с Алианса, считайки го за терористична организация..Тереза Герова", "date": "2018.02.21", "title": "„Красная звезда“ (Русия): НАТО се втурва към Балканите"}
{"url": "http://www.focus-news.net/news/2018/02/21/2490997/tsvetan-tsvetanov-gerb-valeri-zhablyanov-se-darzha-vse-edno-e-nominiran-za-predsedatel-na-bsp-izkazvaneto-mu-e-zayavka-za-tozi-post.html", "text": "Беше много обидно, че Валери Жаблянов се държа все едно е номиниран за председател на БСП. Недопустимо е такава реч да бъде произнесена в парламента. Това каза председателят на ПГ на ГЕРБ Цветан Цветанов в дебатите по искането за оставка на Валери Жаблянов като зам.-председател на парламента, предаде репортер на Агенция „Фокус“. „Днешното му изказване е заявка за председателския пост на БСП“, изтъкна той. „Валери Жаблянов трябваше да се извини на хората в зала от Съюза на репресираните от комунистическия режим. Възрастна жена ми каза, че е била дете, когато са я пратили в лагера. Попита ме защо този човек се държи така и не почита паметта на загиналите от комунистическия режим“, коментира Цветан Цветанов. „Това е най-болното, което днес можем да констатираме от изказването на Валери Жаблянов“, посочи той. „Днес трябваше да бъдем много по-смирени, особено БСП. През последните няколко месеца те единствено искат да провокират проблеми, да се отклоним от европейския път“, заяви председателят на ПГ на ГЕРБ. \r\nБиляна ИВАНОВА", "date": "2018.02.21", "title": "Цветан Цветанов, ГЕРБ: Валери Жаблянов се държа все едно е номиниран за председател на БСП, изказването му е заявка за този пост"}
{"url": "http://www.focus-news.net/news/2018/02/21/2491019/kmetat-na-sofiya-yordanka-fandakova-na-tozi-etap-ne-mislim-za-poskapvane-na-platenata-zona-za-parkirane-v-tsentara-na-stolitsata.html", "text": "На този етап не мислим за поскъпване на платената зона за паркиране в центъра на столицата. Това каза пред журналисти в Министерския съвет кметът на София Йорданка Фандъкова, предаде репортер на Агенция „Фокус“. „Една от най-важните мерки за подобряване чистотата на въздуха е стимулиране и насърчаване на повече хора да ползват градски транспорт. Затова всички усилия през последните години насочваме към модернизация и подобряване на градския транспорт. Закупуваме нови 120 автобуса на природен газ и обявяваме процедура за още 22. Наред със стимулите трябва да има и рестриктивни мерки, за да можем да подобрим качеството на въздуха. Това е кауза за всички“, заяви Фандъкова. По думите ѝ краткосрочните мерки при по-сериозни замърсявания включват и забрана за влизане в някои от зоните. „Рестрикциите биха могли да включат и по-скъпа зона за паркиране. На този етап не мислим за това. Знаете, че се разширяват зоните за платено паркиране. Тази мярка с ограничението във времето сама по себе си също е рестриктивна за автомобилите“, каза още Йорданка Фандъкова. \r\nЛюба АЛЕКСИЕВА", "date": "2018.02.21", "title": "Кметът на София Йорданка Фандъкова: На този етап не мислим за поскъпване на платената зона за паркиране в центъра на столицата"}
{"url": "http://www.focus-news.net/news/2018/02/21/2491007/tsvetan-tsvetanov-gerb-vinagi-sme-osazhdali-provezhdaneto-na-lukovmarsh.html", "text": "Винаги сме осъждали провеждането на Луковмарш. Това заяви от парламентарната трибуна председателят на ПГ на ГЕРБ Цветан Цветанов, предаде репортер на Агенция „Фокус”. „През всичките години местната власт е ограничавала възможността да се провежда този марш”, заяви Цветанов.\r\n„Понеже имаше изказвания, че е имало общински съветници, които са се изказвали мога категорично да заявя, че никога и по никакъв повод общински съветници от ПП ГЕРБ не са се изказвали в подкрепа на Луковмарш”, допълни той. \r\nЦветанов припомни, че искането за това мероприятие е постъпило месец септември 2017 г. и кметът на София Йорданка Фандъкова е забранила провеждането му. „Това е обжалвано в съда и българският съд се е произнесъл за отмяна на решението на кмета на Столична община. Това е истината и нека да се съобразяваме с нея”, коментира още Цветанов. \r\nИван ЛАЗАРОВ", "date": "2018.02.21", "title": "Цветан Цветанов, ГЕРБ: Винаги сме осъждали провеждането на Луковмарш"}
{"url": "http://www.focus-news.net/news/2018/02/21/2491026/kmetat-na-sofiya-yordanka-fandakova-nesastoyatelni-sa-upretsite-za-rabota-na-tamno-po-proekta-za-ploshtadkata-za-izgaryane-na-otpadatsi-v-tets-sofiya.html", "text": "Несъстоятелни са упреците за работа на тъмно по проекта за площадката за изгаряне на отпадъци в ТЕЦ-София. Това каза пред журналисти в Министерския съвет кметът на София Йорданка Фандъкова, предаде репортер на Агенция „Фокус“. „Когато започнем разработването на един добър екологичен проект, винаги има и гласове, които се опитват по-скоро да не кажат истината. Това е един от най-големите екологични проекти. Смятате ли, че ЕК, Генералната дирекция по околна среда, през която минават тези проекти, ще допусне да се изгради в София инсталация, която не отговаря на екологични норми. Напротив, залагат се най-модерните инсталации. В центъра на Виена има завод за изгаряне на отпадъци. Той функционира безупречно, няма спорове за това, защото се използват съвременните технологии“, коментира Фандъкова. По думите ѝ този проект се дава като екологичен. „Не бива да се спекулира с тази тема. Проектът е на фаза приключване на подготовката и внасяне в оперативната програма. Нуждаем се от съфинансиране. Общата стойност е около 220 млн. лв. Този проект е може би най-публичният. Несъстоятелни са упреците за работа на тъмно. Проверява се от всички управляващи органи. В момента се обжалва ОВОС и съдът също ще се произнесе. Работим последователно и отговорно, за да наградим. Изчисленията са, че ще се намали замърсяването на въздуха от сега съществуващите инсталации на площадката на ТЕЦ-София“, обясни кметът на София. Фандъкова добави, че от друга страна ще спаднат разходите на „Топлофикация“ във връзка с намаляване ползването на природен газ. \r\nЛюба АЛЕКСИЕВА", "date": "2018.02.21", "title": "Кметът на София Йорданка Фандъкова: Несъстоятелни са упреците за работа на тъмно по проекта за площадката за изгаряне на отпадъци в ТЕЦ-София"}
{"url": "http://www.focus-news.net/news/2018/02/21/2491027/vasil-sivkov-byuro-po-truda-dobrich-biznesat-v-regiona-tarsi-kadri-no-profesionalnite-gimnazii-davat-podgotovka-za-drugi-profesii.html", "text": "Бизнесът в Добрич и региона търси кадри, но професионалните гимназии дават подготовка за други професии. Това се отчита от специалистите в Бюро по труда в Добрич, заяви Васил Сивков, директор на ведомството в добруджанския град. Васил Сивков участва в работно заседание на Областния съвет по заетост, на което беше обсъждан план-приемът за следващата учебна година, предаде кореспондентът на Радио „Фокус” – Варна. Васил Сивков препоръча срещи с ръководствата на училищата, на които да бъдат представяни нуждите на местния бизнес откъм кадри и това да определя специалностите и професиите, в които се обучават учениците. Той съобщи, че работодателите в областта имат възможност да участват в анкета, която да определи търсенията на кадри на трудовия пазар в региона. \r\nСпоред Васил Сивков резултатите вероятно няма да имат влияние тази година, но могат да бъдат взети под внимание за следващите години. Специалистите от Бюро по труда са категорични, че няма смисъл ученици да бъдат подготвяни по дадени професии и специалности, които не се търсят в областта и след това да няма реализация на пазара на труда. Така се увеличава броят на безработните в Добричко, а местният бизнес продължава да изпитва недостиг на кадри. Ако не се намери компромисно решение между желанията на родители и ученици и търсенията на работодатели, в крайна сметка учениците ще бъдат подготвяни за реализация извън в областта – в други населени места или в чужбина. Най-лошият вариант е безработни млади хора. \r\n„Мисля, че в тази насока трябва да работим всички, включително и Бюрата по заетост“, категоричен е Васил Сивков. Той допълни, че проблемът вече е поставян преди време и има някакъв, но минимален напредък и е необходимо да продължи сериозно и последователно работата в тази насока, защото последствията биха били негативни – висока безработица в региона и остър дефицит на кадри за местния бизнес, който няма как да се развива, ако не разполага с достатъчно специалисти и работници.  \r\nЖулиета НИКОЛОВА", "date": "2018.02.21", "title": "Васил Сивков, Бюро по труда - Добрич: Бизнесът в региона търси кадри, но професионалните гимназии дават подготовка за други професии"}
{"url": "http://www.focus-news.net/news/2018/02/21/2491000/tsvetan-tsvetanov-gerb-prezidentat-rumen-radev-se-prevarna-v-realen-govoritel-na-bsp.html", "text": "БСП намериха своя истински говорител. За голямо съжаление президентът Румен Радев се превърна в реален говорител на БСП. Това каза председателят на ПГ на ГЕРБ Цветан Цветанов в дебатите по искането за оставка на Валери Жаблянов като зам.-председател на парламента, предаде репортер на Агенция „Фокус“. „Тази комбинация на взаимни действия уронва престижа на президентската институция и създава възможност за противопоставяне в обществото“, заяви той. „Нека да не обръщаме внимание на провокативните действия, да бъдем с ясното съзнание, че България е над всичко“, призова Цветан Цветанов. „Относно съпоставката с колегата Димитър Главчев, изразявам пълната си подкрепа към него. Това, което той направи беше достойното. Сложи България пред личната обида, която му нанесоха от БСП“, посочи той. Според него направеното от Димитър Главчев е много по-ценно за демокрацията, отколкото поведението на Валери Жаблянов днес. „БСП са в правото си да предложат друг зам.-председател на парламента. Призовавам ги да го направят, но да не предлагат депутата Иво Христов, който няма как да бъде приет заради обидите, които нанесе“, каза още Цветан Цветанов.\r\nБиляна ИВАНОВА", "date": "2018.02.21", "title": "Цветан Цветанов, ГЕРБ: Президентът Румен Радев се превърна в реален говорител на БСП"}
{"url": "http://www.focus-news.net/news/2018/02/21/2491011/darzhavniyat-glava-rumen-radev-nalozhi-veto-na-promenite-v-zakona-za-bankovata-nesastoyatelnost.html", "text": "Президентър Румен Радев връща за ново обсъждане § 5, § 6 и § 7 от Преходните и заключителните разпоредби на Закона за изменение и допълнение на Закона за банковата несъстоятелност, приет на 9 февруари 2018 г. Това съобщиха от прессекретариата на държавния глава.\r\nПрезидентът подкрепя усилията на Народното събрание за по-голяма ефективност при защитата на публичния интерес в производството по банкова несъстоятелност, но тя следва да бъде постигната с конституционносъобразни средства. В тази връзка държавният глава има възражения по някои от Преходните и заключителните разпоредби на приетия закон. С тях се преуреждат с обратно действие в нарушение на правовата държава настъпили правни последици, придобити права и погасени задължения. \r\nВ мотивите си държавният глава подчертава, че обществото има нужда да знае конкретните измерения на последиците от приетия закон. Когато решава да приложи такава крайна мярка, Народното събрание би следвало открито да дебатира колко са обезпеченията, които ще бъдат нищожни, колко са прехвърлянията на акции и дялове, които ще бъдат относително недействителни, приблизително каква ще е стойността, с която ще бъде увеличена масата на несъстоятелността на КТБ след прилагането на закона. Само по този начин защитата на обществения интерес, изтъквана като основна цел на ЗИД ЗБН, ще придобие конкретни измерения. \r\nПубликуваме мотивите на президента Румен Радев за връщане за ново обсъждане в Народното събрание на разпоредби от Закона за изменение и допълнение на Закона за банковата несъстоятелност, приет от 44-то Народно събрание на 9 февруари 2018 г., без редакторска намеса:\r\n\"Уважаеми народни представители, \r\nСподелям  обявената цел на промените, направени със Закона за изменение и допълнение на Закона за банковата несъстоятелност – да се подобри нормативната уредба в производствата по несъстоятелност на банки и да се улеснят  фактическите и правни възможности на синдиците за попълване на масата на несъстоятелността. Подкрепям усилията на Народното събрание за по-голяма ефективност при защитата на публичния интерес в производството по банкова несъстоятелност, но тя следва да бъде постигната с конституционносъобразни средства. В тази връзка имам възражения по някои от Преходните и заключителните разпоредби на приетия закон. \r\nБез съмнение, конституционното правомощие на Народното събрание да приема закони, включва и правото му да преуреди вече настъпили правни последици от юридически факти, възникнали преди приемането на съответния закон. Тази дейност на Народното събрание обаче следва да бъде упражнявана в рамките, очертани от конституционния принцип за правовата държава. Като концепция този принцип изисква последователно законодателно регулиране на обществените отношения, поддаващи се на трайна уредба (Решение № 3 от 2008 г. по к. д. № 3 от 2008 г.). Свързани с правовата държава са и принципите за правната сигурност, предвидимост и стабилност, принципът за забрана на обратното действие на правните норми, както и принципът за закрила на законно придобити права (Решение № 4 от 11.03.2014 г. по к. д. № 12/2013 г.; Решение № 10 от 29.09.2016 г. по к. д. № 3/2016 г.; Решение № 12 от 11.11.2010 г. по к. д. № 15/2010 г.; Решение № 7 от 29.09.2009 г. по к. д. № 11/2009 г.; Решение № 7 от 19.06.2012 г. по к. д. № 2/2012 г.). \r\nВсеки закон включва правила за поведение, които за да могат да бъдат спазвани от адресатите, следва да действат занапред - т.е. само за факти и обстоятелства, които възникват след влизането на закона в сила. Преобладаващата част от Преходните и заключителните разпоредби на Закона за изменение и допълнение на Закона за банковата несъстоятелност (ЗИД ЗБН) обаче имат същинско обратно действие. Те се прилагат спрямо факти, които са настъпили преди влизането на ЗИД ЗБН в сила и по отношение на които са се породили правни последици, като ги преурежда така, че да настъпят нови правни последици. С § 5, ал. 1 се  обявяват за нищожни заличаванията на учредени от длъжници или трети лица обезпечения в полза на Корпоративна търговска банка (КТБ), извършени от квесторите, временните и постоянните синдици на тази банка. Това обхваща периода от поставянето на банката под специален надзор (20.06.2014 г.)  до започването на осребряване на имуществото. Така на нищожността, като най-тежка юридическа санкция за действителността на заличаванията, се придава обратно действие. Съгласно § 5, ал. 3 пак за минал период от време се обезсилват сроковете, изтекли по отношение на всички учредени в полза на КТБ обезпечения. По силата на § 6 се въвежда относителна недействителност на сделки, имащи за предмет прехвърляне на дялове или акции, извършени от длъжници на КТБ след поставянето на банката под специален надзор. Тъй като КТБ е поставена под такъв надзор на 20.06.2014 г., това правило също е с обратно действие. С § 7 цитираните разпоредби се прилагат също с обратна сила и за откритите до влизането на този закон в сила производства по несъстоятелност. По този начин нищожността и относителната недействителност се прилагат спрямо заличавания, както и спрямо прехвърляния на дялове и на акции, които са съобразени с действащото към момента на извършването им законодателство. Така с приетия закон се засягат придобити вече права или погасени задължения. \r\nБезспорно законодателят преценява как да уреди и преуреди обществените отношения, но в случая са нарушени границите, очертани от принципа за правната сигурност, изискващ стабилност на правните действия/сделки и предвидимост на правните последици от различните юридически факти. Да се предвижда недействителност, а още повече нищожност, когато при извършването на действията/сключването на сделките на правните субекти не са били известни предпоставките за обявяването им за нищожни или за недействителни, не е в съответствие с принципа за правовата държава. \r\nУбеден съм, че обществото има нужда да знае конкретните измерения на последиците от приетия закон. Когато решава да приложи такава крайна мярка, Народното събрание би следвало открито да дебатира колко са обезпеченията, които ще бъдат нищожни, колко са прехвърлянията на акции и дялове, които ще бъдат относително недействителни, приблизително каква ще е стойността, с която ще бъде увеличена масата на несъстоятелността на КТБ след прилагането на закона. Само по този начин защитата на обществения интерес, изтъквана като основна цел на ЗИД ЗБН, ще придобие конкретни измерения. \r\nНеобходимо е да се има предвид, че закрилата срещу обратното действие на правните норми е също така елемент на фундаменталния принцип, изведен от Съда на Европейския съюз - принципа за правна сигурност (дело 122/78, Töpfer v. the Commission (1978) ECR 1019; виж и дело 74/74, CNTA v. the Commission (1975) ECR 533). Той е елемент на правото на Европейския съюз и България като държава членка е длъжна да го съблюдава при приемането на вътрешното си законодателство. \r\nУважаеми народни представители, \r\nВъз основа на изложените мотиви упражнявам правото си по чл. 101, ал. 1 от Конституцията на Република България да върна за ново обсъждане § 5, § 6 и § 7 от Преходните и заключителните разпоредби на Закона за изменение и допълнение на Закона за банковата несъстоятелност, приет на 9 февруари 2018 г\".", "date": "2018.02.21", "title": "Държавният глава Румен Радев наложи вето на  промените в Закона за банковата несъстоятелност"}
{"url": "http://www.focus-news.net/news/2018/02/21/2491031/sport-lindzi-von-ne-mozha-da-izpalni-olimpiyskata-si-mechta.html", "text": "Линдзи Вон не успя да сбъдне мечтата си за втора олимпийска титла, след като остана трета в последния си старт на игрите в Пьонгчанг. 33-годишната американка, която преди състезанието заяви, че спускането в Южна Корея 99% ще бъде и нейно последно участие на олимпийски игри, не успя да повтори постижението си от Ванкувър 2010, когато завоюва титлата. Вон стигна до бронзов медал след изоставане от 47 стотни от победителката София Годжа. 25-годишната италианка срази конкурентите си в спускането, като остави само на девет стотни зад себе си норвежката Рагнхилд Мовинкел. За Годжа това е първи олимпийски медал в кариерата й. Топ 6 допълниха Тина Вайратер от Лихтенщайн, Алис Маккенис от САЩ и Корин Зутер от Швейцария.\r\nГолямата фаворитка в дисциплината Линдзи Вон трябваше да се задоволи само с бронзовия медал. Така тя не успя да стане най-възрастната олимпийска шампионка в историята. \r\nВон обаче вече е най-възрастната медалистка в историята на алпийските ски на олимпийски игри. За американката това бе трети медал от олимпиади след титлата в спускането и бронза в супергигантския слалом във Ванкувър.\r\nВенцислав ДРАГОМАНОВ", "date": "2018.02.21", "title": "Спорт: Линдзи Вон не можа да изпълни олимпийската си мечта"}
{"url": "http://www.focus-news.net/news/2018/02/21/2491032/plovdiv-36-kg-tyutyun-i-550-kasa-tsigari-bez-aktsizen-banderol-sa-izzeti-pri-spetsializirana-operatsiya-sreshtu-kontrabandata.html", "text": "На 20 февруари при специализирана операция срещу контрабандата с акцизни стоки, служители на Шесто РУ в Пловдив са иззели 36 кг нарязан тютюн и 550 къса цигари от различни марки. Това съобщиха от ОДМВР-Пловдив.\r\nБезакцизните стоки са установени в два павилиона на територията на кв. “Столипиново”. По случаите са образувани проверки за престъпление по чл. 234, ал. 1 от НК.", "date": "2018.02.21", "title": "Пловдив: 36 кг тютюн и 550 къса цигари без акцизен бандерол са иззети при специализирана операция срещу контрабандата"}
{"url": "http://www.focus-news.net/news/2018/02/21/2491033/vekovnite-bukovi-gori-v-tsentralen-balkan-stavat-chast-ot-obekt-na-yunesko.html", "text": "Вековните букови гори на резерватите в Национален парк „Централен Балкан“ стават част от сериен обект на световното наследство на ЮНЕСКО „Старите и вековни букови гори на Карпатите и други региони в Европа“. Правителството одобри съвместна декларация за обявяването на обекта, който е разположен на територията на Австрия, Албания, Белгия, България, Румъния, Словения, Испания, Италия, Хърватска, Германия, Украйна и Словакия. С декларацията участващите държави се ангажират да създадат интегрирана система за управление на серийния обект, която да гарантира неговата защита. Това съобщиха от правителствената информационна служба.\r\nСерийният обект беше одобрен от Комитета за световно наследство на ЮНЕСКО на 41-ата му сесия в Краков през юли 2017 г. Той включва 78 компонента, разположени на територията на 12 европейски държави. България участва в номинацията с най-представителните букови гори в деветте резервата, разположени на територията на Национален парк „Централен Балкан“ – „Боатин“, „Царичина“, „Козя стена“, „Стенето“, „Соколна“, „Пеещи скали“, „Стара река“, „Джендема“ и „Северен Джендем“, които вече са в списъка на ЮНЕСКО.\r\nРазширеният сериен обект (досега той обхващаше само територии в Германия, Украйна и Словакия) представлява изключителен пример за незасегнати, комплексни гори в умерения пояс, които демонстрират разпространението на европейския бук от последната ледникова епоха до днес. Уникално за обекта е и големият брой участващи държави – прецедент в историята на Конвенцията за опазване на световно наследство. Включването на България в него е поредно признание за уникалността на българската природа и традициите в нейното опазване.\r\nРешението за участие на България в серийния обект беше взето след допитване до заинтересованите институции на регионално и местно ниво – съответните областни управители и общини, в чийто териториален обхват попадат въпросните резервати. С обявяването на буковите гори в Национален парк „Централен Балкан“ за част от обекта на световното наследство не се налагат допълнителни режими и ограничения, тъй като те и сега са в територии с най-строг режим на опазване.", "date": "2018.02.21", "title": "Вековните букови гори в „Централен Балкан“ стават част от обект на ЮНЕСКО"}
{"url": "http://www.focus-news.net/news/2018/02/21/2491030/stara-zagora-zhena-e-s-opasnost-za-zhivota-sled-paten-intsident-v-s-vasil-levski.html", "text": "Жена е с опасност за живота след пътен инцидент в с. Васил Левски. Това съобщиха от ОДМВР-Стара Загора. Инцидентът е станал във вторник. 46-годишна жена от Свиленград е пътувала по път 503, когато около 17.13 часа край село Васил Левски, община Опан е изгубила контрол над управлявания от нея автомобил \"Мерцедес\" и се е блъснала в залесен участък. След удара водачката е слязла от автомобила и излязла на банкета на пътя, при което е блъсната от лек автомобил \"Фолксваген Голф\", управляван от 38-годишен мъж от гр. Любимец. \r\nВ резултат на пътния инцидент жената е получила черепно-мозъчна травма, счупване на таза и загуба на съзнание. Настанена е за лечение в МБАЛ – Хасково, с опасност за живота. Водачът на лекия автомобил „Фолксваген“ е тестван за употреба на алкохол с техническо средство, като резултатът е отрицателен. В сектор „Пътна полиция“, ОДМВР – Стара Загора, е образувано досъдебно производство.", "date": "2018.02.21", "title": "Стара Загора: Жена е с опасност за живота след пътен инцидент в с. Васил Левски"}
{"url": "http://www.focus-news.net/news/2018/02/21/2491034/darzhavniyat-glava-rumen-radev-shte-udostoi-polkovnik-ventsislav-mutafchiyski-s-visshe-ofitsersko-zvanie-brigaden-general-na-22-fevruari.html", "text": "На 22 февруари 2018 г., от 11.00 ч. в Гербова зала на „Дондуков“ 2 президентър и върховен главнокомандващ Въоръжените сили Румен Радев ще връчи висше офицерско звание. Това съобщиха от прессекретариата на държавния глава.\r\nСъс свой указ президентът Румен Радев назначава полковник Венцислав Мутафчийски на длъжността „Началник на Военномедицинска академия и главен лекар на Въоръжените сили на Република България“, като го удостоява с висше офицерско звание „бригаден генерал“.", "date": "2018.02.21", "title": "Държавният глава Румен Радев ще удостои полковник Венцислав Мутафчийски с висше офицерско звание „бригаден генерал“ на 22 февруари"}
{"url": "http://www.focus-news.net/news/2018/02/21/2491024/roditeli-ot-plovdiv-izlizat-na-protest-sreshtu-nasilieto-v-detskite-gradini-i-uchilishtata.html", "text": "Родители от Пловдив ще излязат на протест срещу насилието в детските градини и училищата. Това съобщиха за Радио „Фокус“ – Пловдив организаторите на събитието. Протестът е под надслов „Не на насилието в детските градини и училищата“. Поводът за протеста са зачестените случаи на физически и психически тормоз на децата в детските градини. Част от исканията на протестиращите са мандатност на директорите на детските градини и училищата, както на началниците на регионалните управления на образованието и на общинските просветни отдели. Организаторите на протеста от Национален инициативен комитет за качествена и иновативна образователна система ще настояват за поставянето на видео камери във всички детски градини и училища, както и за провеждането на психотестове на учителите всяка година. Протестът ще започне от 17.30 часа на площад „Стефан Стамболов“.\r\nВесела КРЪСТЕВА", "date": "2018.02.21", "title": "Родители от Пловдив излизат на протест срещу насилието в детските градини и училищата"}
{"url": "http://www.focus-news.net/news/2018/02/21/2491035/stara-zagora-shestvieto-v-grada-na-3-mart-shte-bade-izlachvano-po-radioto-i-na-videostena.html", "text": "На Националния празник 3 март, когато се навършват 140 години от Освобождението на България, хиляди хора, дошли от различни кътчета на страната, отново ще понесат към Мемориалния комплекс „Бранителите на Стара Загора“ 300-метровия национален флаг. Това съобщиха от пресцентъра на Община Стара Загора. Шествието ще тръгне на 3 март в 11.00 ч. от сградата на областната администрация. То ще бъде предвождано от реплика на знамето на Старозагорското въстание, която днес в 15.00 ч. за първи път ще бъде показана публично, по време на кръглата маса на тема “Пътят към свободата“ в Регионалния исторически музей Стара Загора. Ще бъде представен и научно-популярният сборник „Сакралните старозагорски знамена“.\r\nНа 3-ти март в 11.00 ч. пред сградата на областната администрация ще бъде отслужен водосвет, след което оттам ще тръгне шествието с националния трикольор, предвождано от свещениците, знамето на старозагорското въстание, Самарското знаме, и военния духов оркестър. То ще се проведе за четвърти път и придобива все по-голяма популярност не само в Стара Загора, но и в страната. След знамето, носено от военни от Втора механизирана бригада и граждани, ще тръгнат официалните лица, конниците на прабългарската школа „Багатур“ и гражданството. Военният духов оркестър ще свири по цялото протежение на маршрута като в определени участъци от пътя ще бъде заместван от Общинския духов оркестър и ученически оркестри. Очаква се шествието, да пристигне на мемориала по обед, когато там ще започне официалната церемония за полагане на венци и цветя.\r\n Тази година шествието в Стара Загора ще бъде проследявано по протежение на целия маршрут от камери с дрон и АТВ, които ще предават картината на живо на видеостена с размери 30 кв.м, разположена под върха на Мемориала „Бранителите на Стара Загора“. Така хората, които се намират там, ще могат да проследят движението му към хълма по бул. „Св. патриарх Евтимий“. На видеостената в 11.00 ч. ще започне излъчването на специално заснет документален филм за българските бойни знамена и знамето на Старозагорското въстание, като първообраз на националния флаг. Радиолюбители от старозагорския клуб също ще предават директно по цял свят шествието за националния празник в Града на липите.\r\nВ навечерието на празника, на 2 март от 19.00 ч., пред сградата на областната администрация ще се състои тържествена заря-проверка. \r\nЗа желаещите граждани да се изкачат на Мемориала „Бранителите“ на 3 март, в 11.00 ч. от подлеза пред Регионална библиотека „З. Княжески“ ще тръгнат 4 автобуса.", "date": "2018.02.21", "title": "Стара Загора: Шествието в града на 3 март ще бъде излъчвано по радиото и на видеостена"}
{"url": "http://www.focus-news.net/news/2018/02/21/2491037/prezidentat-rumen-radev-razgovarya-s-ministara-na-vanshnite-raboti-na-kralstvo-sauditska-arabiya.html", "text": "Президентът Румен Радев се срещна днес на „Дондуков“ 2 с министъра на външните работи на Кралство Саудитска Арабия Адел бин Ахмед ал-Джубейр. Това съобщиха от прессекретариата на държавния глава. Постигането на дългосрочна стабилност в Близкия Изток и насърчаването на политическия диалог и разбирателството в региона, бяха във фокуса на срещата.  \r\nКато потенциални области за задълбочаване на двустранното сътрудничество бяха откроени борбата с тероризма и екстремизма, по които вече са осъществени практически стъпки, в сферата на отбраната и сигурността, както и енергетиката, комуникационните технологии, земеделието и туризма. \r\nРумен Радев отбеляза големия нереализиран потенциал за съвместни проекти между България и Саудитска Арабия в сферата на науката и образованието.", "date": "2018.02.21", "title": "Президентът Румен Радев разговаря с министъра на външните работи на Кралство Саудитска Арабия"}
{"url": "http://www.focus-news.net/news/2018/02/21/2491036/hamid-hamid-dps-ne-sme-saglasni-s-motivite-na-vetoto-varhu-promenite-v-zakona-za-bankovata-nesastoyatelnost.html", "text": "Не сме съгласни с тези мотиви. Считаме, че има неразбиране на параграф 5, 6 и 7 от нашия законопроект, както и неразбиране на чл. 14 от Закона за нормативните актове. Това заяви пред журналисти в парламента народният представител от ПГ на ДПС Хамид Хамид, съвностител на промените в Закона за банковата несъстоятелност, върху които днес президентът Румен Радев наложи вето и върна за повторно разглеждане в парламента, предаде репортер на Агенция „Фокус”. „Считаме, че има неразбиране на параграф 5, където се говори, че законът погасява задължения и погасява права. Това абсолютно не отговаря на истината. За погасяване на задължения, за произнасяне по цесиите, ще се произнесе българският съд. Ние само даваме правен способ на синдиците да запазят активите, докато се произнесе съдът”, коментира Хамид. „Тези текстове, които ние сме предложили в преходните разпоредби, осигуряват активите да не бъдат разграбвани и те да стоят в масата на несъстоятелността докато не се произнесе независимият български съд”, допълни още той.\r\nИван ЛАЗАРОВ", "date": "2018.02.21", "title": "Хамид Хамид, ДПС: Не сме съгласни с мотивите на ветото върху промените в Закона за банковата несъстоятелност"}
{"url": "http://www.focus-news.net/news/2018/02/21/2491038/kmetat-na-sofiya-yordanka-fandakova-mozhem-da-pristapim-kam-vazstanovyavaneto-na-zlopoluchniya-shadravan-na-pl-slaveykov.html", "text": "Можем да пристъпим към възстановяването на злополучния шадраван на пл. „Славейков“. Това каза пред журналисти в Министерския съвет кметът на София Йорданка Фандъкова, предаде репортер на Агенция „Фокус“. „Проектът за облагородяване на центъра на столицата включва две зони – зона 2 и зона 4. Най-напреднали сме по отношение на избор на изпълнител за ул. „Граф Игнатиев“. Там очаквам до края на следващата седмица да бъде избран такъв. Конкурсът за другата зона тепърва предстои да се прави. По ул. „Граф Игнатиев“ се предвижда полагане на гранитна настилка, изцяло пешеходна зона със запазване на трамвайното движение двупосочно“, обясни Фандъкова. По думите ѝ ще се запази постоянният книжен пазар, но с много по-добър изглед. \r\n„На определени зони на площада ще се разположат само търговци на книги, без учебници, без кашони. Това е специално мое изискване, за да има по-добър вид. От друга страна това наистина е едно културно пространство и затова съм привърженик на оставането на постоянен книжен пазар и също така възстановяването на злополучния фонтан. Приключиха всички съдебни дела и можем да пристъпим към неговото възстановяване“, коментира кметът на София. \r\n„За другата зона – там, където има жълти павета, ще си останат жълти павета. Там, където са гранитни, ще останат такива. Много тежка зона е цялостната подмяна на ВиК системата. Най-напред и на ул. „Граф Игнатиев“ още напролет трябва да влезе „Софийска вода“, за да подмени канализацията и водопровода. Същото ще се случи и в зоната около „Св. Александър Невски“, добави Фандъкова. \r\nСпоред нея ремонтите няма толкова много да са свързани с проблеми в движението, защото на ул. „Граф Игнатиев“ и в момента в по-голямата част няма движение. „Ще има затруднение в спиране на трамвайното движение в периода на строителство.  Ще има промяна в движението на хората, които ползват трамваите по ул. „Граф Игнатиев“. Това ще бъде най-голямото неудобство. По отношение на автомобилното движение, няма да има съществено затруднение. Канализацията може би там е на 100 години“, каза още Йорданка Фандъкова. Агенция „Фокус“ припомня: През 2005 г. 34-годишен мъж загина, поразен от ток в шадравана на площад \"Славейков\". Инцидентът стана късно вечерта около 23.00 ч. \r\nЛюба АЛЕКСИЕВА", "date": "2018.02.21", "title": "Кметът на София Йорданка Фандъкова: Можем да пристъпим към възстановяването на злополучния шадраван на пл. „Славейков“"}
{"url": "http://www.focus-news.net/news/2018/02/21/2491040/deutsche-welle-oon-pristapva-kam-razrabotvane-na-globalen-migratsionen-pakt-sasht-otkazaha-da-se-vklyuchat.html", "text": "Държавите-членки на ООН възнамеряват да определят стандарти за безопасна и организирана миграция. Единствената държава, която отказа да участва в консултациите, е САЩ, отбелязва Deutsche Welle.\r\nСтраните от ООН вече са пристъпили към консултация за разработването на глобален миграционен пакт. В документа ще бъдат определени „безопасни, подредени и базирани на правила\" стандарти за миграцията. Очаква се преговорите по пакта да приключат до края на текущата година. \r\n„Нямаме друг избор – трябва да приемем миграционните потоци или да ги отхвърлим. Те съществуват и възникват в света навсякъде. Става въпрос за намиране на глобално решение за явлението\", заяви председателят на Общото събрание на ООН Мирослав Лайчак при откриването на дебата в Ню Йорк.\r\nСАЩ се отказаха от участие в преговорите. Още през януари от Вашингтон заявиха, че плановете на ООН са несъвместими с водената от САЩ миграционна политика. Унгария също обмисляше дали да се включи, но в крайна сметка прие. Тереза Герова", "date": "2018.02.21", "title": "Deutsche Welle: ООН пристъпва към разработване на глобален миграционен пакт, САЩ отказаха да се включат"}
{"url": "http://www.focus-news.net/news/2018/02/21/2491039/pravitelstvoto-dade-saglasieto-si-general-mayor-dancho-dyakov-da-oglavi-nso.html", "text": "Министерският съвет даде съгласието си генерал-майор Данчо Дяков да бъде назначен на длъжността началник на Националната служба за охрана. Към момента той е съветник на Върховния главнокомандващ на въоръжените сили по военната сигурност. Това съобщиха от правителствената информационна служба.\r\nВъв връзка с подаден от генерал-майор Дяков рапорт и за да бъде изпълнена законовата процедура, правителството предлага на Президента на Република България да го освободи от заеманата в момента длъжност и от военна служба.", "date": "2018.02.21", "title": "Правителството даде съгласието си генерал-майор Данчо Дяков да оглави НСО"}
{"url": "http://www.focus-news.net/news/2018/02/21/2491042/ek-naznachi-na-visokopostaveni-dlazhnosti-dve-zheni-ot-balgariya.html", "text": "Европейската комисия (ЕК) взе решение за редица назначения, свързани с нейното висше управленско равнище. За първи път човек от България ще заеме поста генерален директор в Комисията. Това е Мариана Коцева, която ще оглави Евростат. Тя е и първата жена начело на европейската статистическа служба. Това съобщиха от Представителството на Европейската комисия в България. \r\nОт юли 2012 г. Коцева е заместник-генерален директор на Евростат в Люксембург. С почти шест години трудов стаж в Евростат и десет години като генерален секретар, а след това и председател на Националния статистически институт на България, г-жа Коцева притежава всички необходими умения и опит за новата си позиция. \r\nАндрияна Сукова от България ще бъде новият заместник-генерален директор на генерална дирекция \"Трудова заетост, социални въпроси и приобщаване\". Сукова работи в генерална дирекция \"Заетост\" повече от седем години, по-специално в областта на мониторинга и изпълнението на програми в рамките на Европейския социален фонд - компетентност, която ще бъде от решаващо значение за предстоящите преговори за новата многогодишна финансова рамка, която Комисията ще предложи през май. Като бивш заместник-министър на земеделието на България и член на кабинета на бившия комисар по защита на потребителите Меглена Кунева, г-жа Сукова може също да използва политическия си опит за новата си позиция. \r\nНазначаването на най-добрите хора на правилните позиции ще помогне на Комисията под председателството на Юнкер да постигне значителен напредък през 2018/2019 г. и след това. Днешните назначения включват още четирима нови генерални директори и четирима заместник-генерални директори. Те ще увеличат значително броя на жените на тези ръководни постове от едва 11% през 2014 г. до 36% сега. Това е резултат от ангажимента на председателя Юнкер да постигне целта от 40% до 31 октомври 2019 г.", "date": "2018.02.21", "title": "ЕК назначи на високопоставени длъжности две жени от България"}
{"url": "http://www.focus-news.net/news/2018/02/21/2491044/blagoevgrad-intenziven-e-trafikat-na-gkpp-kulata-na-izhod-za-tovarni-avtomobili.html", "text": "Интензивен е трафикът на ГКПП \"Кулата\" на изход за товарни автомобили. Това съобщиха за Радио „Фокус“ – Пирин от пункта. На ГКПП „Илинден“ преминаването се извършва без проблеми, както и на останалите пунктове по българо-гръцката граница.\r\nЛивия НИНОВА", "date": "2018.02.21", "title": "Благоевград: Интензивен е трафикът на ГКПП \"Кулата\" на изход за товарни автомобили"}
{"url": "http://www.focus-news.net/news/2018/02/21/2491046/kyustendil-nasrocheni-sa-publichni-obsazhdaniya-na-proekti-za-podrobni-ustroystveni-planove-v-grada.html", "text": "Насрочени са публични обсъждания на проекти за подробни устройствени планове в Кюстендил. Това съобщиха за Радио „Фокус” – Кюстендил от Общината. Публичните обсъждания ще се провеждат в залата на Възрожденското училище. Те ще започнат от 27 февруари и ще продължат до 14 март. Подробните устройствени планове касаят местностите „Кандилото”, „Белият камък”, „Хисарлъка”, „Гърлянски черешарник”, „Лозенски механи”, „Румена войвода”.\r\n„Фокус” припомня, че кметът на Община Кюстендил Петър Паунов обяви, че подготвените подробни устройствени планове ще бъдат изработвани и подложени на гласуване от страна на Общински съвет, само при одобрение от всички собственици на земите.\r\nВенцеслав ИЛЧЕВ", "date": "2018.02.21", "title": "Кюстендил: Насрочени са публични обсъждания на проекти за подробни устройствени планове в града"}
{"url": "http://www.focus-news.net/news/2018/02/21/2491045/sitel-makedoniya-sarbiya-proyavi-interes-kam-zakupuvaneto-na-nay-malko-shest-ruski-helikopteri-mi-35-ot-belarus.html", "text": "Сърбия проявява интерес към закупуването на най-малко шест противотанкови хеликоптери Ми-35 руско производство, предава скопският телевизионен канал „Сител“, като се позовава на статия в белградското електронно издание „Вечерње новости“.\r\nВъзможно е Белград да сключи сделката с Беларус, но в процесът на преговори участва и Русия, която трябва да даде съгласието си за финализиране на споразумението. \r\nДоставките на Ми-35 бе една от основните теми на преговори в рамките на визитата на сръбския министър на отбраната Александър Вулин в Минск, подчертава медията..Тереза Герова", "date": "2018.02.21", "title": "„Сител“ (Македония): Сърбия прояви интерес към закупуването на най-малко шест руски хеликоптери Ми-35 от Беларус"}
{"url": "http://www.focus-news.net/news/2018/02/21/2491048/burgas-zadarzhan-e-60-godishen-mazh-za-telefonni-izmami-za-nad-43-000-leva.html", "text": "В резултат на полицейските действия на служители от отдел „Криминална полиция” при ОДМВР-Бургас съвместно със служители от Районно управление – Ветово при ОДМВР-Русе е задържан 60-годишния Н.К. от Свети влас, който придвижвайки се с лек автомобил „Фолксваген Шаран”, с бургаска регистрация, прибрал от общо пет телефонни измами, осъществени спрямо възрастни бургазлии в последните дни, общата сума от 43 445 лв. Близо 29 000 лв. от тях са намерени и иззети при задържането на Н.К. в близост до Ветово, но останалите пари са предадени дни по-рано в Румъния. Ъова съобщиха от ОДМВР-Бургас.\r\nКонстатирано е, че на 17.02.т.г. по обяд Н.К. взел от кошче за боклук, разположено на паркинга на ул. „Гурко” торбичка със сумата от 24 185 лв., собственост на 65 годишна бургазлийка, въвлечена в телефонна измама по класическия механизъм „оказване на съдействие на полицията при задържане на телефонни измамници”. Жената изтеглила паричната сума от банков клон, разположен на ул. „Александровска”, като умело заблудила банковия служител, усъмнил се, че става въпрос за телефонна измама. Изтеглените пари поставила в найлонова торбичка и според указанията на непознатия мъж, свързал се с нея по телефона, го занесла в боклукчийско кошче на ул. „Гурко”. \r\nНа същата дата Н.К. взел и сумата от 4 800 лв., собственост на 81-годишен мъж от бургаския комплекс „Зорница”, отново измамен по схемата „оказване на съдействие на полицията при задържане на телефонни измамници”. \r\nСъздаденият екип от служители на отдел „Криминална полиция” при ОДМВР – Бургас установил самоличността на Н.К., както и марката и модела на автомобила, с който се придвижвал. Със съдействието на служители от Районно управление – Ветово при ОДМВР – Русе в близост до Ветово лекия автомобил „Фолксваген Шаран” е спрян. Иззети са мобилния телефон на Н.К., посредством който поддържал телефонна връзка с непознатия мъж, автомобилната навигация и сумата от близо 29 000 лв., която според уговорката трябвало да занесе до Румъния. \r\nПри проведените допълнителни полицейски действия е констатирано, че 60-годишния Н.К. е съпричастен и към други извършени телефонни измами на територията, обслужвана от ОДМВР – Бургас, сред които : \r\n- телефонна измама на 79-годишен бургазлия от к-с „Зорница”, осъществена на 17.02.т.г., при която взел сумата от 4 500 лв.;  \r\n- телефонна измама на 86-годишен бургазлия от к-с «Лазур», осъществена на 22.01.т.г., при която взел сумата от 7 560 лева;\r\n- телефонна измама на 81-годишна бургазлийка от к-с «Лазур», осъществена на 22.01.т.г., при която взел сумата от 2 400 лева;\r\n- опит за телефона измама на 80-годишна бургазлийка от к-с «Лазур», осъществена на 16.02.т.г., при който няма отнети пари. \r\nН.К. направи пълни самопризнания по случаите, като описал механизма на извършените от него деяния. Работата по цялостно документиране на престъпната му дейност продължава от служители на ОДМВР – Бургас.", "date": "2018.02.21", "title": "Бургас: Задържан е 60-годишен мъж за телефонни измами за над 43 000 лева"}
{"url": "http://www.focus-news.net/news/2018/02/21/2491047/plovdiv-do-kraya-na-mesets-mart-e-srokat-za-registratsiya-na-domashnite-kucheta-i-kotki-v-asenovgrad.html", "text": "До края на месец март е крайният срок за регистрация на домашните кучета и котки в Асеновград. Това съобщиха за Радио „Фокус“ – Пловдив от отдел „Връзки с обществеността“ на Общината и обясниха, че при регистриране на домашен любимец за първи път се попълва декларация по образец. Въз основа на подадената декларация от собственика и представен ветеринарномедицински паспорт на домашния любимец, данните се въвеждат в Административния регистър, като се заплаща такса. Тя е ежегодна и е в размер на 18 лева, която се заплаща в Информационния център на Община Асеновград.\r\nТони МИХАЙЛОВ", "date": "2018.02.21", "title": "Пловдив: До края на месец март е срокът за регистрация на домашните кучета и котки в Асеновград"}
{"url": "http://www.focus-news.net/news/2018/02/21/2491028/lilyana-drumeva-sayuz-na-represiranite-ot-komunisticheskiya-rezhim-ochakvahme-izvinenie-ot-valeri-zhablyanov.html", "text": "Очаквах извинение от Валери Жаблянов, но той не се извини. Това каза пред журналисти в Народното събрание Лиляна Друмева, председател на Съюза на репресираните от комунистическия режим, след отстраняването на Валери Жаблянов от поста зам.-председател на парламента, предаде репортер на Агенция „Фокус“. „Нямаше опити за разкаяние. Все пак очаквах Валери Жаблянов да бъде малко по-смирен, но това не се случи“, заяви тя. „Чухме високопарни думи, които утвърждават това, за което искаме той да се разкае. Това много ни огорчи. Създаде много тягостно настроение и убеждението, че БСП не се променя и не желае да направи това“, посочи Лиляна Друмева. „Не може за правилен да се обявява режим, който наред с националсоциализма и фашизма, е обявен за престъпен. Не може да се обявява за справедливо дело „Народният съд“, който е постановил хиляди смъртни присъди“, изтъкна тя. „С оставката на Валери Жаблянов изпитвам удовлетвореност, но си отивам от Народното събрание тягостна и подтисната от атмосферата, която БСП създаде“, коментира Лиляна Друмева. „Така не може да се твори политика, не може държавата така да върви напред. С тези викове, с това нежелание да чуят другата страна, дойде ми в повече“, каза още тя.\r\nБиляна ИВАНОВА", "date": "2018.02.21", "title": "Лиляна Друмева, Съюз на репресираните от комунистическия режим: Очаквахме извинение от Валери Жаблянов"}
{"url": "http://www.focus-news.net/news/2018/02/21/2491041/mrrb-sklyuchi-sas-stolichna-obshtina-dogovori-za-chetiri-proekta-za-oblagorodyavane-na-sofiya.html", "text": "МРРБ сключи със Столична община договори за четири проекта за облагородяване на София. Това съобщиха от правителствената информационна служба. Проектите се финансират по Оперативна програма „Региони в растеж\" 2014-2020 г. и са на обща стойност 173,5 милиона лева. От тях 151 милиона лева е безвъзмездната финансова помощ, останалата част е съфинансиране от Столична община. \r\nЧетирите проекта са част от инвестиционната програма на София, финансирана с 280 млн. лв. по ОПРР. Предстои да се инвестира в обновяване на училища, детски градини, театър „София\", парка „Владимир Заимов\", „Западен парк\" и много други. \r\nПървият проект е за 46 млн. лв. за обновяването на „Граф Игнатиев\" и сърцето на града — Златна София. С 21 милиона ще бъдат преобразени любимите на софиянци „Граф   Игнатиев\"   с   прилежащите   улици   и   градинката   на   църквата   „Св. Седмочисленици\", книжния пазар на пл. „Славейков\" и магазинчетата на площад „Джузепе Гарибалди\". Предвижда се ремонт на трамвайния релсов път, ще бъдат подменени настилки, ще се инвестира в допълнително осветление и озеленяване. \r\nНов облик ще добие и „Зона 4\", известна като Златна София. Наречена е така не само заради кубетата на „Св. Александър Невски\" и жълтите павета, но и заради емблематичните сгради, които се намират в района. Това са църквата \"Св. София\", паметникът на Цар Освободител, Синодалната палата, паметникът на Васил Левски, „Квадрат 500\" и други. С европейски средства тази забележителна част на София ще бъде напълно обновена и ще запази мястото си на притегателен център за гостите на града. Инвестицията в Златна София е 25,1 млн. лв. \r\nВторият проект е за 125,5 млн. лв., с които ще се финансира изпълнението на втората фаза от проекта за интегриран градски транспорт. Той включва рехабилитация на трамвайни линии, доставка на нови 13 нископодови трамвайни мотриси и надграждане на интелигентната система за управление на трафика и съществуващата система за информация на пътниците в реално време. Предстои да започнат дейностите по рехабилитация на линията по бул. „Цар Борис III\" от кв. „\"Княжево\" до Съдебната палата. \r\nПо останалите два проекта ще бъдат изградени три Дневни центъра за подкрепа на деца с увреждания и техните семейства, в които има условия за рехабилитация, образование и най-важното - за социални контакти. Отделно ще се правят и два Центъра за обществена подкрепа. За удобство на гражданите социалните обекти ще са в различни части на София - кв. „Надежда\", „Хаджи Димитър\" и „Горна баня\". \r\nЩе бъде ремонтиран и преустроен бившият Дом за деца, лишени от родителски грижи в кв. „Драгалевци\", и в него ще бъдат създадени Дневен център за деца с множествени увреждания и Център за обществена подкрепа. \r\nТези инвестиции в социална инфраструктура са логично продължение на направеното в първия програмен период, когато с 15,7 млн, лв. в столицата бяха създадени 13 Центъра за настаняване от семеен тип, три защитени жилища и 71 социални жилища. Това е малка част от мащабната инвестиционна програма на столицата, финансирана по ОПРР 2007-2013 г. Благодарение на реализираните проекти, днес можем да се радваме на обновената Централна минерална баня, сега Музей на София, на античния комплекс „Сердика\", на Националната галерия „Квадрат 500\", на нови 50 тролейбуса по софийските улици, на електронни табла по спирките и още много придобивки.", "date": "2018.02.21", "title": "МРРБ сключи със Столична община договори за четири проекта за облагородяване на София"}
{"url": "http://www.focus-news.net/news/2018/02/21/2491050/pazardzhik-oblastniyat-upravitel-razporedi-merki-za-nedopuskane-na-bedstveni-situatsii-pri-proletnoto-palnovodie.html", "text": "Областният управител разпореди предприемането на мерки за недопускане на бедствени ситуации при пролетното пълноводие в област Пазарджик, съобщи за Радио „Фокус“ – Пазарджик Мария Ловчинова от областната администрация. Тя уточни, че със Заповед на областния управител Стефан Мирев се разпореждат поредица от мерки до кметовете на общини, собствениците и ползвателите на големи хидротехнически съоръжения, собствениците и наемателите на микроязовири. \r\n„Кметовете на общини трябва да предприемат действия за поддържане на достатъчен свободен обем на микроязовирите на територията на общината за поемане на повърхностните води през пролетния сезон, почистване на преливниците и профилактика на основните изпускатели. Те трябва да актуализират аварийните планове на микроязовирите при промяна на наемателите, лицата от аварийните групи, техниката за отстраняване на аварии и други елементи от плана. Да предприемат действия по осигуряване на проводимост на речните корита в границите на урбанизираните територии, съгласно изискванията на чл.140, ал.4 от Закона за водите. Да създадат организация за осигуряване на наблюдение на водностопанските обекти и речните корита при повишаване на водното ниво, вследствие на обилни валежи и евентуално рязко снеготопене. Да извършат проверка на средствата за оповестяване и да информират населението за действия и евакуация при наводнения, съобразно разчетите в общинския план. Да връчат копие от заповедта на собствениците/наемателите на язовири на територията на общината, за изпълнение“, допълни Ловченова. \r\nТя каза също, че в заседание на общинския щаб да бъдат предвидени за обсъждане конкретните действия по осигуряване на постоянната и оперативната защита при наводнения, като в заседанието да участват кметовете на населените места и наемателите на микроязовири. В срок до 23.03.2018 година трябва да изпратят в Областна администрация Пазарджик писмени доклади за извършеното по заповедта. В докладите е необходимо да се представят данни за завирения обем на всеки микроязовир.\r\nВаня НИКОЛОВА", "date": "2018.02.21", "title": "Пазарджик: Областният управител разпореди мерки за недопускане на бедствени ситуации при пролетното пълноводие"}
{"url": "http://www.focus-news.net/news/2018/02/21/2491049/parlamentat-uednakvi-na-parvo-chetene-razmerite-na-otpuskite-pri-osinovyavane-na-detsa-do-5-godishna-vazrast.html", "text": "Парламентът гласува на първо четене промени в Кодекса на труда, които предоставят еднакви размери на отпуските при осиновяване на деца до 5-годишна възраст - 365 дни от деня на предаване на детето за осиновяване, предаде репортер на Агенция „Фокус”. Промените предвиждат още изплащане на еднакъв размер на парично обезщетение от Държавното обществено осигуряване в размер на 90 на сто от среднодневния осигурителен доход на осиновителя за предходните 24 месеца.\r\nВ мотивите на законопроекта е записано, че основните цели на промените са гарантиране равни права на хората, които осиновяват деца до 5-годишна възраст. \r\nВ сега действащата нормативна уредба са уредени три вида отпуски при осиновяване на дете: отпуск поради осиновяване - в размер на разликата от възрастта на детето в деня на предаването му за осиновяване до изтичане на срока за полагащия се отпуск за раждане (чл. 163, ал. 6 от КТ), отпуск за отглеждане на дете до 2-годишна възраст (чл. 164 от КТ) и отпуск при осиновяване на дете от 2- до 5-годишна възраст (чл. 164б от КТ). \r\nВносителите от Министерски съвет считат, че тези промени ще спомогнат за подобряването на необходимата родителска грижа и семейна среда за отглеждане на децата, както и за повишаване на мотивацията на хората да осиновяват деца. \r\nИван ЛАЗАРОВ", "date": "2018.02.21", "title": "Парламентът уеднакви на първо четене размерите на отпуските при осиновяване на деца до 5-годишна възраст"}
{"url": "http://www.focus-news.net/news/2018/02/21/2491052/hurriyet-niderlandiya-e-predostavila-ubezhishte-na-desetki-zapodozreni-za-opita-za-darzhaven-prevrat-v-turtsiya.html", "text": "Нидерландия е предоставила убежище на десетки заподозрени в Турция за връзки с мрежата на Фетхуллах Гюлен, сочена от Анкара като организатор на опита за държавен преврат от лятото на 2016 г., съобщава вестник Hurriyet, като се позовава на доклад от местната редакция на BBC.\r\nОбщо 509 молби за убежище са подадени от турски граждани до нидерландското правителство през 2017 г., съобщи медията, позовавайки се на официални документи. Според телевизия NOS мнозинството от тези, на които е предоставено убежище в страната, са симпатизанти на Гюлен.\r\nСлед неуспешния преврат на Турция Нидерландия предостави убежище на осем привърженици на мрежата на проповедника, поясниха компетентните органи. \r\nОсемте лица, обвинени в Турция за предполагаемата им роля в опита за преврат от 15 юли 2016 г., получиха убежище на основание, че съществува „риск те да бъдат подложени на потисничество в Турция\".\r\nНидерландското правителство заяви, че броят на турските граждани, търсещи убежище в Нидерландия, постепенно се увеличава от 2016 г. насам – тенденция, която се наблюдава и в други държави в Европа. През 2015 г. в Нидерландия са подали 56 молби за убежище от Турция. Година по-рано броят им е бил 235. Само през първите осем месеца на 2017 г. 309 турски граждани са потърсили убежище в Нидерландия. Тереза Герова", "date": "2018.02.21", "title": "Hurriyet:  Нидерландия е предоставила убежище на десетки заподозрени за опита за държавен преврат в Турция"}
{"url": "http://www.focus-news.net/news/2018/02/21/2491051/burgas-obshtinata-iska-da-sazdade-nov-dneven-tsentar-v-koyto-shte-se-polagat-grizhi-za-hora-s-uvrezhdaniya.html", "text": "Община Бургас иска да създаде нов дневен център, в който ще се полагат грижи за хора с увреждания. За тази цел администрацията е готова да кандидатства за финансиране с проект по ОП „Развитие на човешките ресурси“ 2014 – 2020. Това съобщиха от пресцентъра на Общината. \r\nПредложението за разработването и реализирането на проекта ще бъде гласувано на предстоящото заседание на Общинския съвет този месец.\r\nДневният център ще изпълнява важна социална функция, като осигурява качествена грижа за хора с тежки множествени увреждания. В него ще се предлагат както дневни, така и почасови грижи. Хора с увреждания ще получават рехабилитация, терапия, консултиране, информиране и подкрепа в различни форми. Мобилни услуги ще улесняват придвижването на нуждаещите се за извършване на процедури и връщането им отново вкъщи.\r\nПодкрепа в дневния център ще се оказва и на близките на хората с увреждания. Социалните работници ще им съдействат при намирането на работа и повишаване на професионалните им умения.\r\nЦентърът ще разполага с капацитет за 30 души и ще се помещава в блок 42 в комплекс „Братя Миладинови“.", "date": "2018.02.21", "title": "Бургас: Общината иска да създаде нов дневен център, в който ще се полагат грижи за хора с увреждания"}
{"url": "http://www.focus-news.net/news/2018/02/21/2491055/pregled-na-mezhdunarodnite-novini-do-13-chasa-agentsiya-fokus.html", "text": "Българското председателство на Съвета на Европейския съюз призова Германия и още четири държави от Общността да премахнат възможно най-скоро стационарния контрол по националните си граници, отбелязва водещият ежедневник  Die Welt.\r\nМинистърът на външните работи на България и вицепремиер Екатерина Захариева заяви за изданието, че страните от ЕС Австрия, Германия, Дания, Швеция и Норвегия, която не е част от ЕС, могат да извършват проверките по вътрешните граници в Шенгенското пространство до май 2018 г. с оглед на бежанската криза и произтичащите от нея проблеми със сигурността. „Би било много полезно, ако след това тези страни не разширяват граничния контрол“, подчерта първият дипломат на София, като допълни, че границите на Шенгенското пространство трябва да останат отворени, за да не бъдат нанесени щети на икономиките. \r\n„Контролът по вътрешните граници е в противоречие с европейските ценности за неограничена свобода на движение\", отбеляза Захариева.\r\nГермания разшири контрола си по вътрешните граници на 12 ноември 2017 г. за още шест месеца. Като причина федералният вътрешен министър Томас де Мейзиер (ХДС) изтъкна „напрегнатата ситуация със сигурността\" в резултат на „драматичните терористични атаки\". Проверките се извършват на германско-австрийската сухопътна граница и на полети от Гърция до Германия.\r\nМиналата седмица министърът на вътрешните работи на Бавария Йоахим Херман, заедно с австрийския си колега Херверт Кикл, поискаха ново удължаване на проверките. В Шенгенското пространство такива са възможни само в изключителни случаи. От септември 2015 г. в Германия отново са в сила стационарните проверки по границите. \r\nЗа първи път правителството в София сега определи конкретна дата за предвиденото включване на България в Шенгенското пространство: „Ние очакваме, че страните от ЕС ще дадат до края на тази година зелена светлина за присъединяването на България към Шенгенското пространство. Ние отговаряме на всички критерии. Ние правим много, за да подсигурим успешно външните граници на ЕС\", категорична бе Захариева.\r\n*** В сряда Турция отправи нови предупреждения, че просирийските правителствени сили, които влизат в северозападния регион Африн, за да подкрепят кюрдската милиция, ще се сблъскат със „сериозни последици\" и ще бъдат считани за легитимни цели.\r\nКонвоят от около 40-50 превозни средства,превозващ проправителствени сили, се опита да влезе във вторник в Африн, но се оттегли след артилерийски обстрел от турските сили, поясни говорителят на президента Реждеп Тайип Ердоган.\r\n„Всяка стъпка от режима или други елементи в тази посока със сигурност ще има сериозни последствия\", предупреди Ибрахим Калън в рамките на пресконференция.\r\n*** Държавите-членки на ООН възнамеряват да определят стандарти за безопасна и организирана миграция. Единствената държава, която отказа да участва в консултациите, е САЩ.\r\nСтраните от ООН вече са пристъпили към консултация за разработването на глобален миграционен пакт. В документа ще бъдат определени „безопасни, подредени и базирани на правила\" стандарти за миграцията. Очаква се преговорите по пакта да приключат до края на текущата година. \r\n„Нямаме друг избор – трябва да приемем миграционните потоци или да ги отхвърлим. Те съществуват и възникват в света навсякъде. Става въпрос за намиране на глобално решение за явлението\", заяви председателят на Общото събрание на ООН Мирослав Лайчак при откриването на дебата в Ню Йорк.\r\nСАЩ се отказаха от участие в преговорите. Още през януари от Вашингтон заявиха, че плановете на ООН са несъвместими с водената от САЩ миграционна политика. Унгария също обмисляше дали да се включи, но в крайна сметка прие.\r\n*** Председателят на опозиционната ВМРО-ДПМНЕ Християн Мицкоски заяви, че партията няма да подкрепи въвеждането на изменения в Конституцията с цел промяна на името на страната, въпреки че ще даде подкрепата за решение на спора с Атина.\r\nАко се стигне до взаимно приемливо решение, според Мицкоски то трябва да бъде подложено на референдум. В интервю за ТВ24 той добави, че ВМРО-ДПМНЕ няма да бъде ничие алиби в случай на провал на преговорите с Атина. Мицкоски не отговори обаче на въпрос дали партията му ще подкрепи решението при гласуването му в парламента. Когато настъпи моментът, ВМРО-ДПМНЕ ще обяви позицията си, подчерта лидерът на партията.\r\n*** Новина от света на модата и за това как може да се постигнат ниските цени на дрехите. На всички е известно, че за шиенето на облеклата не се използват високоплатени специалисти. Но разследване на британски журналист показва, че водещи вериги използват китайски затворници за шивачи.\r\nСред компаниите, уличени в използването на затворническия труд, изпъква името на водещия шведски моден бранд H&M, най-голямата в Европа търговска мрежа за продажби на дрехи на дребно. Друга компания, която фигурира в списъка, е холандската  C&A.\r\nОказва се обаче, че използването на наемници от китайски затвори не е в разрез с международните конвенции. Модните компании сключват договор със затворниците, т.е. те не са принуждавани да работят без заплащане. Много от изтърпяващите наказание  лишаване от свобода всъщност са доволни да работят. Обръща се обаче малко внимание на подобен тип трудови отношение, което създава предпоставки за нарушения.\r\n*** Масираните удари срещу бунтовническия анклав Източна Гута от последните дни предизвикват опасения сред мнозина, че режимът в Дамаск се подготвя за провеждането на наземна операция в района, който е един от последните под контрола на опозиционните сили на президента Башар Асад. Като аргумент в подкрепа на това твърдение е изпращането на един от водещите генерали на режима Сухаил ал Хасан, известен като „Тигъра“, пред портите на обсадения град.\r\nИзданието подчертава, че „Тигърът“ е водил почти всички големи битки на режима в Дамаск и се радва на широка обществена подкрепа. Изпращането му край Източна Гута следва да се разглежда като ясен сигнал към бунтовниците. Превземането на града обаче може да отнеме много време. Теренът там се смята за изключително труден и вероятно ще изисква прокопаването на тунели, за да се проникне в града. Сраженията там биха поставили в смъртоносен капан около 400 хил. души, които по данни на ООН все още се намират на територията на Източна Гута.\r\n***", "date": "2018.02.21", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/02/21/2491053/plovdiv-iztsyalo-e-izgoryalo-remarketo-na-zapaliliya-se-tir-s-mushama-na-avtomagistrala-trakiya-patnoto-platno-e-razchisteno.html", "text": "Възстановено е движението по автомагистрала „Тракия“, в района от км 112 до км 117, където тази нощ се запали ТИР. Това съобщи за Радио „Фокус“ – Пловдив говорителят на Областната дирекция на МВР. Към момента трафикът се осъществява нормално и без затруднения. Сигналът за инцидента е получен половин час след полунощ. По първоначални данни, влекач с ремарке, който пътувал от София към Пловдив, се е запалил в движение и шофьорът спрял в аварийната лента. ТИР-ът е превозвал мушама, която се разтече по пътното платно и бе разчистена. Изцяло е изгоряло ремаркето. Няма пострадали хора. До приключване на работата, часове наред автомобилите се отбиваха през пътен възел „Цалапица“ на 112 км.\r\nТони МИХАЙЛОВ", "date": "2018.02.21", "title": "Пловдив: Изцяло е изгоряло ремаркето на запалилия се ТИР с мушама на автомагистрала „Тракия“, пътното платно е разчистено"}
{"url": "http://www.focus-news.net/news/2018/02/21/2491057/veliko-tarnovo-krizisen-tsentar-s-30-mesta-izgrazhdat-v-grada.html", "text": "Кризисен център за лица, пострадали от насилие, трафик или друга форма на експлоатация изграждат във Велико Търново. Услугата се финансира по Оперативна програма “Региони в растеж”, а бенефициент на проекта е Община Велико Търново. Това съобщи по време на встъпителната пресконференция Мариела Цонева, директор на Дирекция “Общинско развитие” в Община Велико Търново, предаде репортер на Радио “Фокус”-Велико Търново. Общата стойност на проекта е 2 169 123 лв. С тях ще бъдат построени две пасивни къщи , с капацитет 30 души. Това означава, че сградите ще са с осигурени мерки за енергийна ефективност, които ще намалят разходите за ток, вода и отопление. “Кризисният център за лица” е комплекс от социални услуги за лица, пострадали от насилие, трафик или друга форма на експлоатация, които се предоставят за срок от 6 месеца и са насочени към оказване на индивидуална подкрепа, задоволяване на ежедневните потребности и правно консултиране на потребителите или социално-псохологическа помощ, когато се налага незабавна намеса, включително чрез мобилни екипи за кризисна интервенция. Предвижда се, при нужда да бъдат настанявани и бедстващи хора, които са загубили дома си по различни причини като пожар или наводнение”, обясни Жоро Ковачев, главен експерт Дирекция “Социално подпомагане и здравеопазване” в Община Велико Търново. Къщите ще се намират в началото на кв. “Бузлуджа”. Очаква се разрешителното за строеж да бъде издадено от местната администрация до края на март, а първа копка да бъде – през месец април.\r\nЛуиза ТРАНЧЕВА", "date": "2018.02.21", "title": "Велико Търново: Кризисен център с 30 места изграждат в града"}
{"url": "http://www.focus-news.net/news/2018/02/21/2491058/saudi-press-agency-darzhavniyat-glava-na-balgariya-prie-sauditskiya-vanshen-ministar.html", "text": "Държавният глава на Република България прие за среща в сряда министъра на външните работи на Саудитска Арабия Адел Ал-Джубейр, който е на посещение в страната, предава Saudi Press Agency.\r\nВ рамките на срещата двамата обсъдиха двустранните отношения между София и Рияд и начините за тяхното укрепване във всички области.\r\nНа срещата присъстваха посланикът на Саудитска Арабия в Република България Мисфер бин Абдулрахман Ал Гасеб и генералният директор на кабинета на министъра на външните работи посланик Халид бин Мусаед Ал-Анкари.Тереза Герова", "date": "2018.02.21", "title": "Saudi Press Agency: Държавният глава на България прие саудитския външен министър"}
{"url": "http://www.focus-news.net/news/2018/02/21/2491029/pazardzhik-okolo-50-nadzirateli-ot-zatvora-v-grada-shte-izlyazat-na-protest-na-23-fevruari.html", "text": "Около 50 надзиратели от затвора в Пазарджик ще излязат на протест на 23 февруари, съобщи за Радио „Фокус“ – Пазарджик Петър Гицев, председател на Синдикалната организация на надзирателите в Пазарджик. Исканията на протестиращите са за приравняване на заплащането с това на служители на МВР или увеличаване на заплатите с 20%,  за уеднаквяване на заплащането за специфични условия на труд, увеличаване на щатните бройки и тяхното финансово обезпечаване. Той допълни, че на 24 февруари синдикатите на надзирателите и тези на служителите от „Съдебна охрана“ ще протестират заедно пред сградата на Министерството на правосъдието.\r\nАлбена ЖИЛЕКОВА", "date": "2018.02.21", "title": "Пазарджик: Около 50 надзиратели от затвора в града ще излязат на протест на 23 февруари"}
{"url": "http://www.focus-news.net/news/2018/02/21/2491059/sofiya-dvama-dushi-postradaha-pri-katastrofa-na-bulevardite-slivnitsa-i-petar-dertliev.html", "text": "Двама души пострадаха при катастрофа на булевардите „Сливница” и „Петър Дертлиев”. Това съобщиха за Агенция “Фокус”", "date": "2018.02.21", "title": "София: Двама души пострадаха при катастрофа на булевардите „Сливница” и „Петър Дертлиев”"}
{"url": "http://www.focus-news.net/news/2018/02/21/2491056/delyan-dobrev-gerb-pochti-okonchatelno-sa-gotovi-promenite-v-okolo-100-teksta-na-zakona-za-energetikata.html", "text": "Почти окончателно готови са законодателните промени. Става въпрос за промяна в около 100 текста в Закона за енергетиката. Това каза на брифинг в Министерския съвет депутатът от ГЕРБ и председател на енергийната комисия Делян Добрев след среща с работодателските организации и премиера Бойко Борисов, предаде репортер на Агенция „Фокус“. „Отново имахме заседание. С участието на премиера Бойко Борисов отчетохме напредък. Набелязахме нови мерки. Работим заедно не само с работодателите, но и с представители на сектора на енергетиката. Надявам се до края на следващата седмица да имаме окончателните текстове по промените в Закона за енергетиката, с които от една страна ще извадим производители на електрическа енергия над 5 мегавата на свободния пазар“, коментира Добрев. По думите му те ще имат договор за премия, който ще сключат с Фонда за енергийна сигурност. „По този начин продавачите на свободния пазар ще се увеличат от трима на около 90-100 участника. От друга страна, друга промяна включва закупуването на технологичните загуби от страна ЕРП от свободния пазар. Благодаря на работодателите за инициативата и за това, че допринасят и с предложения, и с идеи за реформите в енергетиката. Това за първи път се случи преди 3 години, когато заварихме дефицит от 800 млн. лв. на година след кабинета „Орешарски“, припомни Добрев и добави, че тогава отново в работни групи са увеличили приходите в енергетиката, създали са Фонда за сигурност в енергийната система,  съкратили са разходите и са стопили тези 800 млн. лв. до нула. „В последните 3 годни нямаме тарифен дефицит. Сега правим следващата крачка в посока либерализация на пазара, реформа в енергетиката, отново с участието на работодателските организации в България. Мерките, които обсъждаме са 11, като 4 от тях касаят законодателни промени“, каза още Делян Добрев. \r\nЛюба АЛЕКСИЕВА", "date": "2018.02.21", "title": "Делян Добрев, ГЕРБ: Почти окончателно са готови промените в около 100 текста на Закона за енергетиката"}
{"url": "http://www.focus-news.net/news/2018/02/21/2491062/sport-premestiha-za-sabota-kvalifikatsiite-i-sastezanieto-v-paralelniya-slalom.html", "text": "Най-добрият ни сноубордист Радослав Янков няма да стартира утре на Олимпиадата в Пьончан. Това стана ясно, след като настъпи промяна в програмата. Квалификациите и състезанието в паралелния гигантски слалом в сноуборда при мъжете и жените бяха преместени от четвъртък за събота, написа Радослав Янков в социална мрежа, информирайки за промяната.\r\nКакто е известно, България има представител и при жените в паралелния гигантски слалом в сноуборда, това е Теодора Пенчева.\r\nВенцислав ДРАГОМАНОВ", "date": "2018.02.21", "title": "Спорт: Преместиха за събота квалификациите и състезанието в паралелния слалом"}
{"url": "http://www.focus-news.net/news/2018/02/21/2491063/pernik-obshtinata-e-postavila-spetsialni-usloviya-na-shest-obshtini-koito-mogat-da-dokarvat-otpadatsite-si-za-separirane-i-deponirane-v-regionalnoto-depo.html", "text": "Община Перник е поставила специални условия на шестте общини Бобовдол, Сапарева баня, Бобошево, Рила, Кочериново и Кюстендил, които могат да докарват отпадъците си за сепариране и депониране в Регионалното депо. Това съобщиха от пресцентъра на Общината.\r\n„Решението беше взето във връзка с министерското постановление, което касае тези общини и ние ще се съобразим с него“, съобщи на пресконференция кметът на Община Перник Вяра Церовска и посочи, че условията са в рамките на възможностите, които са обсъдени на среща на Общото събрание на „Регионалното сдружение за управление на отпадъците в регион Перник“, в което участват кметовете на шестте общини в област Перник. \r\n„За общините , които ще докарват боклука в Перник, ще има специален график. Освен това автомобилите трябва да са съобразени с тези, които ние караме - вариопреси, Евро 4, с определен тонаж, по определен маршрут, с определена екологичност, за да може да се спазват всичките условия и определени часове .\r\nОбщините Бобовдол, Сапарева баня, Бобошево, Рила, Кочериново и Кюстендил са получили вече и договора, който е предложила Община Перник и при който ще се извършва този процес на транспортиране, сепариране и депониране на отпадъците. \r\n„С това няма да се нанесат допълнителни повреди, нито пък ще се препълни депото защото количеството , което е определено за четири години, е не повече от 13 хиляди тона“, коментира кметът Вяра Церовска.\r\nПо думите й,ще се изисква и всеки камион да представя бележка, че точно този товар е сепариран от лицензирана фирма и какво количество се изпраща за депониране.\r\nОтделно от това вторият контрол , който се прави е на самия вход на регионалното депо , където ще се измерва боклука , който се кара. Община Перник е наложила и допълнителна такса от 5 лева на един тон боклук, с тези средства ще се поддържат пътищата , които ще се амортизират допълнително. \r\n„Разбира се тези общини могат да предприемат и други решения и да си карат боклука на друго депо при по-добри условия. Все още никоя от тях не е върнала подписан договора, който е до 2019“, уточни кметът Вяра Церовска.", "date": "2018.02.21", "title": "Перник: Общината е поставила специални условия на шест общини, които могат да докарват отпадъците си за сепариране и депониране в Регионалното депо"}
{"url": "http://www.focus-news.net/news/2018/02/21/2491061/dve-novi-programi-za-uchastie-na-startapi-v-sofia-startup-expo-2018-obyaviha-organizatorite-na-parvoto-izlozhenie-za-startirashti-inovativni-firmi-v-balgariya.html", "text": "Две нови програми за участие на стартъпи в Sofia Startup Expo 2018 обявиха организаторите на първото изложение за стартиращи иновативни фирми в България. Това са Програма „Съзидател“ и Програма „Боец“, които очакват добрите идеи с бизнес потенциал в Креативната зона (Сreate zone) на изложението, съобщиха от екипа на Sofia Startup Expo. \r\nПрограма \"Съзидател\" (Founders Program) е специално разработена за стартъпи в начална фаза на развитие, но с големи амбиции. Създателите им ще получат работна маса (площ от 2 кв.м.), за да представят идеите си и достъп до уникална общностна програма, която да ги обгради с най-добрите предприемачи и ресурси. \r\n„Ние подкрепяме хората с идеи - „Съзидателите“, защото вярваме, че разнообразието стимулира новите бизнеси и иновациите. Вярваме, че всеки има право да стане предприемач и затова даваме възможност на повече хора да покажат какво са създали, като предложим изключително достъпна пакетна цена за участие в изложението - 290 лв., без ДДС“, каза ръководителят на проекта Димитрина Христева. По думите й креативността, предприемчивостта и амбицията да създадеш свой успешен бизнес не бива да срещат прегради, а напротив – да бъдат насърчавани и стимулирани, за да „получат крила“. Затова и слоганът на първото Sofia Startup Expo e такъв - „Дай крила на своите идеи“, подчерта Христева.\r\nДругата програма – „Боец“ (Fighters Program) е за тези, които имат убийствена предприемаческа мисъл и бизнес с потенциал, но не са „родени“ в привилегирована среда. Насочена е към ученици, студенти, сдружения на млади иноватори. Програмата \"Боец\" е точно като Програмата за съзидателите, но е безплатна! \r\n„Това е трудно, амбициозно и изискващо - за нея участниците трябва да ни представят идеята си по най-завладяващия начин и със сигурност това ще ги отведе с бързи темпове до всичко, от което се нуждаят, за да изведат бизнеса си на пазара. Ние им осигуряваме безплатен достъп до нашата Креативна зона, при първо участие. Сега те са на ход да покажат, че са Бойци!“, подчерта Димитрина Христева. Предложенията и заявките се очакват на имейл office@sofiastartupexpo.eu до 28 февруари 2018 г. \r\nSofia Startup Expo 2018 (SSE) е първото изложение за стартиращи компании и нови предприемачи в България. То ще срещне създателите на технологиите, иновационните мениджъри и инвеститорите, за да изградят партньорства и да оформят бъдещето. Събитието ще се проведе на 13 – 14 март 2018 г. в зала „Джон Атанасов“ в „София Тех Парк“ и ще събере под един покрив цялата стартъп екосистема, необходима за започване и поддържане на стартиращ иновативен бизнес. Повече информация за изложениетое публикувана в интернет на адрес: www.sofiastartupexpo.eu.", "date": "2018.02.21", "title": "Две нови програми за участие на стартъпи в Sofia Startup Expo 2018 обявиха организаторите на първото изложение за стартиращи иновативни фирми в България"}
{"url": "http://www.focus-news.net/news/2018/02/21/2491066/blagoevgrad-intenziven-e-trafikat-na-gkpp-kulata-na-izhod-za-tovarni-avtomobili.html", "text": "Интензивен е трафикът на ГКПП \"Кулата\" на изход за товарни автомобили. Това съобщиха за Радио „Фокус“ – Пирин от пункта. На ГКПП „Илинден“ преминаването се извършва без проблеми, както и на останалите пунктове по българо-гръцката граница.\r\nЛивия НИНОВА", "date": "2018.02.21", "title": "Благоевград: Интензивен е трафикът на ГКПП \"Кулата\" на изход за товарни автомобили"}
{"url": "http://www.focus-news.net/news/2018/02/21/2491065/deutsche-welle-zoran-zaev-shte-potarsi-podkrepata-na-germanskiya-kantsler-v-spora-za-imeto-i-chlenstvoto-v-nato.html", "text": "Министър-председателят на Македония Зоран Заев пристигна в сряда на посещение в Берлин, в рамките на което ще бъде приет за среща с канцлера на ФРГ Ангела Меркел, отбелязва Deutsche Welle в местната си редакция.\r\nУточнява се, че в дневния ред на преговорите ще бъде включени темите за спора за името с Атина и македонското членство в НАТО. \r\nОт редакцията отбелязват, че с визитата си Заев продължава „традицията“ на двустранни срещи между македонски премиери и германския канцлер, провеждани веднъж на шест години. В своя 12-годишен мандат Меркел бе на два пъти домакин на бившия министър-председател на Македония Никола Груевски – веднъж през 2006 г. и веднъж през 2012 г. \r\nСрещата в Канцлерството в Берлин се провежда по инициатива на Германия, поясниха от пресслужбата на правителството в Скопие, откъдето изразиха увереност, че Берлин отдава специално значение на усилията на управляващите в Македония за разрешаване на спора за името. Тереза Герова", "date": "2018.02.21", "title": "Deutsche Welle: Зоран Заев ще потърси подкрепата на германския канцлер в спора за името и членството в НАТО"}
{"url": "http://www.focus-news.net/news/2018/02/21/2491060/vasil-velev-aikb-ot-oranzheva-preminahme-kam-zhalta-stepen-na-gotovnost-za-protesti-zaradi-poskapvaneto-na-toka.html", "text": "Ако досега беше оранжева степен на готовност за протести, сега преминаваме в жълта. Не сме снели напълно готовността и не сме напълно спокойни, но се движим в много добро темпо в правилна посока. Това каза на брифинг в Министерския съвет председателят на Управителния съвет (УС) на Асоциация на индустриалния капитал в България (АИКБ) Васил Велев, предаде репортер на Агенция „Фокус“. „Това бе поредната среща след ненормалното увеличение на цените на ел. енергия на т.нар. свободен пазар, на която бизнесът договори с правителството изпълнение на стъпките за либерализиране на пазара. Разчетите са за една по-сериозна крачка напред в сила от 1 юли, следващият регулаторен период, за което трябва да се вържи много работа през оставащите месеци. В по-голямата част от поставените въпроси имаме съгласие и се движим в добро темпо. Всичко това ни прави и по-големи оптимисти“, коментира Велев. По думите му има индикации от пазара, че се променя и пазарното поведение. „Ако преди 2 месеца офертите към малките предприятия бяха за цени между и 90 и 125 лв. за мегаватчас, сега вече са за цени между 83 и 100 лв. Има още много сериозни резерви. Има и промени в поведението на продавачите на ел. енергия. Тази практика се надяваме да се задълбочи и да се стигне до това, което пазарът очаква. Разбира се, генералното решение идва с приключване на договорите с американските централи, за което очакваме по-енергични усилия от МС и Министерство на енергетиката и с изкарването на борсата на много и независими продавачи, а не както е сега – двама продавачи продават над 90% от ел. енергията“, допълни той. Според него, когато има много независими продавачи, за това ще следи пазарът. „Планираме следваща среща през следващата седмица по това време, на която да се отчете напредъкът“, каза още Васил Велев. \r\nЛюба АЛЕКСИЕВА", "date": "2018.02.21", "title": "Васил Велев, АИКБ: От оранжева преминахме към жълта степен на готовност за протести заради поскъпването на тока"}
{"url": "http://www.focus-news.net/news/2018/02/21/2491064/kamen-kolev-bsk-dopalnitelno-kolichestvo-elektroenergiya-shte-izleze-na-svobodniya-pazar-s-merkite-koito-obsadihme-s-pravitelstvoto.html", "text": "Ефектът от предложените мерки, които обсъдихме с правителството, ще се изразят в едно допълнително количество електроенергия, което ще излезе на свободния пазар. Това каза на брифинг в Министерския съвет зам.-председателят на Българската стопанска камара (БСК) Камен Колев, предаде репортер на Агенция „Фокус“. „Това е произведеното от ВЕИ с мощност над 5 мегавата и ефективното високо комбинирано производство. Общото количество на тази допълнителна електроенергия ще бъде около 4 тераватчаса. В същото време на свободния пазар ще се появят и нови потребители – това са електроразпределителните дружества, които ще консумират приблизително същите количества. Получава се точно едно съвпадение на тези количества и това е световната практика“, обясни Колев. По думите му в крайна сметка ще се повиши ликвидността на свободния пазар, а оттам ще се получи и тази прозрачност, която преследват. \r\n„Вторият момент, който искам да споделя, е че настояваме задължително да влязат изискванията на регламент на ЕС, който задължава дружествата да дават информация за сключени сделки на свободния пазар с енергийни продукти на едро. Това е изключително важно, тъй като тази информация се пази и се контролира от Европейската агенция за сътрудничество между регулаторите на страните-членки, която тясно взаимодейства с националния координатор, упражнява този контрол, където се получиха и проблемите, довели до тези скокове в цените“, допълни Колев. Според него в резултат на това ратифициране, което ще стане тази седмица, ще се въведат тези правила и изисквания, които ще ограничат възможностите за манипулиране на пазара за използване на информацията за търговски нужди и въобще злоупотребите на пазара. „Ще се въведат и санкции за неподаване на такава информация и такива данни. По този начин ще се опитаме чрез наблюдението на този пазар да лекуваме причината, а не следствието“, каза още Камен Колев. \r\nЛюба АЛЕКСИЕВА", "date": "2018.02.21", "title": "Камен Колев, БСК: Допълнително количество електроенергия ще излезе на свободния пазар с мерките, които обсъдихме с правителството"}
{"url": "http://www.focus-news.net/news/2018/02/21/2491068/tass-poslanitsite-na-stranite-ot-es-sa-saglasuvali-prodalzhavaneto-na-sanktsiite-sreshtu-ruski-grazhdani-i-kompanii-razkriva-diplomaticheski-iztochnik.html", "text": "Посланиците на 28-те страни от Европейския съюз са съгласували в сряда продължаването със срок от половин година на ограничителните мерки срещу 150 граждани и 38 компании от Руската федерация. Това съобщи пред кореспондент на TACC източник от Съвета на ЕС. \r\n„Днес посланиците на ЕС гласуваха за продължаване на санкциите със шест месеца“, разкри дипломатическият източник. Съгласно думите му, предстои решението на бъде официално одобрено от Съвета на ЕС, след което ще влезе в сила. \r\nПрез март 2015 г. лидерите на ЕС обвързаха решението за отмяна на санкциите срещу Русия с цялостно изпълнение на Минските споразумения. Сега продължаването на ограничителните мерки се приема формално, без обсъждане, коментира руската агенцията.Тереза Герова", "date": "2018.02.21", "title": "ТАСС: Посланиците на страните от ЕС са съгласували продължаването на санкциите срещу руски граждани и компании, разкрива дипломатически източник"}
{"url": "http://www.focus-news.net/news/2018/02/21/2491054/evrodeputatat-ot-gerbenp-emil-radev-evropeyskiyat-parlament-neednokratno-e-podkrepyal-balgariya-za-shengen-ek-potvardi-izpalnenieto-na-vsichki-tehnicheski-kriterii.html", "text": "Евродепутати от всички политически групи на Европейския парламент изразиха ясна и категорична подкрепа за присъединяването на България към Шенгенското пространство. Това стана по време на изслушване в Комисията по граждански свободи, правосъдие и вътрешни работи за бъдещето на Шенген. Това съобщиха от пресцентъра на ПП ГЕРБ – Варна. Участие в дискусията взеха комисарят по миграция и вътрешни работи Димитрис Аврамопулос, министърът на вътрешните работи на България Валентин Радев и директорът на европейската агенция за оперативно управление на широкомащабни информационни системи в областта на свобода, сигурност и правосъдие Крум Гърков. Българският евродепутат от ГЕРБ/ЕНП Емил Радев отбеляза, че Европейският парламент нееднократно е подкрепял България за Шенген, а Европейската комисия (ЕК) е потвърдила изпълнението на всички технически критерии, подчертавайки, че това са единствените критерии за присъединяване.\r\nВ рамките на дискусията Емил Радев допълни, че България изпълнява изцяло шенгенското законодателство, използва активно Шенгенската информационна система, а след решение на Съвета от януари ще получи 100-процентов достъп до ШИС. Страната ни е включена в обхвата на Европейската гранична и брегова охрана, системата Вход/изход и системата ЕТИАС. „Реално България е шенгенска държава, но поради политически причини в определени държави-членки няма взето решение за вдигане на вътрешнограничния контрол“, заяви евродепутатът. Той изрази своето разочарование, че европейските закони и правила не се спазват от държави, които обикновено са давани за пример, а се позволява политиката да доведе до потъпкване на правилата.\r\nВ заключение Емил Радев призова  „вместо да водим дискусии за това какъв трябва да бъде териториалният обхват на Шенген, да отбележим до края на тази година присъединяването на България“ към шенгенското пространство.", "date": "2018.02.21", "title": "Евродепутатът от ГЕРБ/ЕНП Емил Радев: Европейският парламент нееднократно е подкрепял България за Шенген, ЕК потвърди изпълнението на всички технически критерии"}
{"url": "http://www.focus-news.net/news/2018/02/21/2491074/nova-makedoniya-makedoniya-elitnoto-zveno-na-slovenskata-armiya-ne-otgovarya-na-standartite-na-nato.html", "text": "Провал на учение на елитния батальон на словенската армия предизвика скандал между министъра на отбраната Андрея Катич и началника на Генералния щаб на Въоръжените сили на страната, отбелязва скопското електронно издание „Нова Македония“.\r\nСкандалът предизвика сериозни дебати, което провокира словенските медии да поставят под съмнение готовността на войската за участие в мироопазващите операции по света.\r\nЗа люблянската POP-TV министър Катич потвърди наличието на проблеми с комуникацията с Генералния щаб и някои генерали. Тя посочи, че е научила от медиите подробности за резултатите от проверката на бойната готовност на Сухопътните войски, които тази седмица е трябвало да проведат тренировка за получаването на сертификата CREVAL на НАТО. Оказва се обаче, че тренировката на отбраните 800 словенски военнослужещи е завършила с пълен провал. \r\n„Това, което съюзниците видяха на полигона „Почек“ приличаше повече на първоаприлска шега. Войниците не владееха методите на CREVAL за маневриране в пространството, оборудването, предоставено от Министерството на отбраната, бе лошо, с ботуши, на които им се отлепяха подметките, а повечето от войниците трябваше да потърсят медицинска помощ заради измръзване“, предаде телевизия ПОП-ТВ.\r\nСпоред местни медии няма никакъв шанс до 2022 г. Словения да формира елитна единица – нещо, за което взаимно се обвиняват военния министър и Генералния щаб. .Тереза Герова", "date": "2018.02.21", "title": "„Нова Македония“ (Македония): Елитното звено на словенската армия не отговаря на стандартите на НАТО"}
{"url": "http://www.focus-news.net/news/2018/02/21/2491070/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. Пътят от и за граничния пункт е проходим при зимни условия.\r\nВенцеслав ИЛЧЕВ", "date": "2018.02.21", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/02/21/2491072/kyustendil-v-nachaloto-na-mesets-mart-shte-zapochnat-deynostite-po-podmyana-na-kanalizatsiyata-v-nay-golemiya-zhilishten-kvartal-na-dupnitsa.html", "text": "В началото на месец март ще започнат дейностите по подмяна на канализацията в най-големия жилищен квартал на Дупница. Това каза пред Радио „Фокус” – Кюстендил Красимир Георгиев, зам.-кмет на Община Дупница. По думите му вече е изтекъл определеният срок за обжалване на процедурата по избор на изпълнител, който да извърши подмяната на канализацията в жилищен комплекс „Бистрица“. Следващата седмица предстои да бъде подписан и договор с представител на избраната фирма-изпълнител. Стойността на офертата е за над 1 122 000 лева, без ДДС. „Проведохме вече предварителен разговор с изпълнителите и планираме на 6 март да стартират изкопните дейности за подмяната на канализацията в най-големия квартал на града. В момента се изготвят алтернативните маршрути, които ще се използват от този момент в следващите месеци, когато ще текат ремонтите и ще уведомим жителите своевременно”, каза Красимир Георгиев.\r\nВенцеслав ИЛЧЕВ", "date": "2018.02.21", "title": "Кюстендил: В началото на месец март ще започнат дейностите по подмяна на канализацията в най-големия жилищен квартал на Дупница"}
{"url": "http://www.focus-news.net/news/2018/02/21/2491071/blagoevgrad-do-10-dni-tryabva-da-se-provede-izvanredno-zasedanie-na-asotsiatsiyata-po-vik-na-koeto-da-bade-razgledana-i-prieta-investitsionnata-programa-na-vik.html", "text": "До 10 дни трябва да се проведе извънредно заседание на Асоциацията по ВиК на обособената територия, обслужвана от „Водоснабдяване и канализация“ ЕООД – Благоевград, на което трябва да бъдат разгледани и приети общата инвестиционна програма, както и в подробната инвестиционна програма на ВиК оператора. Това стана ясно по време на днешното Общо събрание на асоциацията, на което тези две точки не бяха разгледани по искане на Министерството на регионалното развитие и благоустройството за нанасянето на корекции, касаещи държавата, предаде репортер на Радио „Фокус“ – Пирин. Кметът на Община Благоевград д-р Атанас Камбитов  бе този, който отправи запитване към Областният управител Бисер Михайлов, относно това кога точно ще бъде свикано извънредно заседание, на което двете точки да бъдат разгледани. \r\n„Тъй като от дневния ред отпаднаха двете най-важни точки, то разбрахме, че промяната ще е в частта касаеща държавата, тоест инвестиционните програми на общините няма да бъдат променяни. Конкретно за Благоевград, тъй като има решение на общински съвет с предложения за изменение в инвестиционната програма, то въпросът ми е кога ще е следващото заседание? – защото това, което предлага ВиК е съобразено с нашите инвестиционни програми, смисъл такъв, трябва да си направим програми за това, което ще реализираме в общините“, каза кметът д-р Атанас Камбитов. От своя страна Областният управител Бисер Михайлов заяви, че от разговорите, които са били проведени с МРРБ е станало ясно, че ще се иска това заседание да е в рамките на от 7 до 10 дни. \r\n„Това обаче зависи до известна степен от „ВиК“ ЕООД – Благоевград и тяхната реакция. Важен е въпросът за инвестиционната програма, затова и визираме толкова кратък срок от време за провеждането на следващото заседание“, подчерта Бисер Михайлов. От своя страна управителят на „Водоснабдяване и канализация“ ЕООД – Благоевград инж. Росица Димитрова посочи, че ще се съобразят с  разпоредбите на министъра на регионалното развитие и в кратки срокове, още утре, ще проведат среща в министерството, с оглед на това да бъде защитен интереса на държавата. „Ще се съгласим и ще изготвим инвестиционната програма по начина, по който я искат от държавата. До края на седмицата ще имаме чернова, която ще съгласуваме с асоциацията и в най-кратки срокове ще бъде предложена на областният управител“, допълни инж. Димитрова.\r\nПо повод инвестиционната програма, кметът на Община Банско Георги Икономов пък поиска да бъде направена и представена справка, още на следващото заседание на асоциацията, за това колко приходи от плащане на сметки за вода са генерирали общините в областта през 2016 и 2017 година. \r\n„Преди няколко заседание поискахме информация за това коя община какъв принос има във ВиК, в частта водата, която се заплаща. Спомням си, че говорихме да се направи такава справка, защото лично аз гледах данните за обобщените инвестиции, прочетох и критериите и не можах да разбера как са сметнати инвестициите в годините занапред. Мисля, че парите, които се заплащат от всяка община следва да бъдат зачетени като инвестиции. Всички сме съгласни, че трябва да сме солидарни и като асоциация да си помагаме, но все пак нека сме наясно коя община какво плаща и какво получава“, отбеляза Икономов.\r\nЛивия НИНОВА", "date": "2018.02.21", "title": "Благоевград: До 10 дни трябва да се проведе извънредно заседание на Асоциацията по ВиК, на което да бъде разгледана и приета инвестиционната програма на ВиК"}
{"url": "http://www.focus-news.net/news/2018/02/21/2491073/gd-granichna-politsiya-bez-problemi-se-osashtestvyava-preminavaneto-na-avtomobili-prez-granichnite-punktovi-s-gartsiya-zlatograd-kapitan-petko-voyvoda-i-makaza.html", "text": "Нормално се осъществява преминаването на автомобили през граничните пунктове с Гърция „Златоград“, „Капитан Петко войвода“ и „Маказа“. Това съобщиха за Радио „Фокус“ – Смолян от Главна дирекция „Гранична полиция“.\r\nНели ГЕРГЬОВСКА", "date": "2018.02.21", "title": "ГД „Гранична полиция“: Без проблеми се осъществява преминаването на автомобили през граничните пунктови с Гърция „Златоград“, „Капитан Петко войвода“ и „Маказа“"}
{"url": "http://www.focus-news.net/news/2018/02/21/2491076/nfsb-prizova-svetiya-sinod-da-zapochne-protsedura-za-kanonizatsiya-na-vasil-levski.html", "text": "НФСБ призова Светия Синод да започне процедура за канонизация на Васил Левски. Това става ясно от призив-обръщение на Националния изпълнителен комитет на ПП „Национален фронт за спасение на България“, изпратено до медиите. Агенция \"Фокус\" публикува текста без редакторска намеса:", "date": "2018.02.21", "title": "НФСБ призова Светия Синод да започне процедура за канонизация на Васил Левски"}
{"url": "http://www.focus-news.net/news/2018/02/21/2491078/shumen-nedostig-na-bolnichni-legla-i-lekari-otchetoha-pri-priemaneto-na-oblastnata-zdravna-karta.html", "text": "Недостиг на болнични легла и лекари отчетоха при приемането на Областната здравна карта на област Шумен, предаде репортер на Радио „Фокус“-Шумен. Документът беше приет на заседание на комисията за изработване на Областна здравна карта. Комисията е назначена със заповед на министъра на здравеопазването. Председател е областният управител  проф. Стефан Желев, а в състава и влизат представители на РЗИ, РЗОК, Районните колегии на Български лекарски съюз, на Българския зъболекарски съюз, на Българска асоциация на професионалистите по здравни грижи, както и представители на всички общини в областта. При определяне на общия брой легла за болнично лечение е работени по Методиката на здравното министерство, посочи д-р Пепа Калоянова, директор на Регионална здравна инспекция. \r\nНеобходимият общ брой легла за болнична помощ за областта е 1183, при налични към момента 816. Недостигът е 367 легла. Необходимите легла за активно лечение, в т.ч интензивно са 781 при налични 569, недостигът е 212. При леглата за дългосрочни грижи, психиатрични, физиотерапия и рехабилитация недостигът е 155 легла. Становището на Областната комисия по отношение на психиатричните легла е да бъдат 182, от които 162 легла на ДПБ с. Царев брод с междуобластни функции и 20 легла в МБАЛ- Велики Преслав. Предложението за общопрактикуващи лекари е 115, при работещи 94, като недостигът е от 21.В Областната здравна карта са заложени 175 лекари по дентална медицина, при работещи 128, недостигът е 47.  Недостиг има и на 226 медицински специалисти по здравни грижи. „През последните години тенденцията на намаляване на броя на лекарите, на стоматолозите, и специалистите по здравни грижи се запазва. Съществен е процентът на лекарите и медицинските специалисти, които са в пенсионна възраст или ще се пенсионират в близките години“, заяви д-р Калоянова. Тя посочи, че е малко вероятно да има приток на млади специалисти поради по- малкия прием в Медицинските университети, намаляващия интерес към професията поради ниско заплащане, миграцията към по-големите градове и емиграцията.\r\nИвелина ИВАНОВА", "date": "2018.02.21", "title": "Шумен: Недостиг на болнични легла и лекари отчетоха при приемането на Областната здравна карта"}
{"url": "http://www.focus-news.net/news/2018/02/21/2491079/zapazva-se-tendentsiyata-za-namalyavane-broya-na-podadenite-zhalbi-sreshtu-balgariya-v-evropeyskiya-sad-po-pravata-na-choveka.html", "text": "Парламентът прие Годишния доклад на министъра на правосъдието по изпълнението на решенията на Европейския съд по правата на човека по дела срещу България през 2016 г., предаде репортер на Агенция „Фокус”. Докладът съдържа информация за броя на съдебните производства и постановени решения за периода 2015 г. - 2016 г., от която е видно, че през 2016 г. се запазва тенденцията за намаляване броя на подадените жалби срещу България, както и броят на постановените решения с установено поне едно нарушение. \r\nОт данните стана ясно, че общият брой подадени жалби е 794 за 2015 г. и 723 за 2016 г., като в периода са постановени 28 осъдителни решения за 2015 г. и 33 за 2016 г. \r\nЗаключението на доклада е, че се установява трайна тенденция за подобряване на спазването на стандартите в страната ни в областта на правата на човека. Така България се нарежда на 15 място по брой подадени жалби и на седмо място по брой осъдителни решения измежду 47-те държави, членуващи в Съвета на Европа. \r\nПо време на дискусията народният представител от ПГ на ГЕРБ и председател на Комисията по правни въпрос Данаил Кирилов коментира, че законодателната работа на предходното Народно събрание е допринесло за тази положителна тенденция. „Ние завършихме 2016 г. с няколко наистина напрегнати законодателни процедури, за които тогава подробно обяснявахме, че касаят прилагането и изискванията на решения на Европейския съд. Една от тези законодателни процедури бе тази по Закона за изтърпяване на наказанията и задържане под стража. Там наистина даваме едно ново, революционно право на лицата, лишени от свобода – да могат да подават молба за предсрочно освобождаване”, коментира Кирилов.\r\nИван ЛАЗАРОВ", "date": "2018.02.21", "title": "Запазва се тенденцията за намаляване броя на подадените жалби срещу България в Европейския съд по правата на човека"}
{"url": "http://www.focus-news.net/news/2018/02/21/2491075/burgas-kravniyat-tsentar-v-umbal-e-s-udalzheno-rabotno-vreme-zaradi-izvanredna-kravodaritelska-aktsiya-za-17-godishniya-uchenik-postradal-pred-diskoteka-v-grada.html", "text": "Отделението по трансфузионна хематология на УМБАЛ-Бургас (т.нар. Кръвен център) ще работи с удължено работно време днес, 21 февруари. Той ще бъде отворен до 18.00 ч. Това съобщиха от болницата. Причината е извънредна кръводарителска акция за 17-годишен ученик, опериран по спешност днес в УМБАЛ Бургас. Момчето се нуждае от кръв и негови съученици и приятели са изразили желание да станат дарители.\r\n17-годишният пациент е получил травми в областта на лицето, опериран е от началника на УНГ-отделението д-р Даниел Петков, в момента се намира в реанимацията и има опасност за живота му. Всеки, който желае да дари кръв за него, може да го направи до 18 ч. днес. Дори събраното количество да бъде повече, кръвта ще се използва за други нуждаещи се.", "date": "2018.02.21", "title": "Бургас: Кръвният център в УМБАЛ е с удължено работно време заради извънредна кръводарителска акция за 17-годишния ученик, пострадал пред дискотека в града"}
{"url": "http://www.focus-news.net/news/2018/02/21/2491077/ministar-nikolina-angelkova-shte-e-na-rabotno-poseshtenie-vav-vashington.html", "text": "Министърът на туризма Николина Ангелкова заминава за двудневно работно посещение във Вашингтон. Това съобщиха от пресцентъра на Министерство на туризма. В рамките на визитата си тя ще проведе разговори за разширяване на двустранното сътрудничество в сферата на туризма с представители на администрацията, местния бизнес и водещи туроператори в САЩ. Ще има и срещи и с българската общност. \r\nПо време на посещението се предвиждат  редица срещи със сенатори и конгресмени, които работят в комисиите по туризъм. Планирана е среща на министър Ангелкова  с Пол Браун, заместник-държавен секретар от Бюрото по икономически и бизнес въпроси на САЩ.", "date": "2018.02.21", "title": "Министър Николина Ангелкова ще е на работно посещение във Вашингтон"}
{"url": "http://www.focus-news.net/news/2018/02/21/2491080/yambol-nedeklarirani-zlatni-i-srebarni-nakiti-za-nad-30-000-leva-sa-otkriti-v-belyoto-drehite-i-damskata-chanta-na-rumanska-na-gkpp-lesovo.html", "text": "718 грама недекларирани златни и сребърни накити откриха в бельото, дрехите и дамската чанта на румънска гражданка митническите и гранични служители на ГКПП \"Лесово\". Това съобщиха от Агенция \"Митници\". Жената  е пътувала с лек автомобил с румънска регистрация. Колата с марка „Фолксваген Пасат\" е пристигнала на ГКПП \"Лесово: от Турция на 17 февруари 2018 г. Шофьорът и неговите спътници, всички румънски граждани, са заявили пред българските митнически служители, че не внасят нищо за деклариране. При съвместни действия, митническите  и гранични служители селектират за проверка автомобила и пътниците. По време на проверката и при личен  преглед на пътуващата в колата румънска гражданка с инициали А.Т., митническите служители откриват бижутерски изделия от жълт и бял метал,  укрити в нейното бельо,  във вътрешни джобове по нейните дрехи и дамската чанта.\r\nИззети са 602,98 грама златни накити и 115,49 грама сребърни накити с обща стойност 31 465 лв., според  резултатите от извършената експертиза.  Контрабандните  накити от благородни метали подлежат на отнемане в полза на държавата.\r\nСрещу румънската гражданка е образувано досъдебно производство по описа на Митница Бургас, което се провежда под надзора на Окръжна прокуратура Ямбол.", "date": "2018.02.21", "title": "Ямбол: Недекларирани златни и сребърни накити за над 30 000 лева са открити в бельото, дрехите и дамската чанта на румънска на ГКПП \"Лесово\""}
{"url": "http://www.focus-news.net/news/2018/02/21/2491067/delyan-dobrev-gerb-zamislyame-se-dali-prezidentskoto-veto-ne-e-svarzano-s-elena-yoncheva-i-lipsata-na-otgovor-dali-e-bila-v-sadruzhie-s-ofshorka.html", "text": "Замисляме се дали президентското вето не е свързано с бивши членове на неговия екип, говоря за Елена Йончева и липсата на отговор на въпроса участвала ли е в съдружие 50/50 с офшорка. Това каза пред журналисти в Народното събрание депутатът от ГЕРБ Делян Добрев за наложеното президентско вето върху Закона за банковата несъстоятелност, предаде репортер на Агенция „Фокус“. „Елена Йончева е внесла 5 хил. лева, а офшорката 315 хил. лева. Тази офшорка се представлява от Зорница Блъскова, която по информация от интернет е съдружник в друга фирма с Георги Георгиев. За нея докладът на „Аликс партнърс“ сочи, че е източила 42 млн. лева от КТБ“, обясни той. „Не получихме отговор на тези въпроси, а в същото време президентът се изказва много ласкаво по отношение на Елена Йончева“, посочи Делян Добрев. „Как така участваш в съдружие с фирма, дори да пропуснем факта, че е офшорка, като даваш 5 хил. лева, а от другата страна се дават 315 хил. лева“, попита депутатът от ГЕРБ. „В интервю Николай Бареков твърди, че Елена Йончева си е договаряла лично космическите хонорари с Цветан Василев в ТВ 7, цитирам по памет“, коментира Делян Добрев. „Президентът по Конституция има право да налага вето на всеки закон, който прецени. Не сме се запознали с мотивите, когато го направим, можем да ги коментираме конкретно“, каза още той.\r\nБиляна ИВАНОВА", "date": "2018.02.21", "title": "Делян Добрев, ГЕРБ: Замисляме се дали президентското вето не е свързано с Елена Йончева и липсата на отговор дали е била в съдружие с офшорка"}
{"url": "http://www.focus-news.net/news/2018/02/21/2491069/blagoevgrad-samo-chetiri-ot-shestte-tochki-vklyucheni-v-dnevniya-red-na-asotsiatsiyata-po-vik-byaha-razgledani-po-vreme-na-obshtoto-sabranie-dve-byaha-otlozheni-po-iskane-na-mrrb.html", "text": "Само четири от шестте точки, включени в дневния ред на Асоциацията по ВиК на обособената територия, обслужвана от „Водоснабдяване и канализация“ ЕООД – Благоевград бяха разгледани по време на общото събрание, две бяха отложени по искане на Министерството на регионалното развитие и благоустройството, предаде репортер на Радио „Фокус“ – Пирин. В началото на самото заседание Областният управител Бисер Михайлов, който представлява държавата в рамките на асоциацията съобщи, че малко преди днешното общо събрание на Асоциацията по ВиК е бил получен факс от Министерството, в който, с оглед спазване на държавния интерес по отношение на точки 4 и 5, от тяхна страна, в частта касаеща държавата са били поискани от „ВиК“ ЕООД  – Благоевград да бъдат нанесени промени в общата инвестиционна програма, както и в подробната инвестиционна програма. „Промените целят преработване на тези програми и след изпълнението на препоръките, точки да бъдат приети на следващото извънредно заседание на асоциацията по ВиК“, обясни Михайлов.  Той уточни, че пълномощията, които членовете на асоциацията са поучили от страна на общинските съвети ще останат валидни, така че няма да има нужда от провеждането на нови заседание на местните парламенти. „Освен това частта, която касае общините по отношение на инвестиционната програма няма да бъде променяна. Единствено и само промени ще има към държавата“, подчерта Михайлов.  Той предложи заседанието да премине по следния дневен ред:\r\n1 точка: Приемане на годишен отчет на асоциацията на обособената територия, обслужвана от „Водоснабдяване и канализация“ ЕООД – Благоевград за 2017 година, съгласно член 198в, ал. 4, точка 4 от закона за водите;\r\n2 точка: Приемане на отчета за изпълнение на бюджета на асоциацията по ВиК на обособената територия, обслужвана от „Водоснабдяване и канализация“ ЕООД – Благоевград за 2017 година, съгласно чл. 26, ал. 3 от правилника за организацията и дейността на асоциацията по ВиК;\r\n3 точка: Приемане на бюджет на асоциацията по ВиК на обособената територия, обслужвана от „Водоснабдяване и канализация“ ЕООД – Благоевград за 2018 година, съгласно чл. 21, ал. 1 от правилника за организацията и дейността на асоциацията по ВиК;\r\n4 точка: Други.\r\nОт своя страна представителите на общините гласуваха с пълно мнозинство дневният ред.\r\nНа общото събрание бяха гласувани и взети следните решения:\r\n1 точка: Приемаме годишният отчет за дейността на асоциацията по ВиК на обособената територия, обслужвана от „Водоснабдяване и канализация“ ЕООД – Благоевград за 2017 година;\r\n2 точка: Приема отчета за изпълнение на бюджета на асоциацията по ВиК на обособената територия, обслужвана от „Водоснабдяване и канализация“ ЕООД – Благоевград за 2017 година;\r\n3 точка: Приема бюджет на асоциацията по ВиК на обособената територия, обслужвана от „Водоснабдяване и канализация“ ЕООД – Благоевград за 2018 година при вноска на държавата в бюджета 15 000 лева, като вноските на общините – членове на асоциацията са в размер, определен въз основа на вноската на държавата по  предходното решение и процентното съотношение на членовете на общото събрание.\r\nПо искане на кметът на Община Благоевград д-р Атанас Камбитов бе направена кратка справка за това, които общини не са плащали вноските си, като стана ясно, че за 2017 година такива не са преведени от общините Сатовча, Гоце Делчев и Струмяни. Община Сатовча не е издължила никакви суми от 2016 и 2015 година. Община Гоце Делчев има непреведена сума от 2015 година. По темата областният управител Бисер Михайлов добави, че до сега са се въздържали от принудително събиране на дължимите суми от цитираните общини. „За пореден път отправям молба към представителтие на общините да бъдат така добри и да изплатят дължимите си вноски, като следващата стъпка, която сме длъжни да предприеме по закон е за принудителното събиране на дължимите суми.  Не мисля, че е необходимо да се стига до там и може да очакваме в скоро време от вас да заплатите сумите“, каза още Михайлов.\r\nПротоколът на заседанието бе воден от Екатерина Динкова, главен секретар. Преброител на кворума и гласовете бе инж. Марина Сапаревска, ВиК експерт на асоциацията.\r\nПо-рано областният управител Бисер Михайлов отбеляза, че във ВиК асоциацията държавата има 35 % от гласовете, а останалите 65 % са разпределени между общините, пропорционално на броят на населението им. За редовността на заседанието бе направена персонална проверка, като стана ясно, че присъстват 100 % от всички гласове на асоциацията. Не е имало постъпили искания от страна на членовете на асоциацията за включване на допълнителни въпроси за обсъждане на общото събрание.\r\nЛивия НИНОВА", "date": "2018.02.21", "title": "Благоевград: Само четири от шестте точки, включени в дневния ред на Асоциацията по ВиК бяха разгледани по време на общото събрание, две бяха отложени по искане на МРРБ"}
{"url": "http://www.focus-news.net/news/2018/02/21/2491083/okrazhna-prokuratura-stara-zagora-obrazuva-dosadebno-proizvodstvo-za-prane-na-pari.html", "text": "Досъдебно производство е образувано срещу неизвестен извършител за това, че в периода 12 юли 2016 г. – 01.08.2016 г. в гр. Казанлък повече от два пъти са били извършени финансови операции с имущество, за което се е знаело или предполагало, че е придобито от престъпление - престъпление по чл. 253 ал.3 т.2 вр. с ал. 1 Наказателния кодекс. Това съобщиха от Прокуратурата. \r\nПрез 2017 г. е бил получен сигнал от Интерпол-Атина за провеждано в Гърция разследване за измама на гръцки гражданин. Общо щетата за гръцкия гражданин била в размер на 8691 евро. Установено е че парите били превеждани по сметка, открита в банка с клон в гр.Казанлък, на името на търговско дружество. Парите от Гърция били получени по тази сметка на няколко пъти, като веднага след това част от тях били превеждани по друга сметка и част от тях теглени на ръка. Наказанието,  което се предвижда за престъпление по чл. 253, ал.3 от НК е лишаване от свобода от 1 до 8 години и глоба от пет хиляди лева до двадесет хиляди лева.", "date": "2018.02.21", "title": "Окръжна прокуратура-Стара Загора образува досъдебно производство за пране на пари"}
{"url": "http://www.focus-news.net/news/2018/02/21/2491081/smolyan-dvizhenieto-po-patya-slaveyno-petkovo-v-s-petkovo-se-izvarshva-v-ednata-lenta-poradi-srutvane-na-skalna-masa.html", "text": "Движението по път ІІІ-863 Славейно – Петково в с. Петково се извършва в едната лента поради срутване на скална маса. Това съобщиха от Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на сигналистите.", "date": "2018.02.21", "title": "Смолян: Движението по пътя Славейно – Петково в с. Петково се извършва в едната лента поради срутване на скална маса"}
{"url": "http://www.focus-news.net/news/2018/02/21/2491043/reuters-turtsiya-otpravi-novi-preduprezhdeniya-za-seriozni-posledstviya-ot-vavezhdaneto-na-siriyski-voyski-v-afrin.html", "text": "В сряда Турция отправи нови предупреждения, че просирийските правителствени сили, които влизат в северозападния регион Африн, за да подкрепят кюрдската милиция, ще се сблъскат със „сериозни последици\" и ще бъдат считани за легитимни цели, предава Reuters.\r\nКонвоят от около 40-50 превозни средства,превозващ проправителствени сили, се опита да влезе във вторник в Африн, но се оттегли след артилерийски обстрел от турските сили, поясни говорителят на президента Реждеп Тайип Ердоган.\r\n„Всяка стъпка от режима или други елементи в тази посока със сигурност ще има сериозни последствия\", предупреди Ибрахим Калън в рамките на пресконференция..Тереза Герова", "date": "2018.02.21", "title": "Reuters: Турция отправи нови предупреждения за „сериозни последствия“ от въвеждането на сирийски войски в Африн"}
{"url": "http://www.focus-news.net/news/2018/02/21/2491085/evrodeputatat-momchil-nekov-evropa-chu-balgarskite-ovtsevadi-i-kozevadi.html", "text": "Повече адекватна, своевременна държавна подкрепа и внимание към  секторите овцевъдство и козевъдство. Това става възможно с гласуваният днес доклад относно актуалната ситуация и перспективите на овцевъдството и козевъдството в ЕС на заседание на Комисията по земеделие и развитие на селските райони към ЕП. „Овцевъдството и козевъдството са несъмнено едни от най-уязвимите сектори на животновъдството в Европейския съюз. С приемането на доклада за овцевъдството и козевъдството смятам, че ще подпомогнем фермерите в тези области, особенно в България. Смело мога да заявя, че Европа чу българските овцевъди и козевъди и прие голяма част от техните искания с внесените от мен препоръки“. Това заяви евродепутат Момчил Неков във връзка с приемането на доклада, съобщиха от пресофиса на евродепутатът.\r\nС доклада се призовава държавите членки да изготвят средносрочни и дългосрочни стратегии за развитие на овцевъдството и козевъдството с предложения относно начини за подобряване на селекцията на породите и пазарното реализиране на продуктите от секторите. \r\nПодчертва се и необходимостта от финансова подкрепа и запазване на субсидиите и на местните породи, а където е необходимо и нейното увеличаване.\r\n22 от общо 28-те държави членки предоставят обвързани с производството помощи за секторите овцевъдство и козевъдство, на средна годишна стойност 486 милиона евро (средно по 12 EUR на глава добитък, а в България тази ставка е двойна.) \r\n„Цените на овчи и кози продукти не трябва да падат под определени прагове, затова с доклада призоваваме Европейската комисия и държавите членки да проучат веригата за доставки при секторите овцевъдство и козевъдство, за да се гарантира, че фермерите получават адекватна подкрепа“, коментира Момчил Неков.\r\nКъм 40% е спадът на консумацията на овче и козе месо в рамките на Европейския съюз за последните 15 години — от 3,6 на 2 кг на глава от населението в момента. В тази връзка се насърчава провеждането на промоционални кампании в ЕС за консумиране на месо от овце и кози, както и на млечни продукти от тях. \r\nДокладът отбелязва въвеждането на подвижни доилни инсталация и кланици или установяването на такива съоръжения на място като необходимо за улесняването на производството на продукти от овче и козе месо и мляко. Това е препоръчително за страни, като България с малко на брой кланици. \r\nИзлизането на Обединеното кралство от Европейския съюз или т.нар. ефект от Брекзит също е залегнал в доклада, защото това ще бъде един от основните проблеми за сектора през следващите години поради решаващото влияние на тази държава върху европейския пазар и поради факта, че тя е основната входна точка за вноса от трети държави.\r\nУникалната българска традиция „кукери“ също е изрично спомената в приетия документ, подчертавайки потенциала, който има секторът в развитието и поддържането на културните местни традиции.\r\nДокладът относно актуалната ситуация и перспективите на овцевъдството и козевъдството в ЕС беше приет от Комисията по земеделие и развитие на селските райони към ЕП с голямо мнозинство (37 – за, 3 против и 0 въздържали се).\r\nЕвродепутат Момчил Неков е направил най-много препоръки и поправки към доклада 53 от общо 386.", "date": "2018.02.21", "title": "Евродепутатът Момчил Неков: Европа чу българските овцевъди и козевъди"}
{"url": "http://www.focus-news.net/news/2018/02/21/2491086/veliko-tarnovo-proveryavat-darvetata-v-grada-za-izsahnali-kloni.html", "text": "Започна проверка на дърветата във Велико Търново и подрязване на изсъхналите клони. Акцията е част от периодичната поддръжка на зелените площи и парковете. Работата стартира в централната част на града – край паметника „Майка България“, до Летния театър и в парк „Марно поле“. Това съобщиха от пресцентъра на Общината. В тази част на Старата столица дейността е изпълнявана от общинското предприятие „Зелени системи“.\r\nЗа гарантиране на сигурността на пешеходците, участъците в парковете и от пешеходните алеи, над които ще се извършва премахване на клони, ще бъдат временно ограничени за преминаване. \r\nПоетапно проверките ще обхванат и кварталите на Велико Търново.", "date": "2018.02.21", "title": "Велико Търново: Проверяват дърветата в града за изсъхнали клони"}
{"url": "http://www.focus-news.net/news/2018/02/21/2491087/obshtestveniyat-savet-kam-tsentralnata-izbiratelna-komisiya-organizira-obshtestveno-obsazhdanie-za-distantsionnoto-elektronno-glasuvane-na-22-fevruari.html", "text": "Общественият съвет към Централната избирателна комисия (ЦИК), със съдействието на ЦИК, организира поредното от серия обществени обсъждания за дистанционното електронно гласуване. Събитието ще се състои на 22 февруари 2018 г. (четвъртък) от 11.00 ч. до 14.30 ч. в сградата на Дома на Европа, на адрес София, бул. “Г. С. Раковски” 124. Това съобщиха вот пресцентъра на ЦИК.\r\nПоканени са  и ще вземат участие представители на организации и институции, ангажирани в процеса по организация на избори, граждански организации и наблюдатели, експерти на национално и международно ниво (Президентство, Министерски съвет, МВР, МВнР, Европейска комисия, ЦИК, „Информационно обслужване“ АД, ДАЕУ, Организации от Обществения съвет на ЦИК, Прозрачност без граници, Фондация „Право и интернет“ и др.).\r\nРегистрацията започва в 10:45 ч., събитието е отворено за граждани и медии.", "date": "2018.02.21", "title": "Общественият съвет към Централната избирателна комисия организира обществено обсъждание за дистанционното електронно гласуване на 22 февруари"}
{"url": "http://www.focus-news.net/news/2018/02/21/2491084/ria-novosti-sns-vlyazoha-v-afrin.html", "text": "Колона на „Сили за народна самоотбрана\" (СНС) е пристигнала благополучно в Африн, съобщи за руската агенция РИА Новости Рейзан Хеду, представител на кюрдските сили за отбрана.\r\nПо-рано президентът на Турция Реджеп Тайип Ердоган заяви, че СНС са отстъпили, след като са попаднали под обстрел на военните на Анкара.\r\n„Ердоган се оказа лош полицай по пътищата, заявявайки, че е спрял движението на сирийските войски, които се отправят към Африн. Тези думи са погрешни - силите вече са в Африн“, увери Хеду, като същевременно допълни, че десетки журналисти, които отразяват движението на колоната за СНС, падат под артилерийски огън.\r\nСъгласно думите му, кюрдите са в постоянен контакт със сирийската армия, Дамаск и властите в Африн..Тереза Герова", "date": "2018.02.21", "title": "РИА Новости: СНС влязоха в Африн"}
{"url": "http://www.focus-news.net/news/2018/02/21/2491088/sport-hokeistite-na-rusiya-na-polufinal-sreshtu-chehiya.html", "text": "Отборът на Олимпийските спортисти от Русия победи Норвегия с 6:1 и стана вторият полуфиналист в мъжкия хокеен турнир на Олимпиадата в Пьончан. Съперник на руснаците ще бъде отборът на Чехия, който по-рано днес елиминира хокеистите на Съединените щати с 3:2 след изпълнение на дузпи. Вратарят Павел Француж стана герой на мача, като отрази всички дузпи на американците към вратата си.\r\nВ другия четвъртфинал Канада играе с Финландия, а Швеция с Германия.\r\nВенцислав ДРАГОМАНОВ", "date": "2018.02.21", "title": "Спорт: Хокеистите на Русия на полуфинал срещу Чехия"}
{"url": "http://www.focus-news.net/news/2018/02/21/2491089/parviyat-parking-avtomat-vav-veliko-tarnovo-veche-raboti.html", "text": "Първият паркинг автомат във Велико Търново бе монтиран днес и вече работи. Устройството за самотаксуване в зоната за платен престой и паркиране се намира до паметника „Майка България“. Съвсем скоро ще бъдат монтирани още два автомата – единият ще бъде край сградата на Диагностично-консултативен център – 1“ /бившата градска поликлиника/, а другият – край парк „Марно поле“. Това съобщиха от пресцентъра на Община Велико Търново.\r\nУстройствата са енергийно независими и черпят енергия от светлината. Изработени са от стомана, която е удароустойчива. Работят както с български монети, така и с евроцентове, а софтуерът им е достъпен на пет езика – български, английски, немски, френски и руски. Машините издават автоматично попълнен талон, върху който са нанесени датата, начален час на паркиране и продължителността. Трезорът за монети автоматично се заключва след края на работното време на синята зона. Издадените талони важат за всички места за платен престой.\r\nЗакупуването на паркинг автоматите бе заложено в бизнес програмата на общинското дружество „Организация на движението, паркинги и гаражи“, одобрена с решение на Общинския съвет. \r\nИ през настоящата година цените за сините зони остават непроменени – 50 стотинки струва половин час платен автомобилен престой, а левче – 1 час. Работно им време е от 9,00 до 17,00 ч. във всеки работен ден, а в почивните и празничните дни паркирането е безплатно. В широкия център на Старата столица са обособени и два безплатни паркинга – до бившето обръщало на тролейбусите край Летния театър и в района на Пети корпус на ВТУ „Св. св. Кирил и Методий“. Зони със свободен достъп има също по улиците „Цанко Церковски“, „Възрожденска“, „Цветарска“, „Цар Тодор Светослав“, части от ул. „Хаджи Димитър“ и ул. „Любен Каравелов“ и др.", "date": "2018.02.21", "title": "Първият паркинг автомат във Велико Търново вече работи"}
{"url": "http://www.focus-news.net/news/2018/02/21/2491090/tanjug-aleksandar-vuchich-shte-otpravi-pokana-kam-vladimir-putin-za-poseshtenie-v-sarbiya.html", "text": "В сряда вечер президентът на Сърбия Александър Вучич ще връчи на руския министър на външните работи Сергей Лавров писмо до лидера на Кремъл Владимир Путин с официална покана да посети страната, предава ексклузивно белградската информационна агенция Tanjug.\r\nИзразявайки удовлетворение от предстоящите чествания на 180-годишнината от установяване на дипломатическите отношения между Сърбия и Русия, която ще бъде отбеляза на 23 февруари, Вучич заяви, че годишнината ще бъде отпразнувана с поредица от събития в двете страни.Тереза Герова", "date": "2018.02.21", "title": "Tanjug: Александър Вучич ще отправи покана към Владимир Путин за посещение в Сърбия"}
{"url": "http://www.focus-news.net/news/2018/02/21/2491091/evrodeputatat-sergey-stanishev-kani-lidera-na-evrogrupata-v-sofiya-za-diskusiya-po-prisaedinyavaneto-ni-kam-evroto.html", "text": "От години се говори за възможностите на България да влезе в ERM II – предверието на Еврозоната, и според мен е време за действия. По въпроса за евентуалното присъединяване на България с Марио Сентено се договорихме да поддържаме постоянен контакт и обмяна на информация. Отправих покана той да бъде гост на специално събитие в София в края на април, в рамките на визитата му в България по повод неформалния съвет на министрите на финансите. Това заяви президентът на ПЕС Сергей Станишев след работна среща с португалския финансов министър и председател на Еврогрупата Марио Сентено, съобщиха от пресофиса на евродепутата. Двамата обсъдиха перспективите за присъединяване на България – въпрос, който беше обявен за национален приоритет както от управляващите, така и от БСП в резолюция от Конгреса на партията, проведен на 23 ноември 2017 г. Сентено посочи, че ще следи отблизо развитието на процеса заедно с колегите си финансови министри на страните от Еврозоната и в тясно сътрудничество с Европейската централна банка.\r\n„На този етап България трябва внимателно да прецени възможностите и да набележи следващи стъпки и действия. Необходима е конкретна работа, а не само декларации и заклинания, иначе рискуваме да се повтори ситуацията с Шенген, което ще ни бетонира извън интеграционното ядро на ЕС“, категоричен е Станишев.\r\nЛидерът на ПЕС разговаря близо час с влиятелния португалец, който е на двудневно посещение в Брюксел.\r\n„Обсъдихме приоритетни за левицата в Европа теми, като бъдещето на Еврозоната и бюджета на ЕС след 2020 г., и по-специално кохезионната политика. Постът председател на Еврогрупата е успех не само лично за г-н Сентено, но и за лявото правителство на Антонио Коща и за нас като прогресивно семейство в Европа. Имаме единомислие по ключови въпроси, като например запазването на кохезионните фондове, особено за най-бедните региони на ЕС“, заяви Сергей Станишев.", "date": "2018.02.21", "title": "Евродепутатът Сергей Станишев кани лидера на Еврогрупата в София за дискусия по присъединяването ни към еврото"}
{"url": "http://www.focus-news.net/news/2018/02/21/2491094/odobreno-e-pravitelstvenoto-stanovishte-po-konstitutsionno-delo-142017.html", "text": "Правителството одобри становище по конституционно дело №14 за 2017 г. То е образувано по искане на 66 народни представители за установяване на противоконституционност на чл. 6, ал. 1, Раздел ІІ, т. 1.2 „Субсидии и други текущи трансфери“ от Закона за държавния бюджет на Република България за 2018 година. Това съобщиха от правителствената информационна служба.  Искането се основава върху тезата, че оспорената разпоредба е приета в нарушение на конституционната норма законите да се обсъждат и приемат с две гласувания.\r\nВ становището се застъпва тезата, че оспорената разпоредба не противоречи на Конституцията и искането следва да се отхвърли като неоснователно.", "date": "2018.02.21", "title": "Одобрено е правителственото становище по конституционно дело №14/2017"}
{"url": "http://www.focus-news.net/news/2018/02/21/2491095/pernik-s-obligatsionniya-zaem-ot-6-mln-leva-koyto-shte-iztegli-obshtinata-shte-badat-pogaseni-vsichki-stari-zadalzheniya-kam-toplofikatsiya.html", "text": "С облигационния заем от 6 млн лева, който ще изтегли Община Перник, ще бъдат погасени всички стари задължения към Топлофикация - Перник. Това каза кметът Перник Вяра Церовска. По нейна информация това са 1 500 000 лв. и са за последните три години, тъй като има давностен срок, съобщиха от Община Перник.\r\nЗадълженията на общината са започнали да се трупат след приватизацията на топлоснабдителната фирма през 2011 година. Задълженията са основно на детските градини. Топлофикация е имала претенции към общината да поеме и задълженията на училищата, но те са на делегирани бюджети, подчерта кметът. Ние периодично си изплащаме текущите задължения към ТЕЦ- а, каза Церовска и уточни , че включително и днес са разплатени 31 858 лв. текущи задължения. \r\nПо думите на градоначалника, исканият от 6 млн. лева облигационен заем е много важен за намаляване на задълженията към НАП. \r\n„С него ще бъдат върнати средства, които са изразходвани и е трябвало да са дадени за НАП в периода 2009 – 2014 година. Знае се, че тогава лихвите са били 25%, а сега 10%, но това също е доста сериозна сума като се има предвид натрупаните задължения, които се начисляват. Поради тази причина ние и сега сме в споразумение с НАП“, коментира кметът .\r\nБлизо 3 млн. лева към облигационния заем ще отидат, за да се изплатят старите задължения към НАП. \r\n„Искам да отбележа, че от периода, в който започва да се натрупват задълженията, през 2008 година община Перник получава 12 млн. лв. по едно дело , които са 100 % чисти пари, с които се погасяват всички задължения , които е имала общината към този момент. През 2009 година община Перник получава още 6 млн. лв по същото дело и от тогава започват да се натрупват тези задължения“, обясни Церовска\r\nТя уточни, че другите средства, които трябва задължително да върне Общината, за да можем да го усвои този облигационен заем е кредитния овърдрафт – 1 500 000 лв, отново изтеглен преди встъпването й в длъжност на кмет.", "date": "2018.02.21", "title": "Перник: С облигационния заем от 6 млн лева, който ще изтегли Общината, ще бъдат погасени всички стари задължения към Топлофикация"}
{"url": "http://www.focus-news.net/news/2018/02/21/2491093/d-r-ventsislav-grozev-bls-148-mln-leva-poveche-za-bolnichnata-i-14-mln-lv-poveche-za-izvanbolnichnata-pomosht-se-predvizhdat-v-ndr-2018.html", "text": "148 млн. лева повече за болничната и 14 млн. лв. повече за извънболничната помощ в сравнение с миналата година се предвиждат в Националния рамков договор за 2018 г. Това каза д-р Венцислав Грозев, председател на Българския лекарски съюз (БЛС), след последното заседание на НЗОК и БЛС относно Националния рамков договор (НРД) за 2018 г., предаде репортер на Агенция „Фокус“. \r\n„Смятам, че това, което постигнахме, в окончателния вече преговор между БЛС и НЗОК определено е стъпка напред. Огромната част от текстовете и тези, които ние в последния момент предоставихме за промяна, са приети от Надзорния съвет на НЗОК – включвам и текстове, оформящи ситуацията с отчитане на дейност в учебни заведения,с възможност за заплащане, с някои редакционни бележки. Но в над 90% от това, което БЛС предложи, е прието от Надзорния съвет на НЗОК и това говори за конструктивизъм. Можем действително да създадем един добър договор – значително по-добре от договора за 2017 г. Завишени са както обеми, така и параметри – над 136 клинични пътеки, повишено са ситуациите и в първичната извънболнична помощ на стойност 14 млн. лв., и над 148 млн. лв. повече в болничната в сравнение с миналата година“, каза още д-р Грозев.\r\nПо думите му остава да се доуточнят още някои неща като наредбата за достъп, като възможността за изваждане от пакета на ехокардиографията като задължителен компонент към специалистите в кардиологията, като допълнителния преглед и др. „Всички тези нови моменти в НРД трябва да станат по силата на процесуална възможност“, обясни той и уточни, че това ще бъде коригирано от Събора на лекарите.\r\nЦветилена СИМЕОНОВА", "date": "2018.02.21", "title": "Д-р Венцислав Грозев, БЛС: 148 млн. лева повече за болничната и 14 млн. лв. повече за извънболничната помощ се предвиждат в НДР 2018"}
{"url": "http://www.focus-news.net/news/2018/02/21/2491096/prof-nikolay-chervenkov-e-predlozhen-za-udostoyavane-s-orden-sv-sv-kiril-i-metodiy.html", "text": "Правителството предлага на Президента на Република България да награди проф. Николай Червенков с орден „Св. Св. Кирил и Методий“ – първа степен, за неговите големи заслуги в областта на историческата българистика и за развитието на българската просвета и култура. Това съобщиха от правителствената информационна служба. Предложението е инициирано от Научното дружество на българистите в Молдова.\r\nНиколай Николаевич Червенков е роден през 1948 г. в с. Городнее, Одеска област, Украйна, в семейство на потомци на български преселници. Завършва историческия факултет на Одеския национален университет. През 1981 г. получава степен доктор по история, а през 2003 г. става доктор на историческите науки с дисертация на тема „Формиране на българската държавност през Възраждането“. Проф. Червенков специализира в Института по история на БАН и е заместник-директор на Института за междуетнически изследвания в Молдова, където завежда секция „Българистика“.\r\nДълго време проф. Червенков е хоноруван доцент в Молдовския университет и Кишиневския педагогически университет по учебен курс „История на българския народ“. Той е един от създателите на Тараклийския държавен университет „Григорий Цамблак“, на който през 2004 г. е избран за първи ректор. Тази длъжност изпълнява до 2010 г., след което продължава да работи в университета като професор. Автор и съавтор е на повече от 200 статии, студии, книги, учебници, включително 16 монографии.\r\nПроф. Червенков е един от инициаторите за създаването на държавен орган за българите в чужбина и има принос в откриването и дейността на Посолството на България в Молдова. Благодарение на неговата активност се дава голям тласък за възстановяването и разширяването на контактите между България и българската историческа диаспора в областта Бесарабия. \r\nНосител е на редица отличия както от страна на Република Молдова, така и от Република България. Сред тях са паметен медал „Иван Вазов“ на Държавната агенция за българите в чужбина, почетен знак „Признание“ на Молдовската академия на науките, почетен знак на Президента на Република България, почетен знак „Марин Дринов“ на БАН, почетен знак на Общобългарския комитет „Васил Левски“ и други.", "date": "2018.02.21", "title": "Проф. Николай Червенков е предложен за удостояване с орден „Св. Св. Кирил и Методий“"}
{"url": "http://www.focus-news.net/news/2018/02/21/2491097/natsionalniyat-tsentar-za-rehabilitatsiya-na-slepi-e-priznat-za-natsionalna-predstavitelna-organizatsiya-na-hora-s-uvrezhdaniya.html", "text": "Националният център за рехабилитация на слепи е признат за представителна организация на национално равнище в Националния съвет за интеграция на хората с увреждания за нов тригодишен период. Това съобщиха от правителствената информационна служба. Акцент в дейността на сдружението е извършването на основна рехабилитация, обучение, предпрофесионална и професионална подготовка и преквалификация на зрително затруднени лица за тяхната пълноценна интеграция в обществото.\r\nНационалният съвет за интеграция на хората с увреждания е консултативен орган към Министерския съвет. Членуващите в него неправителствени организации защитават интересите на хората с увреждания и изразяват становища по нормативни и стратегически документи, с което допринасят за изпълнението на държавната политика за интеграция на хората с увреждания и за усъвършенстване на нормативната база.", "date": "2018.02.21", "title": "Националният център за рехабилитация на слепи е признат за национална представителна организация на хора с увреждания"}
{"url": "http://www.focus-news.net/news/2018/02/21/2491098/tass-sasht-sa-predlozhili-na-iran-da-provedat-tayni-pregovori-za-izglazhdane-na-protivorechiyata.html", "text": "Иран е получил предложение от САЩ да проведат директни преговори на неутрална територия за изглаждане на противоречията в двустранните отношения. Това пише кувейтският вестник Al Jarida, като се позовава на източник от Върховния съвет за национална сигурност на Иран, предава TACC.\r\n„Американците предложиха Маскат или Женева за тези консултации. Първоначално ставаше въпрос само за намиращите се в ирански затвори лица с двойно гражданство, но по-късно постъпи предложение за обсъждане на целия спектър от спорни въпроси при условие на конфиденциалност“, твърди източникът на изданието.\r\n„В отговор Техеран заяви, че доверието към САЩ е загубено, особено след обявяването на позицията на президента Доналд Тръмп за ядрената сделка“, уточнява източникът, като същевременно допълва, че Върховният съвет за национална сигурност на Иран „се изказа против преки контакти с Вашингтон“.\r\nКъм настоящия момент няма официални коментари от страна на Вашингтон или Техеран, отбелязва руската агенция. Тереза Герова", "date": "2018.02.21", "title": "ТАСС: САЩ са предложили на Иран да проведат тайни преговори за изглаждане на противоречията"}
{"url": "http://www.focus-news.net/news/2018/02/21/2491100/odobrena-e-ednostranna-deklaratsiya-po-zhalba-pred-espch.html", "text": "Правителството одобри едностранна декларация по жалбата на Райна Вълкова срещу България пред Европейския съд по правата на човека. Размерът на предвиденото обезщетение е 3000 евро. Това съобщиха от правителствената информационна служба. Жалбата е във връзка с предявен иск за възстановяване на накърнена наследствена част. Г-жа Вълкова твърди, че е била лишена от ефективен достъп до съд, тъй като по време на съдебния процес е прието тълкувателно решение, с което е въведено ново изискване за приемане на наследството по опис. Това изискване не е съществувало към момента на откриване на наследството или предявяване на иска.\r\nЕдностранна декларация се прави в случаите, когато ЕСПЧ е предложил на страните да приключат делото с приятелско споразумение, посочил е сумата за обезщетение, но жалбоподателят е отхвърлил предложението. Едностранната декларация слага край на делото и със заплащане на обезщетението ЕСПЧ закрива случая.", "date": "2018.02.21", "title": "Одобрена е едностранна декларация по жалба пред ЕСПЧ"}
{"url": "http://www.focus-news.net/news/2018/02/21/2491099/d-r-ventsislav-grozev-bls-uchenicheskata-belezhka-ot-lichen-lekar-shte-bade-na-stoynost-ne-poveche-ot-3-lv.html", "text": "Ученическата бележка от личен лекар ще бъде на стойност не повече от 3 лв. Това каза д-р Венцислав Грозев, председател на Българския лекарски съюз (БЛС), след последното заседание на НЗОК и  БЛС относно Националния рамков договор (НРД) за 2018 г., предаде репортер на Агенция „Фокус“. \r\n„Ученическата бележка ще бъде на стойност не повече от 3 лв., тя ще излезе от задължителния пакет на общопрактикуващия лекар. На този етап това е споразумението, което постигнахме заедно със Надзорния съвет на НЗОК“, каза още той и обясни, че е решено бележката да излезе от пакета, защото тя е административна дейност.\r\nД-р Грозев коментира и темата за ограничението от десет минути преглед при личен лекар. „Направихме така нещата, че тези десет минути няма да бъдат изискуеми при профилактичен преглед. Профилактичен преглед е преглед, който е поетапен – той може да бъде отчитан и в последващ период, тъй като се чакат изследвания, образна диагностика, лаборатории и др.“, коментира той.\r\nЦветилена СИМЕОНОВА", "date": "2018.02.21", "title": "Д-р Венцислав Грозев, БЛС: Ученическата бележка от личен лекар ще бъде на стойност не повече от 3 лв."}
{"url": "http://www.focus-news.net/news/2018/02/21/2491102/balgariya-prodalzhava-prinosa-si-kam-usiliyata-na-mezhdunarodnata-obshtnost-za-podkrepa-na-stabilnostta-v-afganistan.html", "text": "Правителството одобри допълнителни разходи по бюджета на Министерството на отбраната в размер на 900 000 лв. Средствата са планирани в централния бюджет за 2018 г. за финансово осигуряване на приноса на България за Доверителния фонд на НАТО за поддържане на Афганистанската национална армия. Това съобщиха от правителствената информационна служба. Приносът на България към Доверителния фонд на НАТО е определен с решение на Министерския съвет от април 2016 г. и е част от международните усилия за постигане на трайна сигурност и стабилност в Афганистан. Един от начините за това е да бъдат подкрепени финансово способностите на Афганистанската национална армия.\r\nВ центъра на трайното партньорство между Алианса и Афганистан е поетият от съюзниците дългосрочен политически и практически ангажимент за изграждането и поддържането на надеждни афганистански сили за сигурност, способни да поемат отговорност за сигурността на населението на цялата територия на страната.", "date": "2018.02.21", "title": "България продължава приноса си към усилията на международната общност за подкрепа на стабилността в Афганистан"}
{"url": "http://www.focus-news.net/news/2018/02/21/2491104/otchuzhdavat-se-chasti-ot-imoti-za-modernizatsiya-na-uchastak-ot-patya-kalotina-sop.html", "text": "Правителството одобри решение за отчуждаване на части от два имота – частна собственост, за модернизацията на съществуващо трасе по пътя Калотина – Софийски околовръстен път. Това съобщиха от правителствената информационна служба. Терените с обща площ 450 кв. м се намират в землището на Драгоман. Средствата за обезщетяване на собствениците са за сметка на Агенция „Пътна инфраструктура“, а решението на МС може да бъде обжалвано по реда на АПК в 14-дневен срок от съобщаването му на заинтересованите лица.\r\nЕдноетажната сграда на хижа „Здравец“ край с. Гълъбово, община Куклен, се предоставя на Центъра за спешна медицинска помощ – Пловдив. Решението на правителството позволява създаване на условия за отдих и почивка на служителите на спешния център.\r\nМинистерството на земеделието, храните и горите получава правото на управление върху помещение от 50 кв. м в административната сграда на ул. „Независимост“ №5 в Добрич. То ще се ползва за нуждите на областната дирекция „Земеделие“.\r\nОт публична в частна държавна собственост беше променен статутът на имоти, управлявани от Министерството на земеделието, храните и горите. Терените се намират в защитената местност „Атолука“ край с. Равногор, община Брацигово, чиято площ е намалена със заповед на министъра на околната среда и водите от 2016 г. Поради това имотите са изгубили характеристиките си на публична държавна собственост.\r\nЗа частна държавна собственост е обявен и имот в с. Трояново, област Стара Загора, предоставен през 2007 г. на Министерството на правосъдието за нуждите на Главна дирекция „Изпълнение на наказанията“. Имотът не е ползван и не е необходим за затвора в Стара Загора, какъвто е бил мотивът за предоставеното на МП право на управление. За ползването му не са постъпили искания от страна на ведомства, регионални структури и други юридически лица на бюджетна издръжка, а предоставянето му за управление на областния управител е неефективно и нецелесъобразно, тъй като ще увеличи значително данъчната тежест за областната администрация. Поради това правителството възлага на Агенцията за приватизация и следприватизационен контрол да извърши приватизация на терена от 17,7 дка и построените в него осем сгради.", "date": "2018.02.21", "title": "Отчуждават се части от имоти за модернизация на участък от пътя Калотина – СОП"}
{"url": "http://www.focus-news.net/news/2018/02/21/2491103/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването „Симитли – минало, настояще и бъдеще“ по Радио „Фокус“ – Пирин предстои да Ви срещнем с един успял българин, който е родом от симитлийското село Полето. Професията му е доста интересна, но и опасна – каскадьорство. Освен това той е и треньор по джудо, но дейностите му не се изчерпват само с това. Тодор Лазаров, който ще бъде наш гост ежедневно се опитва да помага на хора из цяла България като за целта е учредил фондация, която се казва „Благодаря ти“. Какво е за него родното село, трудно ли да си сред звездите в Холивуд  (Hollywood) и да си играл във филми като „Троя“, „Последният легион“,  „Непобедимите“ и „Игра на тронове“, но и да подаваш ръка на хора в нужда са само малка част от темите, които ще обсъдим с него.\r\nВ края на предаването по традиция ще направим и обзор на по-важните новини за Община Симитли от последните 7 дни.\r\nОчакваме и Вас, нашите слушатели на телефоните в студиото: 0885 303 373 и 073/ 88-55-81 или на е-майл: pirin@focus-news.net. На посочените контакти може да поставяте въпроси от различни естество, свързани с развитието на Симитли. От своя страна ние ще поемем ангажимента да ги сведен до вниманието на компетентните експерти в общината, за да може да получите най-точният и адекватен отговор.\r\nБъдете с нас във времето от 15.00 до 16.00 часа, ако искате да бъдете на „Фокус“ за всичко актуално, което се случва в Симитли и малките населени места от общината.\r\nПредаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа, с водещ Ливия Нинова.", "date": "2018.02.21", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/02/21/2491082/afp-sochp-saobshtava-za-novi-zhertvi-pri-vazdushni-udari-v-iztochna-guta.html", "text": "При нови въздушни удари срещу бунтовническия анклав Източна Гута в Сирия са загинали най-малко 24 души, с които общият брой на цивилните жертви в града за последната седмица достига почти до 300, предава AFP.\r\nПо данни на Сирийската обсерватория за човешките права при последните бомбардировки на режима в Дамаск са използвани варелни бомби.Агенция „Фокус“ припомня:\r\nВъв вечерните часове на вторник бе съобщено, че руският Център за помирение на враждуващите страни в Дамаск е попаднал под масиран обстрел от страна на опозиционните сили, намиращи се в Източна Гута.\r\n„Под масиран обстрел от страна на незаконните въоръжени формирования в Източна Гута са попаднали жилищни квартали, хотели в град Дамаск, както и руския Център за помирение на враждуващите страни. Има значителни жертви сред мирното население, сред руските военнослужещи няма пострадали“, се казва в съобщение на Центъра.Тереза Герова", "date": "2018.02.21", "title": "AFP: СОЧП съобщава за нови жертви при въздушни удари в Източна Гута"}
{"url": "http://www.focus-news.net/news/2018/02/21/2491106/polsha-otkriva-pochetno-konsulstvo-v-nesebar.html", "text": "Правителството даде съгласие Полша да открие почетно консулство в Несебър с консулски окръг, обхващащ територията на общините Бургас, Варна и Добрич. За почетен консул е предложена Лидия Барбара Пиетшик - Вангелова. Това съобщиха от правителствената информационна служба. Г-жа Пиетшик - Вангелова има професионален опит в областта на международната търговия. От 2004 г. тя е ръководител на Полското културно-образователно дружество „Владислав Варненчик“, отдел – Бургас. Удостоявана е с наградата „Бене Мерито“ на министъра на външните работи на Полша и със Златен кръст за заслуги от президента на Полша.\r\nОткриването на почетното консулство ще допринесе за стимулирането на българо-полските отношения, които през последните години се развиват динамично във всички сфери на обществения живот.", "date": "2018.02.21", "title": "Полша открива почетно консулство в Несебър"}
{"url": "http://www.focus-news.net/news/2018/02/21/2491108/liyv-tabako-a-mihaylidis-ad-e-s-otneto-razreshenie-za-promishlena-obrabotka-na-tyutyun.html", "text": "Правителството прие решение за отнемане за срок от три години на разрешението за промишлена обработка на тютюн на „Лийв табако - А. Михайлидис“ АД - Сандански. Това съобщиха от правителствената информационна служба.\r\nПричината е в неизпълнени изисквания на законовите и подзаконовите нормативни актове, свързани с издаденото разрешение за промишлена обработка на тютюн, а именно – изкупена от дружеството, но неизплатена на тютюнопроизводителите продукция.", "date": "2018.02.21", "title": "„Лийв Табако - А. Михайлидис“ АД е с отнето разрешение за промишлена обработка на тютюн"}
{"url": "http://www.focus-news.net/news/2018/02/21/2491109/v-obshtinite-miziya-i-kozloduy-shte-bade-prouchvana-vazmozhnostta-za-dobiv-na-stroitelni-materiali.html", "text": "„Булмекс“ ЕООД ще проучва възможностите за добив на строителни материали в площите „Джулиница“ и „Даневата воденица“, които се намират в общините Мизия и Козлодуй. Това съобщиха от правителствената информационна служба. Разрешенията се предоставят за срок от една година, като за този период дружеството ще вложи минимум 75 хил. лв. в проучвателните дейности. Те ще се извършват за сметка на титуляра на разрешението и при спазване на всички ограничения, наложени от законодателството. За обезпечаване на задълженията по опазване на околната среда и земите дружеството ще представи банкова гаранция, валидна за целия срок на договора.", "date": "2018.02.21", "title": "В общините Мизия и Козлодуй ще бъде проучвана възможността за добив на строителни материали"}
{"url": "http://www.focus-news.net/news/2018/02/21/2491107/odobreni-sa-rezultatite-ot-zasedaniya-na-saveta-na-es.html", "text": "Правителството се запозна с доклади за проведени заседания на Съвета на Европейския съюз. Това съобщиха от правителствената информационна служба. По време на заседанието на ЕКОФИН, състояло се на 23 януари в Брюксел, министър Владислав Горанов представи работната програма на Българското председателство в областта на икономическите и финансовите въпроси. Европейската комисия презентира приетия на 6 декември пакет по задълбочаване на Икономическия и паричен съюз, след което се проведе политически дебат по темата. Одобрени бяха заключения на Съвета във връзка с Европейския семестър за 2018 г. и беше приета препоръка на Съвета по отношение на икономическата политика на еврозоната. Състоя се и дискусия по темата за прилагането на плана за действие за справяне с необслужваните кредити в Европа.\r\nВ доклад на министър Валентин Радев са представени резултатите от проведената на 25 януари в София неформална среща на министрите на вътрешните работи от ЕС. Дискусиите на нея бяха свързани с миграцията и убежището, както и с граничната сигурност.", "date": "2018.02.21", "title": "Одобрени са резултатите от заседания на Съвета на ЕС"}
{"url": "http://www.focus-news.net/news/2018/02/21/2491111/zadalbochavame-satrudnichestvoto-sas-sarbiya-v-oblastta-na-truda-i-sotsialnata-politika.html", "text": "Правителството одобри проекта на меморандум за разбирателство между Министерството на труда и социалната политика на България и Министерството на труда, заетостта, ветераните и социалните въпроси на Сърбия. Това съобщиха от правителствената информационна служба. Документът предвижда двете институции да задълбочат обмяната на опит и добри практики за ефективно управление в сферата на труда, заетостта, интеграцията на хората с увреждания, ранното детско развитие. България и Сърбия ще си сътрудничат и за усъвършенстване на трудовото и социално-осигурителното законодателство и прилагането на държавни политики за насърчаване на заетостта и професионалното обучение на заети и безработни. Двете страни ще реализират съвместни инициативи и в областта на трудовите отношения, превенцията на недекларираната заетост и предотвратяването на злоупотребите със социални и семейни помощи. Регламентирана е възможност за участие със съвместни проекти по европейски и международни донорски програми.", "date": "2018.02.21", "title": "Задълбочаваме сътрудничеството със Сърбия в областта на труда и социалната политика"}
{"url": "http://www.focus-news.net/news/2018/02/21/2491110/plovdiv-dvama-dushi-sa-postradali-pri-katastrofa-na-patya-mezhdu-selata-trud-i-graf-ignatievo.html", "text": "Двама души са пострадали при катастрофа на пътя между селата Труд и Граф Игнатиево. Това каза за Радио „Фокус“ – Пловдив говорителят на Областната дирекция на МВР. Сигналът за пътния инцидент е подаден към 13.00 часа. По първоначални данни, лек автомобил „Тойота“ навлиза в насрещното платно и се блъска в „Опел“, след което се завърта и удря друг автомобил – „Пежо“. Пострадали са водачите на първата и третата кола. Към момента им се извършват прегледи в болница. На място се извършва оглед, движението е затруднено.\r\nТони МИХАЙЛОВ", "date": "2018.02.21", "title": "Пловдив: Двама души са пострадали при катастрофа на пътя между селата Труд и Граф Игнатиево"}
{"url": "http://www.focus-news.net/news/2018/02/21/2491114/rossiyskaya-gazeta-balgarskiyat-premier-e-nedovolen-ot-visokite-tseni-na-amerikanskite-orazhiya.html", "text": "Министър-председателят на България не скрива, че е силно недоволен от цените на американските оръжия. Той поиска от Вашингтон преференциални условия за закупуването на самолети и танкове, отбелязва вестник „Российская газета“.\r\nОт редакцията припомнят, че през миналия уикенд в баварската столица бе проведена 54-та Конференция по сигурността, в рамките на която се състояха редица двустранни срещи. Всяка медия без съмнение сама е избирала какво точно да отрази от четиридневното събитие. Някои в България се спряха на емоционалната реч, която премиерът Борисов изнесе в Мюнхен. \r\nПо-важното от нея – Борисов е отчел колко образцово се държи официална София, за сметка на западните й съюзници, които се отнасят към българите несправедливо.\r\nОт какво обаче е недоволен Борисов? На първо място, изглежда, от американците. Той ги обвини за завишените цени за доставки на оръжия за българската армия. В рамките на Варшавския договор те бяха практически безплатни за България. Но с Вашингтон всичко е различно. Нищо лично, само бизнес!\r\n„Поставих въпроса пред американските колеги. Нима може да ни предлагат такива цени за самолети и танкове? Ще водим преговори. Нека ни дадат преференции. Нима не им позволяваме да провеждат учения в Граф Игнатиево и Ново село (военни полигони)?“\r\nОт редакцията коментират, че критиката на Борисов не е била ограничена единствено до Вашингтон. Под „словесен обстрел“ е попаднал и Брюксел заради забавяне на членството на България в Шенген.Тереза Герова", "date": "2018.02.21", "title": "„Российская газета“: Българският премиер е недоволен от високите цени на американските оръжия"}
{"url": "http://www.focus-news.net/news/2018/02/21/2491112/stara-zagora-obshtinski-sluzhiteli-se-obuchavat-v-oblastta-na-nasledyavaneto-i-osinovyavaniyata.html", "text": "В общинската зала „П.Р. Славейков“ започна семинар-обучение за общински служители в Стара Загора. Те ще получат разяснения и ще имат възможност да зададат въпроси по прилагането на законодателството в сферата на наследяването и осиновяванията. Това съобщиха от пресцентъра на Община Стара Загора.\r\nПриветствие към присъстващите служители от отдел „Гражданско състояние“, кметове, кметски наместници, технически сътрудници в кметствата на територията на общината отправи секретарят на Община Стара Загора Делян Иванов. Той благодари на държавния експерт на Главна Дирекция \"Гражданска регистрация и Административно обслужване\" Петя Буланова, която ще бъде лектор на семинара. Иванов отбеляза, че това обучение се провежда заради интереса на служителите към темата и желанието за подобряване на административното обслужване на гражданите. \r\nСеминарът започна с лекция, посветена на определянето на кръга от наследници, реда на наследяване и издаването на удостоверения за наследници. По-късно ще бъде направен преглед на законодателството в областта на наследяването.\r\nУчастниците ще бъдат запознати и с практически примери за наследяване, видовете осиновявания и издаването на удостоверения за наследници и законодателството, което ги регламентира.", "date": "2018.02.21", "title": "Стара Загора: Общински служители се обучават в областта на наследяването и осиновяванията"}
{"url": "http://www.focus-news.net/news/2018/02/21/2491115/vitseprezidentat-iliyana-yotova-shte-vrachi-balgarski-dokumenti-za-samolichnost-za-osobeni-zaslugi-kam-republika-balgariya.html", "text": "На 22 февруари 2018 г., от 12.30 часа на официална церемония в Гербовата зала на „Дондуков“ 2 вицепрезидентът Илияна Йотова ще връчи български документи за самоличност на Сафет Баличевац. Това съобщиха от прессекретариата на държавния глава.\r\nСръбският гражданин получи българско гражданство на основание чл. 16 от Закона за българското гражданство за особени заслуги към Република България в обществената сфера. Баличевац активно участва в спасителната акция при автобусната катастрофа в река Лим през април 2004 г. Тогава, близо до черногорския град Биело поле и сръбския град Приеполе, на връщане от екскурзия от Дубровник, загинаха 12 деца от Свищов, а 38 души от пътниците бяха спасени.\r\nПрез април 2005 г., една година след трагичния инцидент, Република България пое ангажимент за предоставяне на българско гражданство на спасителите като израз на дълбока благодарност и признателност. Четирима от участниците в спасителната операция вече имат български документи за самоличност.\r\nСлед трагичния инцидент граждани на Република Сърбия и Черна гора, участвали в спасяването на пътниците от падналия в река Лим автобус, бяха удостоени от президента Георги Първанов с ордени „Мадарски конник“. Сред отличените бе и Сафет Баличевац, тогава 20-годишен.", "date": "2018.02.21", "title": "Вицепрезидентът Илияна Йотова ще връчи български документи за самоличност за особени заслуги към Република България"}
{"url": "http://www.focus-news.net/news/2018/02/21/2491101/nadya-taneva-sotsialno-podpomagane-plovdiv-ot-lekarskata-ekspertiza-zavisi-kakva-myarka-za-zakrila-shte-bade-predprieta-spryamo-postradalite-3-godishni-bliznatsi.html", "text": "От лекарската експертиза зависи каква мярка за закрила ще бъде предприета спрямо пострадалите 3-годишни близнаци в Пловдив – приемно семейство или център за настаняване. Това каза на специална пресконференция директорът на дирекция „Социално подпомагане“ в Пловдив Надя Танева, предаде репортер на Радио „Фокус“ – Пловдив. По думите й, ако лекарите преценят, че децата могат да бъдат отглеждани в семейна среда в специализирано приемно семейство, те ще бъдат настанени в такова семейство, като с подкрепата на социалните работници ще се върви в посока наваксване физическото и емоционалното им развитие. \r\n„Ако лекарите преценят, че близнаците ще имат нужда от продължителна рехабилитация или медицинско наблюдение и грижа, ще предприемем мярка настаняване в център с постоянна медицинска грижа. Децата, възстановявайки се, пак могат да бъдат настанени в приемно семейство. Едната мярка не изключва другата. За нас е важно да осигурим най-доброто за децата и на този етап е най-важно заключението на лекарите и тяхното становище за това как би било добре да продължи тяхната грижа и в какви условия ще бъде приложена адекватно тя“, коментира Надя Танева. Тя посочи, че пострадалото момиче подобрява своето състояние, като през следващата седмица ще бъде приведено в Детската клиника към УМБАЛ „Св. Георги“, където ще продължи своето възстановяване. „За съжаление, състоянието на другото дете остава непроменено – все още е в дълбока кома“, каза Надя Танева.\r\nТони МИХАЙЛОВ", "date": "2018.02.21", "title": "Надя Танева, „Социално подпомагане“-Пловдив: От лекарската експертиза зависи каква мярка за закрила ще бъде предприета спрямо пострадалите 3-годишни близнаци"}
{"url": "http://www.focus-news.net/news/2018/02/21/2491113/evropeyskiyat-savet-shte-obsazhda-mnogogodishnata-finansova-ramka-sled-2020-g.html", "text": "Правителството одобри позициите на България за участие в неформалното заседание на Европейския съвет, което ще се проведе на 23 февруари в Брюксел. Очаква се държавните и правителствените ръководители да обсъдят две основни теми – състава на Европейския парламент след изборите през 2019 г. и Многогодишната финансова рамка на ЕС след 2020 г. в контекста на оттеглянето на Обединеното кралство. Това съобщиха от правителствената информационна служба. \r\nПредложението на ЕП е 27 от освобождаващите се общо 73 места да бъдат разпределени на принципа на регресивната пропорционалност на база демографското състояние на държавите членки, а останалите 46 места да бъдат замразени за потенциални бъдещи разширявания на ЕС. При така предложеното разпределения България ще запази броя на евродепутатите си. По отношение на бюджета ЕС се изправя пред задачата „да финансира повече с по-малки“. България смята, че държавите членки трябва първо да постигнат съгласие по ключовите приоритети на Съюза в периода след 2020 г.\r\nОдобрени бяха и позициите на България за заседанията на Съвета на ЕС „Общи въпроси“ и „Общи въпроси“ (чл. 50), които ще се проведат на 27 февруари в Брюксел.\r\nСъвет „Общи въпроси“ ще обсъди анотирания дневен ред за заседанието на Европейския съвет през март 2018 г. По предварителна информация и предвид заключенията на Европейския съвет от октомври и декември 2017 г., възможните теми на Европейския съвет ще бъдат миграция, заетост и социална политика, данъчна и търговска политика на ЕС. Съвет „Общи въпроси“ (чл. 50) ще обсъди състоянието на преговорите относно оттеглянето на Обединеното Кралство от Европейския съюз. Предварителната информация е за липсата на значителен напредък и констатирано разминаване в позициите на двете страни.\r\nПравителството одобри и позицията на страната ни за неформалната среща на министрите, отговарящи за търговията в ЕС. Тя ще се проведе на 27 февруари София в две пленарни сесии. На първата сесия ще бъдат обсъдени перспективите пред многостранната търговска система. Българското председателство ще инициира дискусия за възможните действия от страна на ЕС след проведената през м. декември 2017 г. единадесета министерска конференция на Световната търговска организация (СТО). Във втората пленарна сесия ще бъде разгледано състоянието на водените от ЕС преговори по споразумения за свободна търговия, по-специално с Мексико и страните от Меркосур. Министрите ще обменят виждания по прилагането на разпоредбите за търговията и устойчивото развитие в споразуменията за свободна търговия на ЕС с други страни и региони.\r\nОдобрена беше и позицията на България за заседанието на КОРЕПЕР II във формат Конференция на представителите на правителствата на държавите членки. То ще се проведе на 28 февруари в Брюксел и на него ще бъде разгледан въпросът за назначаването на девет съдии и трима генерални адвокати в Съда на ЕС. Сред тях е българската кандидатура за съдия Александър Арабаджиев, когото страната ни издига за трети мандат. Освен неговата номинация и направените от Чехия, Германия, Франция, Италия, Кипър, Латвия, Холандия и Швеция предложения за съдии в Съда на ЕС, страната ни ще изрази подкрепата си и за кандидатурите на Франция, Италия и Полша за генерални адвокати.", "date": "2018.02.21", "title": "Европейският съвет ще обсъжда Многогодишната финансова рамка след 2020 г."}
{"url": "http://www.focus-news.net/news/2018/02/21/2491116/sazdadeni-sa-usloviya-za-izpalnenie-na-investitsionnata-programa-na-da-darzhaven-rezerv-i-voennovremenni-zapasi.html", "text": "Министерският съвет прие решение, с което увеличи със 156 млн. лв. ангажиментите за разходи, които може да бъдат поети през 2018 г. от Държавната агенция „Държавен резерв и военновременни запаси“. Това съобщиха от правителствената информационна служба. Решението ще позволи да бъдат поемани ангажименти за последователно финансиране на Инвестиционната програма на държавната агенция и тя да бъде изпълнена в определения срок – до 2022 г.", "date": "2018.02.21", "title": "Създадени са условия за изпълнение на инвестиционната програма на ДА „Държавен резерв и военновременни запаси“"}
{"url": "http://www.focus-news.net/news/2018/02/21/2491117/odobreni-sa-promeni-vav-finasiraneto-priema-i-otpuskaneto-na-stipendii-za-darzhavnite-visshi-uchilishta.html", "text": "Правителството прие промени в четири постановления, свързани с финансирането, приема и отпускането на стипендии в държавните висши училища и научните организации. Това съобщиха от правителствената информационна служба.\r\nПромените в ПМС 328/2015 г. са свързани с изпълнение на плана по Стратегията за развитие на висшето образование в Република България за периода 2014-2020 г., който предвижда делът от средствата за издръжка на обучението, получавани въз основа на комплексна оценка за качеството на обучението и съответствието му с потребностите на пазара на труда, да нарасне на 50 на сто през 2018 г. и на 60 на сто през 2020 г.\r\nВъв връзка с това са въведени два допълнителни коефициента. Първият е за приоритетни професионални направления с намаляващ прием, като за тях се наблюдава отчетен период от 5 години назад във времето. Вторият коефициент е само за обучения, провеждани по професионални направления в определени области на страната с нисък икономически статус. Това са областите Видин, Враца, Кърджали, Смолян и Ловеч, където има филиали на държавни висши училища. Целта от въвеждането на първия допълнителен коефициент е да бъде насърчен приемът по приоритетни професионални направления там, където няма достатъчно интерес от страна на кандидат студентите. Вторият коефициент се въвежда на териториален принцип, за да бъде подпомогнато обучението в области на страната със слабо икономическо развитие, в които има филиали на университети.\r\nВ резултат на насърчаващ механизъм беше увеличен приемът във висшите училища по професионално направление (ПН) „Информатика и компютърни науки“ и ПН „Комуникационна и компютърна техника“. Достигнатият по-голям брой на приетите студенти по тези професионални направления през двете учебни 2016/2017 и 2017/2018 години дава възможност за устойчиво планиране на по-голям брой на приеманите студенти през следващите учебни години. Затова се предлага да отпаднат допълнителните преференции за тях, предвидени в ПМС 64/2016 за условията и реда за утвърждаване на броя на приеманите за обучение студенти и докторанти в държавните висши училища и за приемане на Списък на приоритетните професионални направления и на Списък на защитените специалности.\r\nПредвижда се също максимално допустимият брой на приеманите за обучение студенти и докторанти да се определя за равен на свободния капацитет на съответното професионално направление и да се прилага, освен за ПН „Математика“, и за “Педагогика на обучението по…“, „Религия и теология“, „Физически науки“, „Химически науки“, „Енергетика“, „Материали и материалознание“ и „Химически технологии“.\r\nС промените се предвижда още да не се предлага за утвърждаване прием за неприоритетни професионални направления, за които максимално допустимият брой на приеманите за обучение студенти и докторанти е под 15. Целта е да се ускори процесът по оптимизиране броя на професионалните направления, по които висшите училища провеждат обучение.\r\nДруга промяна е свързана с възможността за утвърждаване на по-голям брой на студенти във висши училища, които обучават по ПН „Туризъм“ и се намират в административни области, за които добавената стойност по факторни разходи, която се формира от сектор „Туризъм“, е средно над 4% по данни на НСИ за последните три години. Тази мярка се налага от необходимостта от оперативни ръководни, както и изпълнителски кадри за туристическата индустрия в България.\r\nС измененията на ПМС 103/1993 г. за осъществяване на образователна дейност сред българите в чужбина се увеличава от 1000 на 2000 броят на осигурените от българската държава места за обучение на наши сънародници от чужбина в държавните висши училища и научни организации за образователно-квалификационните степени „бакалавър“ и „магистър“. За първенците на националните олимпиади по български език и литература и за първенците на випуски на средни и висши училища в райони с компактно население от българска народност в Украйна, Молдова, Сърбия, Румъния и Казахстан местата се увеличават от 15 на 30. За образователната и научна степен „доктор“ увеличението е от 20 на 40 места, а за следдипломна специализация периодът от 120 месеца се увеличава на 240 месеца. Във връзка с разширяването на мрежата от училища в чужбина с преподаване на български език и литература, история на България, география на България и др., се одобрява увеличаване на броя на преподавателите, изпращани от МОН в тези училища от 30 на 50.\r\nОсновни предпоставки за приетите промени са, че в страни като Украйна, Молдова, Сърбия, Република Македония, Албания се наблюдава трайна тенденция на увеличаване броя на кандидатите за студенти, докторанти и специализанти и повишен интерес към обучение в български висши училища и научни организации.\r\nПредложените промени в ПМС №90/2000 г. за условията и реда за предоставяне на стипендии на студентите, докторантите и специализантите от държавните висши училища и научни организации са в две посоки. Дава се възможност на висшите училища да предоставят допълнителни стипендии на студентите, обучаващи се в специалности от т. нар. приоритетни професионални направления. Другата промяна е свързана с актуализирането на размерите на някои видове стипендии. От 450 лв. на 500 лв. месечно се увеличава стипендията за докторантите. Този размер е максималната възможна сума на този етап и е следствие от редица направени анализи и проведени разговори с представители на докторантите и висшите училища. От 135 лв. на 250 лв. се увеличава и размерът на стипендиите, предоставяни на студенти-чужденци, приети за обучение в България по Централноевропейската програма за обмен в университетското образование CEEPUS III. Целта е да се постигне донякъде по-справедливо компенсиране на разходите на тези студенти при престоя им у нас, защото българските студенти, обучаващи се в чужди висши училища по тази програма за обмен, получават стипендии в размер приблизително от 200 евро. В изпълнение на националната политика към българите зад граница, увеличение има и при стипендиите, предоставяни на студенти, приети за обучение в Тараклийския държавен университет в Молдова съгласно Споразумението между правителствата на двете държави.\r\nВсички промени са израз на държавната политика, очертана в Стратегията за развитие на висшето образование, приета от Народното събрание, и направените анализи на висшето образование и пазара на труда.", "date": "2018.02.21", "title": "Одобрени са промени във финасирането, приема и отпускането на стипендии за държавните висши училища"}
{"url": "http://www.focus-news.net/news/2018/02/21/2491118/prieti-sa-promeni-v-pravilnika-za-prilagane-na-zakona-za-eksportniya-kontrol-na-produkti-svarzani-s-otbranata.html", "text": "Правителството одобри промени в Правилника за прилагане на Закона за експортния контрол на продукти, свързани с отбраната, и на изделия и технологии с двойна употреба. Промените са свързани с оптимизиране на разпоредбите и еднозначното им тълкуване. Това съобщиха от правителствената информационна служба.\r\nОпределя се срокът, в който е необходимо заявителите да предоставят искане за удължаване на валидността на удостоверенията за износ, внос и трансфер на продукти, свързани с отбраната. Уеднаквяват се изискванията за трансфер и внос на продукти за територията на България, свързани с отбраната.", "date": "2018.02.21", "title": "Приети са промени в Правилника за прилагане на Закона за експортния контрол на продукти, свързани с отбраната"}
{"url": "http://www.focus-news.net/news/2018/02/21/2491122/prez-mart-v-delhi-shte-se-provede-sesiya-na-balgaro-indiyskata-komisiya-za-ikonomichesko-i-nauchno-tehnichesko-satrudnichestvo.html", "text": "Министерският съвет одобри позицията и състава на българската делегация за XVIII сесия на българо-индийската междуправителствена комисия за икономическо и научно-техническо сътрудничество. Тя ще се проведе на 6 март в Делхи. От българска страна делегацията ще бъде ръководена от заместник-министъра на икономиката Александър Манолев, а от индийска – от заместник-министъра на търговията и индустрията Рита Теаотия. Това съобщиха от правителствената информационна служба. \r\nИндия е значим икономически партньор на България в Азия, с бързо развиващ се пазар с над 1,3 млрд. потребители. През последните години двустранната търговия постепенно нараства, а износът ни през 2016 г. е по-голям с 83% на годишна база. Като стоки с най-голям потенциал за експорт се оценяват селскостопанските и козметичните продукти.\r\nПо време на сесията ще бъдат обсъдени възможностите за задълбочаване на двустранното сътрудничество в областта на търговията и инвестициите, селското стопанство, транспорта, информационните технологии и съобщенията и други области от взаимен интерес.", "date": "2018.02.21", "title": "През март в Делхи ще се проведе сесия на българо-индийската комисия за икономическо и научно-техническо сътрудничество"}
{"url": "http://www.focus-news.net/news/2018/02/21/2491123/podpisvame-sporazumenie-s-rumaniya-za-obsht-rezhim-za-proverki-na-korabite-v-balgaro-rumanskiya-uchastak-na-dunav.html", "text": "Правителството одобри проекта на споразумение между ИА „Морска администрация“ и Румънската морска администрация за условията и реда за извършване на проверки на плавателни съдове по вътрешните водни пътища в българо-румънския участък на река Дунав. Това съобщиха от правителствената информационна служба.\r\nДокументът е с технически характер и има за цел да уреди условията и реда за извършване на допълнителни проверки на плавателните съдове в изпълнение на изискване на Директива 2006/87/ЕО.\r\nОсновните договорености са свързани с взаимно признаване на контролните проверки на чуждестранни за двете страни плавателни съдове в общия участък на Дунав, въвеждане на единни критерии за подбор на плавателни средства за проверка, изграждане, въвеждане в експлоатация и последващо надграждане на единна електронна информационна система и база данни за подбор на плавателни средства за проверка и др.", "date": "2018.02.21", "title": "Подписваме споразумение с Румъния за общ режим за проверки на корабите в българо-румънския участък на Дунав"}
{"url": "http://www.focus-news.net/news/2018/02/21/2491120/aktsenti-v-predavaneto-belovo-gradat-na-trite-planini.html", "text": "В днешното издание на съвместното предаване „Белово – градът на трите планини” на Радио „Фокус“ – Пазарджик и Община Белово ще отделим минути за културата, традициите и обичаите в този регион. Ще разговаряме с председателя на читалище „Тодор Каблешков“ в село Голямо Белово – Ана Кехайова. От нея ще чуете интересни факти за основаването на културната институция, за нейната история, за работата по проекти и за съхранените местни обичаи и традиции. В предаването ще разговаряме и със Севдалина Попова, директор на Музейната сбирка „Атанас Хрисчев“ в Белово. Ще се върнем назад във времето и ще ви припомним за един от известните жители на община Белово – етнографът Христо Вакарелски, който е родом от село Момина Клисура. В предаването чуете също как в село Аканджиево поддържат живи местните обичаи. По темата наш събеседник ще бъде кметът на населеното място Ангел Шуманов. Предаването „Белово – градът на трите планини“ се излъчва всяка сряда по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.02.21", "title": "Акценти в предаването „Белово – градът на трите планини”"}
{"url": "http://www.focus-news.net/news/2018/02/21/2491125/dogovaryame-sas-sarbiya-izgrazhdaneto-na-zhelezopatnata-infrastruktura-po-koridor-10.html", "text": "Правителството упълномощи министъра на транспорта, информационните технологии и съобщенията да подпише Меморандум за разбирателство между Република България и Република Сърбия за подобряване на ефективността на железопътния транспорт. Това съобщиха от правителствената информационна служба. Със споразумението, чийто текст беше одобрен на днешното заседание на кабинета, се задълбочава сътрудничеството при изграждането на железопътната инфраструктура по транспортен коридор №10. С него се заявява общото намерение да бъде проучена възможността за съвместен подход към европейските фондове или други международни институции за финансиране на проектите по коридор 10. Споразумението регламентира и въвеждането на по-ефективен граничен контрол, който ще улесни преминаването на товарните влакове.\r\nПодписването на меморандума беше договорено на среща между министър Ивайло Московски и вицепремиерът и министър на строителството, транспорта и инфраструктурата на Сърбия Зорана Михайлович в края на януари тази година.\r\nБългария и Сърбия ще си сътрудничат и в развитието на пристанищната инфраструктура по река Дунав. Меморандумът, който ще бъде подписан, ще спомогне за съхранението и преноса на втечнен природен газ между двете страни. С подписването на документа се цели да бъде установено институционално сътрудничество, за да се определи рентабилността на изпълнението на бъдещи инфраструктурни проекти за изграждане на пристанищни съоръжения, необходими за претоварване на втечнен природен газ по река Дунав, в контекста на обявеното изграждане на газопреносна връзка между България и Сърбия.", "date": "2018.02.21", "title": "Договаряме със Сърбия изграждането на железопътната инфраструктура по Коридор 10"}
{"url": "http://www.focus-news.net/news/2018/02/21/2491119/smolyan-okolo-5-kub-m-skalna-masa-e-razchistena-ot-patya-slaveyno-petkovo-v-selo-petkovo.html", "text": "Разчистено е срутището по пътя Славейно – Петково, в село Петково. Това съобщиха за Радио „Фокус“ – Смолян от Областно пътно управление – Смолян. Скалната маса, която е паднала на пътното платно е била около 5 куб. м, но бързо е премахната от пътя и движението в участъка вече се осъществява нормално.\r\nНели ГЕРГЬОВСКА", "date": "2018.02.21", "title": "Смолян: Около 5 куб. м скална маса е разчистена от пътя Славейно – Петково, в село Петково"}
{"url": "http://www.focus-news.net/news/2018/02/21/2491124/gl-komisar-yordan-rogachev-direktor-na-odmvr-pazardzhik-razkriti-sa-izvarshitelite-na-vaorazheniya-grabezh-na-kazino-v-pazardzhik-i-benzinostantsiya-na-patya-za-plovdiv.html", "text": "Разкрити са извършителите на въоръжения грабеж на казино „Ларго“ в град Пазарджик и бензиностанция „Орта хан“ край град Пловдив, каза на пресконференция главен комисар Йордан Рогачев, директор на ОДМВР-Пазарджик, предаде репортер на Радио „Фокус“ – Пазарджик.  На 19 февруари 2018 г. около 4:00 ч. двама млади мъже, на възраст около 20 години, нахлуват в казиното и заплашват персонала с оръжия. Извършителите са били маскирани. Персоналът на казиното е бил принуден да отвори касата и да предаде наличния оборот от 9000 лв. След като прибират парите, те напускат казиното и поемат в неизвестна посока.  \r\nПо-рано през месец февруари – на 14-и двамата мъже, заедно с трети съучастник, извършват и грабеж на бензиностанция край Пловдив. Те са облечени с тъмни дрехи и отново носят маски, ръкавици и оръжие. От бензиностанцията те взимат наличния оборот от 260 лв и кутии цигари. След грабежа те поемат към град Стамболийски. Това, което обединява двете престъпления, е оръжието – то е едно и също при двете престъпления. При обиск полицията открива маскировката на извършителите. На пътя за Стамболийски са намерени и изпаднали кутии цигари. Действията на тримата извършители не са координирани, нито премерени, което подпомага работата на полицията и допринася за бързото разкриване на самоличностите им. До момента вече са намерени и върнати 6000 лв. В разследването и на двата случая били сформирани екипи от криминалисти, експерти, разследващи полицаи, които предприели редица оперативни и процесуални действия. На определен етап от работата действията на служителите били подпомогнати активно от колегите им от Главна дирекция „Национална полиция“.\r\nМартина САМАРОВА", "date": "2018.02.21", "title": "Гл. комисар Йордан Рогачев, директор на ОДМВР-Пазарджик: Разкрити са извършителите на въоръжения грабеж на казино в Пазарджик и бензиностанция на пътя за Пловдив"}
{"url": "http://www.focus-news.net/news/2018/02/21/2491126/sport-amerikankite-s-parvo-zlato-v-otborniya-sprint-po-ski-byagane.html", "text": "Отборът на САЩ спечели за първи път отборния спринт по ски бягане свободен стил за жени на Игрите в Пьончан. Джесика Дигинс и Кикан Рандал стигнаха до успеха след изключителен финален спринт на Дигинс в последните метри. На второ място с 19 стотни изоставане е Швеция, а бронзовото отличие спечели защитаващият титлата си тим на Норвегия, който финишира на 2  секунди и 97 стотни зад американките.\r\nСъстезанието е историческо за норвежката Марит Бьорген, която днес стана най-успешният състезател на зимни олимпиади за всички времена. 37-годишната Марит има рекордните 14 медала от олимпиади - 7 златни, 4 сребърни и 3 бронзови. Бьорген изпревари уникалния си сънародник Оле Бьорндален, който има 13 отличия. Той обаче продължава да е лидер в класацията с 8 златни медала.\r\nВенцислав ДРАГОМАНОВ", "date": "2018.02.21", "title": "Спорт: Американките с първо злато в отборния спринт по ски бягане"}
{"url": "http://www.focus-news.net/news/2018/02/21/2491129/pat-na-teritoriyata-na-gr-roman-stava-obshtinska-sobstvenost.html", "text": "Участък от 2,6 км от републиканския път III-103 Мездра - Златна Панега беше обявен от правителството за публична общинска собственост. Причината е, че трасето преминава по уличната мрежа на гр. Роман и изцяло през урбанизирана територия. Така то вече не отговаря на първоначалното си предназначение да осъществява свързаност на републиканската пътна мрежа на територията на общината. Това съобщиха от правителствената информационна служба.\r\nПромяната ще спомогне за постигане на безопасна, комфортна, добре поддържана общинска пътна инфраструктура, което има особено важна роля за създаването на условия за икономически растеж в региона.\r\nВъв връзка с решението е изменен списъкът на републиканските пътища като името на третокласния път №103 е променено.", "date": "2018.02.21", "title": "Път на територията на гр. Роман става общинска собственост"}
{"url": "http://www.focus-news.net/news/2018/02/21/2491128/reglamentirat-se-rabotnoto-vreme-i-pochivkite-na-ekipazhite-plavashti-pod-balgarsko-zname-po-vatreshnite-vodni-patishta.html", "text": "Правителството прие поправки в Наредбата за трудовите и непосредствено свързани с тях отношения между членовете на екипажа на кораба и корабопритежателя. С тях се създават специфични правила за организация на работното време и почивките на екипажите, плаващи под българско знаме по вътрешните водни пътища, като по този начин се изпълняват изискванията на Директива 2014/112/ЕС за прилагане на Европейското споразумение относно определени аспекти на организацията на работното време в сектора на вътрешния воден транспорт. Това съобщиха от правителствената информационна служба.\r\nС промените в Наредбата са разписват и мерките за прилагане на национално ниво на промени в Кодекса към Морската трудова конвенция от 2006 г. Те са свързани с изискването за наличие и функциониране на бързи и ефективни системи за финансово обезпечаване на членовете на екипажа в случаите на изоставяне от корабособственика или на трайно намалена работоспособност или смърт, настъпили поради общо заболяване, трудова злополука или професионална болест.", "date": "2018.02.21", "title": "Регламентират се работното време и почивките на екипажите, плаващи под българско знаме по вътрешните водни пътища"}
{"url": "http://www.focus-news.net/news/2018/02/21/2491127/vasil-malinov-okrazhen-prokuror-na-pazardzhik-do-10-godini-lishavane-ot-svoboda-ochakva-trite-litsa-uchastvali-v-dva-vaorazheni-grabezha-v-pazardzhishko-i-plovdivsko.html", "text": "До 10 години лишаване от свобода може да бъде наложено на трите лица, участвали в два въоръжени грабежа на територията на област Пазарджик и област Пловдив, съобщи за Радио „Фокус” – Пазарджик Васил Малинов, окръжен прокурор на Пазарджик. Става въпрос за трима мъже на възраст около 25 години, единият от които е криминално проявен. На 14 февруари те са извършили въоръжен грабеж на бензиностанция в района на пътен кантон Орта хан по пътя Пазарджик-Пловдив, при който са взети 260 лв оборот. На 19 февруари, двама от мъжете са извършили въоръжен грабеж в казино в Пазарджик, при който са взети около 9 000 лв. \r\n„При проведеното разследване и претърсване са задържаните лица са иззети техните оръжия – два газови пистолета и един пластмасов, както и ръкавици и маски, използвани по време на грабежите. У едното лице е открито и наркотично вещество.  Част от откраднатия оборот на казиното в размер на 6 000 лв е възстановен”, уточни Малинов. Делата по двете криминални престъпления ще бъдат обединени, за да бъде наложено по-голямо наказание. Трите лица са задържани за 72 часа и ще им бъде поискано налагането на постоянна мярка за неотклонение „задържане под стража“. Работата по документиране на двата случая продължава под наблюдението на прокурори от Пазарджик и Пловдив.\r\nАлбена ЖИЛЕКОВА", "date": "2018.02.21", "title": "Васил Малинов, окръжен прокурор на Пазарджик: До 10 години лишаване от свобода очаква трите лица, участвали в два въоръжени грабежа в Пазарджишко и Пловдивско"}
{"url": "http://www.focus-news.net/news/2018/02/21/2491131/sofiyski-gradski-sad-shte-gleda-iskane-za-uslovno-predsrochno-osvobozhdavane-ot-tsvetan-pakov-ubil-6-godishno-momche-pri-paten-intsident.html", "text": "Утре (22 февруари 2018 г.) от 09.00 часа, 32 състав на Софийски градски съд ще гледа искане за условно предсрочно освобождаване от Цветан Пъков, който на 14 април 2015 г. прегази и уби на място 6-годишния Петьо Гевечанов. Това съобщиха от съда.", "date": "2018.02.21", "title": "Софийски градски съд ще гледа искане за условно предсрочно освобождаване от Цветан Пъков, убил 6-годишно момче при пътен инцидент"}
{"url": "http://www.focus-news.net/news/2018/02/21/2491133/burgas-regionalna-biblioteka-peyo-yavorov-brandira-avtobus-s-likovete-na-balgarski-klasitsi.html", "text": "Регионална библиотека „Пейо Яворов“ брандира автобус с ликовете на български класици. От двете страни на возилото са Пейо Яворов, Иван Вазов и Алеко Константинов, а на гърба – Петя Дубарова и Христо Фотев. Под тях се чете и слоугъна – „Пътувай, чети, обичай… Бургас!“. Това съобщиха от пресцентъра на Община Бургас.\r\nБрандираният автобус ще пътува по линия 9 на градския транспорт в Бургас. Това е един от най-дългите маршрути, който свързва комплекс „Меден рудник“ с комплекс „П. Р. Славейков“.\r\nИнициативата на бургаската библиотека е по повод 130 години от създаването й. Това е първото събития, с което ще бъде отбелязана годишнината. За първи път културен институт у нас брандира превозно средство.\r\n„С брандирането на автобуса още веднъж искаме да покажем, че сме иновативни и различни. Надявам се, че така ще провокираме бургазлии да четат повече. А това има и възпитателна цел. Децата, които ще пътуват с автобуса ще питат родителите кои са тези хора, чиито образи са от двете страни. И така ще научат още нещо“, сподели Мария Бенчева – директор на Регионална библиотека „Пейо Яворов“ – Бургас.", "date": "2018.02.21", "title": "Бургас: Регионална библиотека „Пейо Яворов“ брандира автобус с ликовете на български класици"}
{"url": "http://www.focus-news.net/news/2018/02/21/2491134/burgas-okrazhnata-prokuratura-predade-na-sad-obvinyaem-za-huliganstvo-i-za-ubiystvo-na-mazh-v-nesebar.html", "text": "Окръжна прокуратура – Бургас предаде на съд Кирил Х., подсъдим за хулиганство и за убийство на мъж в град Несебър\r\nОкръжна прокуратура – Бургас  предаде на съд Кирил Х. (на 61 г.). Това съобщиха от Апелативна прокуратура-Бургас. Той е подсъдим за това, че на 17 април 2016 г., около 20.30 часа, в гр. Несебър, ул. „Венера“ № 11, в градината пред ресторант „Принц Кирил“, извършил непристойни действия, грубо нарушаващи обществения ред и изразяващи явно неуважение към обществото, като деянието по своето съдържание се отличава с изключителна дързост – употребил огнестрелно оръжие и възпроизвел 4 изстрела насочени към саксия на палмово растение с пистолет в присъствието на двама свидетели – престъпление по чл. 325, ал. 2, предложение второ, вр. ал. 1  от НК. \r\nТой е подсъдим и за това, че на 17.04.2016 г., около 21.50 часа, в гр. Несебър, ул. „Венера“ № 11, в лек автомобил „Ауди“, в близост до ресторант „Принц Кирил“, умишлено умъртвил  мъж, прострелвайки го с пистолет – престъпление по чл. 115  НК.\r\nОчаква се Окръжен съд – Бургас да насрочи заседанието си.", "date": "2018.02.21", "title": "Бургас: Окръжната прокуратура предаде на съд обвиняем за хулиганство и за убийство на мъж в Несебър"}
{"url": "http://www.focus-news.net/news/2018/02/21/2491135/stara-zagora-54-godishen-mazh-e-zaginal-pri-proizvodstven-intsident-v-pavel-banya.html", "text": "Окръжна прокуратура-Стара Загора наблюдава досъдебно производство за настъпила смърт при производствен инцидент. Това съобщиха от Апелативна прокуратура-Пловдив. Досъдебното производство е образувано срещу неизвестен извършител за това, че на 19 февруари 2018 г. в предприятие в гр. Павел баня, обл. Стара Загора, в тестова зала за изпробване на машини за екстракция на растителни суровини, при възникнал производствен инцидент е настъпила смъртта на 54-годишния С.С., поради незнание или немарливо изпълнение на занятие или друга правно регламентирана дейност, представляващи източник на повишена опасност - престъпление по чл. 123, ал.1 Наказателния кодекс.\r\nПо делото е извършен оглед на местопроизшествие, назначена е съдебно медицинска експертиза, приобщени са множество доказателства – документи, касаещи безопасността на труд и технологични документи за производствената машина и др. Разследването по случая продължава.", "date": "2018.02.21", "title": "Стара Загора: 54-годишен мъж е загинал при производствен инцидент в Павел баня"}
{"url": "http://www.focus-news.net/news/2018/02/21/2491132/veliko-tarnovo-vremenno-dvizhenieto-po-pat-i-5-veliko-tarnovo-samovodene-v-samovodene-se-osashtestvyava-po-obhoden-marshrut-prez-ushirenie-na-patya-poradi-patnotransportno-proizshestvie.html", "text": "Временно движението по път I-5 Велико Търново - Самоводене, в Самоводене се осъществява по обходен маршрут през уширение на пътя поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.02.21", "title": "Велико Търново: Временно движението по път I-5 Велико Търново - Самоводене, в Самоводене се осъществява по обходен маршрут през уширение на пътя поради пътнотранспортно произшествие"}
{"url": "http://www.focus-news.net/news/2018/02/21/2491136/varna-okrazhnata-prokuratura-predade-na-sad-opasen-retsidivist-za-grabezh-na-mobilen-telefon-ot-13-godishen-uchenik.html", "text": "С обвинителен акт на Окръжната прокуратура във Варна на съд е предаден 38-годишният Борис Ат. за грабеж, представляващ опасен рецидив. Това съобщиха от Апелативна прокуратура-Варна.\r\nПрестъплението е извършено на 30 март 2017 г. 13-годишно момче, ученик в Руското училище във Варна, се прибирало към дома си. Докато вървял към дома си, пострадалият пишел съобщения на майка си на мобилния си телефон. Действията на момчето били забелязани от подсъдимия Борис. Пред входа на момчето Борис задържал входната врата и влязъл заедно с ученика там. Започнал да дърпа телефона от ръцете на 13-годишния, като го заплашвал, че ще го пребие, ако не пусне устройството от ръцете си. Борис успял да издърпа апарата, след това побягнал. \r\nМомчето потърсило помощ от съседите си, за да се обади на родителите си. Никой не му отворил на позвъняванията и 13-годишният излязъл на улицата. Там видял съученици и от мобилния телефон на един от тях разказал за случилото се на майка си. \r\nЧас след престъплението Борис Ат. заложил телефона в заложна къща срещу 50 лева, като представил личната си карта. На следващия ден в района на автогарата той спрял непознат мъж. Разказал му, че е заложил телефона си в близка заложна къща и му предложил да го купи. Мъжът се съгласил и откупил телефона срещу 55 лева. \r\nИзвършителят бил установен от външна охранителна камера, както и от купувача на телефона. Съдебно-оценителната експертиза установила, че отнетото със сила за заплашване е на стойност над 200 лева. Борис Ат. е осъждан 12 пъти, като са му налагани и ефективни наказания. В момента също се намира в затвора, където изтърпява влязла в сила присъда. Преди да извърши това деяние, той е търпял друга присъда и е бил освободен от затвора на 22 септември 2015 г. \r\nПредстои делото срещу опасния рецидивист да бъде насрочено за разглеждане във Варненския окръжен съд. Престъплението по член 199, ал. 1, т. 4, във връзка с член 198, ал. 1 от НК се наказва с лишаване от свобода от 5 до 15 години, като съдът може да постанови и конфискация до едва втора от имуществото на подсъдимия, ако бъде признат за виновен.", "date": "2018.02.21", "title": "Варна: Окръжната прокуратура предаде на съд опасен рецидивист за грабеж на мобилен телефон от 13-годишен ученик"}
{"url": "http://www.focus-news.net/news/2018/02/21/2491138/zhoro-kovachev-obshtina-veliko-tarnovo-bezdomnite-hora-v-regiona-ne-zhelayat-da-poluchat-podkrepa-ot-obshtinata.html", "text": "Бездомните хора в региона не желаят да получат адекватна подкрепа от Община Велико Търново. В годините назад местната администрация нееднократно се е опитвала да им помогне чрез различните социални услуги, които изпълнява, но те не се отзовават на това желание, каза пред журналисти във Велико Търново Жоро Ковачев, главен експерт Дирекция „Социални дейности и здравеопазване“ в Община Велико Търново, предаде репортер на Радио „Фокус“ – Велико Търново. Той уточни, че новият Кризисен център за лица, който предстои да бъде построен в града, също няма да приютява клошари. „В годините назад Община Велико Търново се е сблъсквала нееднократно с проблемите на бездомните хора, но те не желаят да получат подкрепа от Общината и от социалните ни  услуги. Всеки, който е заявил желание за нужда от подкрепа чрез Дирекция „Социално подпомагане“, винаги е получавал адекватна намеса на колегите от Дирекция  „Социално подпомагане“ и от Общината. В новия център няма да се настаняват клошари, хора, които сами са избрали да водят този начин на живот“, категоричен бе Ковачев. Той допълни, че не се предвижда и настаняването на бежанци в новата услуга, тъй като те също не влизат в целевата група, към която тя е насочена. Центърът, като делегирана държавна дейност, ще работи с жертви на насилие, трафик или друга форма на експлоатация, от цялата страна. Основното условие е лицата да са заявили желание за настаняване.\r\nЛуиза ТРАНЧЕВА", "date": "2018.02.21", "title": "Жоро Ковачев, Община Велико Търново: Бездомните хора в региона не желаят да получат подкрепа от Общината"}
{"url": "http://www.focus-news.net/news/2018/02/21/2491139/obshtina-svishtov-trenyorat-na-sporten-karate-klub-akademik-svishtov-senpay-mitko-bozhanov-vze-uchastie-v-seminar-na-bkkf.html", "text": "Треньорът на Спортен карате клуб „Академик“ (Свищов) и Киокушин карате клуб „Дунав“ (Белене) сенпай Митко Божанов взе участие в семинар на Българската Карате Киокушин Федерация (БККФ), съобщиха от пресцентъра на Община Свищов. Обучението се проведе в град Варна в дните от 16 до 19 февруари. То събра съдии и треньори от всички клубове в страната. В тренировките участваха най-добрите бойци от България, Русия и Беларус, както и едни от най-изявените треньори от гостуващите държави.  Под ръководството на наши и чуждестранни ментори, на съдийския колектив на БККФ бяха припомнени основни тънкости за вземане на правилни решения на състезателното татами. Тренировките бяха насочени към подготовката за предстоящите мероприятия от държавния и международния спортен календар по киокушин карате. Проведе се и треньорски курс по КИКБОКС, с който се целеше обогатяване на уменията на бойците, а също и възможността да се предоставят по-разнообразни спортни услуги по клубовете. Тренировките по кикбокс преминаха под ръководството на сенсей Николай Рачев (национален треньор и председател на Конфедерацията по кикбокс и муай тай).  Във всички занятия от треньорския семинар се включи и шихан Марин Митев – председател на Българска Карате Киокушин Федерация, който е носител на шести дан.", "date": "2018.02.21", "title": "Община Свищов: Треньорът на Спортен карате клуб „Академик“-Свищов сенпай Митко Божанов взе участие в семинар на БККФ"}
{"url": "http://www.focus-news.net/news/2018/02/21/2491137/zoran-zaev-v-berlin-vyarno-e-che-kitay-i-rusiya-se-interesuvat-ot-zapadnite-balkani-no-nie-iskame-v-es.html", "text": "За Македония няма алтернатива, освен пълноправно членство в Европейския съюз и НАТО. Това увери министър-председателят на югозападната ни съседка в рамките на срещата си с канцлера на ФРГ Ангела Меркел, съобщава скопското електронно издание „Фокус“.\r\nНа журналистическия въпрос за интереса на Китай към Западните Балкани и дали ЕС трябва да инвестира повече пари в региона, за да засили влиянието си, Заев отговори: „Вярно е, че интересът към региона на Западните Балкани е силен, Китай е активен, а Русия също присъства. Но както казах, няма алтернатива. Нашите граждани са за пълноправно членство в ЕС. Не само защото сме на европейския континент, но и защото вярваме в ценностите на ЕС“.\r\nЗападните Балкани, съгласно думите му, вече не са „буре барут\", а мост на приятелство, който се приближава към ЕС.\r\nСъщевременно Заев не изключи възможността за предизвикане на напрежение от страна на Русия заради плановете на Скопие за евроатлантическа интеграция. \r\n„Наблюдавахме събитията в Черна гора. Ние сме малка страна, която иска да изгради отношения с всички държави. Надявам се, че няма да има неприятни ситуации, въпреки че не мога да ги изключа за целия регион“, призна македонският министър-председател.\r\nНа срещата с германския канцлер в Берлин бе обсъдено засилването на икономическото сътрудничество и подписване на споразумение за взаимно признаване на свидетелствата за управление на МПС, подчертават от редакцията, като допълват, че Заев е отправил покана към Меркел за посещение в страната.Тереза Герова", "date": "2018.02.21", "title": "Зоран Заев в Берлин: Вярно е, че Китай и Русия се интересуват от Западните Балкани, но ние искаме в ЕС"}
{"url": "http://www.focus-news.net/news/2018/02/21/2491121/zam-ministar-zheni-nacheva-az-ne-sam-politik-a-ekspert-i-shte-rabotya-s-vseki-upravitel-na-nzok-dokato-sam-chlen-na-nadzorniya-savet.html", "text": "Аз не съм политик, а експерт и ще работя с всеки управител на НЗОК, докато съм член на Надзорния съвет и ще си изпълнявам задълженията в този аспект. Това каза заместник-министърът на здравеопазването и председател на Надзорния съвет на НЗОК Жени Начева след последното заседание на НЗОК и БЛС относно Националния рамков договор (НРД) за 2018 г., предаде репортер на Агенция „Фокус“.\r\nВъв връзка с исканата оставка на управителя на НЗОК проф. Д-р Пламен Плочев тя посочи, че днес има изслушване в Парламента. „Няма да кажа нищо по този въпрос, само там ще се чуят нашите теми и позиции“, каза още тя и уточни, че няма да коментира и темата за назначаване на друг човек за главен секретар. „Отношенията на Надзорния съвет с НЗОК са свързани единствено с правомощията, които са записани в закона за здравно осигуряване“, каза още зам.-министърът.\r\n„Днес финализирахме в голяма степен преговорите по НРД 2018, защото БЛС има събор в предстоящите дни и трябваше това да се случи. Това е единствената задача, по която се бяхме събрали днес“, oбясни Начева.\r\nЦветилена СИМЕОНОВА", "date": "2018.02.21", "title": "Зам.-министър Жени Начева: Аз не съм политик, а експерт и ще работя с всеки управител на НЗОК, докато съм член на Надзорния съвет"}
{"url": "http://www.focus-news.net/news/2018/02/21/2491141/el-pais-varhovniyat-sad-na-ispaniya-izdade-zapoved-na-arest-za-katalunski-politik-v-shveytsariya.html", "text": "Върховният съд на Испания издаде заповед за арест на каталунския политик Анна Габриел, която преди няколко седмици е пътувала до швейцарския град Женева, за да избегне съдебното производство срещу нея, водено за ролята й в едностранното обявяване на независимост на североизточния регион, съобщава националният ежедневник El Pais.\r\nВ сряда следобед, след като потвърдиха отсъствието на Габриел на насроченото изслушване, прокурорите от Върховния съд поискаха от съдията да издаде заповед за арестта й. \r\nФолко Гали, говорител на швейцарското правосъдно министерство, поясни, че ако правителство на страната сметне, че делото срещу Анна Габриел има политически характер, „то не би могло да предприеме действия по евентуална молба за екстрадиция\". Въпреки това, Гали добави, че съдебната власт ще разгледа по-подробно фактите, ако бъде получено искане за екстрадицията на каталунския политик. Тереза Герова", "date": "2018.02.21", "title": "El Pais: Върховният съд на Испания издаде заповед на арест за каталунски политик в Швейцария"}
{"url": "http://www.focus-news.net/news/2018/02/21/2491105/kyustendil-rabotna-sreshta-za-badeshteto-na-obshtinskata-bolnitsa-shte-se-provede-v-dupnitsa.html", "text": "Работна среща за бъдещето на общинската болница ще се проведе в Дупница. Това съобщи за Радио „Фокус” – Кюстендил Емил Гущеров, председател на Общински съвет – Дупница. По думите му работната среща ще се проведе тази вечер в залата на общината, но тя ще бъде затворена. На нея ще присъстват представители на комисиите към Общинския съвет, на Община Дупница, както и лекари и ръководството на общинското лечебно заведение. Ще присъства и  прокуристът Мария Иванова. Участие в дебата ще вземат и завеждащите на отделения, както и председателят на Районната колегия на Български лекарския съюз в Кюстендил д-р Красимир Панчев. “Срещата ще бъде закрита за представители на медиите, поради работния й характер”, каза Емил Гущеров. Основната цел е да се начертаят основните задачи, стоящи пред новоизбраното ръководство на болницата, съобразени с решенията, взети от страна на Общинския съвет в Дупница.\r\nВенцеслав ИЛЧЕВ", "date": "2018.02.21", "title": "Кюстендил: Работна среща за бъдещето на общинската болница ще се проведе в Дупница"}
{"url": "http://www.focus-news.net/news/2018/02/21/2491144/sofiyska-rayonna-prokuratura-zadarzha-mazh-razkopchal-pantalona-si-pred-maloletno-momiche-i-predlozhil-da-go-snima.html", "text": "Под ръководството и надзора на Софийска районна прокуратура е образувано досъдебно производство срещу Георги Гюров, за това, че на 19 февруари 2018 г., около 12.10 часа, в гр. София, ж .к. „Фондови жилища“, на улицата до бл. 11 е спрял управлявания от него автомобил в непосредствена близост до малолетната З., разкопчал си панталона, след което извършил непристойни действия пред З.; същевременно предлагайки й мобилния си телефон, за да го снима. Това съобщиха от Прокуратурата на Р България. Гюров е привлечен към наказателна отговорност за деяние по чл. 325, ал. 2, вр. ал. 1 НК (хулиганство, отличаващо се с изключителен цинизъм), като след събиране на всички относими доказателства, наблюдаващият прокурор ще направи преценка относно необходимостта от повдигане на обвинение и за други извършени престъпления.\r\nС оглед високата обществена опасност на деянието и дееца, наблюдаващият прокурор е постановил задържане на извършителя за срок до 72 часа, като е разпоредено привеждането му на 23.02.2018 г. в сградата на СРС, НО, когато ще бъде разгледано и искането за вземане по отношение на Гюров на мярка за неотклонение „Задържане под стража“.", "date": "2018.02.21", "title": "Софийска районна прокуратура задържа мъж, разкопчал панталона си пред малолетно момиче и предложил да го снима"}
{"url": "http://www.focus-news.net/news/2018/02/21/2491142/ombudsmanat-maya-manolova-kartinata-na-zdravoslovnoto-hranene-na-detsata-v-balgariya-e-edna-ot-nay-trevozhnite-v-evropa.html", "text": "Картината на здравословното хранене на децата в България и тяхното физическо състояние е една от най-тревожните в Европа. Това каза в Пловдив омбудсманът Мая Манолова, по време на дискусионен клуб, посветен на проблемите в детското и ученическо хранене, предаде репортер на Радио „Фокус”-Пловдив. Тя посочи официални статистически данни, според които 26.20 % от българските деца на възраст между 5 и 18 години са с наднормено тегло. \r\n„България се нарежда на пето място по детско затлъстяване, по данни на Световната здравна организация по повод изследванията и в Европа”, каза още Манолова и добави, че всяко четвърто дете  първокласник у нас е вече с наднормено тегло, а всяко шесто дете има форма на затлъстяване. „Изключително тревожни данни, които обясняват факта, че в България всяка година разходите за здравеопазване се увеличават и от тях близо 70% отиват за борба с хроничните болести в основата на които стои  именно здравословното хранене на децата, или липсата на такова”, каза Мая Манолова. Според нея е важно да се търсят причините за това и решението. „Това, което е безусловно необходимо са съвместните, координирани и решителни действия на всички институции, защото наистина въпросът колко здравословно е ученическото хранене стои отворен”, каза Мая Манолова.\r\nОмбудсманът на републиката поздрави организаторите на дискусията в лицето на Националния браншови съюз на хлебарите и сладкарите, съвместно с хранителния бранш, Министерството на здравеопазването и Министерството на образованието и науката, като ги похвали, че тази тема отново е удар в десетката, тъй като темата за здравословното хранене при децата и учениците е жизнено важна за бъдещето на българската нация и защото връзката между храненето на децата и тяхното здравословно състояние е неразривна.\r\nЦветана ТОНЧЕВА", "date": "2018.02.21", "title": "Омбудсманът Мая Манолова: Картината на здравословното хранене на децата в България е една от най-тревожните в Европа"}
{"url": "http://www.focus-news.net/news/2018/02/21/2491145/todor-lazarov-kaskadyor-malkite-naseleni-mesta-imat-dusha-kakvato-nyamat-golemite-gradove.html", "text": "Малките населени места имат душа, каквато нямат големите градове. Това каза в интервю за предаването „Симитли – минало, настояще и бъдеще“ на Радио „Фокус“ – Пирин каскадьорът и треньор по джудо Тодор Лазаров, който е участвал във филми като „Троя“, „Последният легион“,  „Непобедимите“, „Херкулес“, „Марко Поло“, „Игра на тронове“. Той обясни, че макар да е бил на много места по света, то родното му село е най-хубавото и затова дори днес живее в симитлийското село Полето.  „Аз съм израснал на село, иначе съм роден в Благоевград, но в общи линии съм си „селянче“ от село Полето. Често се връщам в родното си място, защото там си живея“, каза още Лазаров. Той добави, че малкото село като емоция му носи щастие  около семейството, любов, мир и спокойствие. „Всяко едно село носи душа, докато в големия град стана много сиво, енергията е нагнетялна. Не е много приятно да се живее в големият град“, подчерта Лазаров.\r\n\"Участието ми в холивудски продукции не промени нито моето, нито отношението на хората към мен\", заяви Тодор Лазаров. По думите му хората в село Полето, където живее не се държат по-различно с него. „Аз съм един обикновен човек, без значение, че съм ходил и съм се снимал някъде, с някакви хора, които гледаме по телевизията, и че съм участвал в холивудски продукции. Всички се държат с мен нормално и мисля, че така трябва да се държат, защото и моето отношение е такова. А пък да не говорим, че половината село ми е рода. Моето отношение към жителите на село Полето и тяхното към мен никога не се е променяло, просто, защото винаги си е било добро“, каза още Лазаров.  Каскадьорът коментира, че е предпочел да остане в България, защото това е неговият роден дом. Лазаров посъветва младите хора, да не напускат страната ни. „Проблемът в България не е, че младите хора си тръгват от селата, за да се преместят в големите градове като София, Бургас, Варна и Пловдив, а че въобще напускат страната ни. Това е най-тежкото. Мисля, че младите хора трябва да обичат България преди всичко. Не мисля, че ако останат тук и се опитват да променят нещата ще е по-трудно. Смятам, че за добро трябва да оставаме в България. Дали ще сме на село или в големи град – това вече е въпрос на личен избор“, подчерта Лазаров. Каскадьорът отбеляза, че не е трудно да си успял човек в България, но това, което е успял да постигне през годините му е коствало много неща. „Струваше ми много труд, от време на време искрени мъжки сълзи. Работата ми е такава, че всичко ми костваше много контузии. Освен това често се налагаше да съм далеч от семейството, от приятелите от България“, заяви Лазаров. Той подчерта, че въпреки трудностите, България е най-прекрасната държава, която може да съществува. „За мен България е мястото в което съм израснал, в което ще остарея и в което ще умра“, допълни Лазаров. За родното село Полето и Община Симитли, каскадьорът заяви, че това са любимите му места. „Там има чист въздух, планини, страхотни хора, добри, моето детство“, отбеляза Лазаров.\r\n\"Преди няколко години създадох приложение, което има за цел да свързва хора в нужда, с такива, които могат да им помогнат\", каза също Тодор Лазаров. Той обясни, че през последните години освен, че се занимавате активно с професията си, помагаи на много хора из цялата страна. На въпрос „Защо го прави?“, Лазаров заяви следното: „Правя го, защото искам и имам нужда да помагам на някой. Това на колко хора съм помогнал, не мога да кажа“. Лазаров допълни, че през годините е оказал съдействие на много нуждаещи се.   \r\n„Понякога срещаме хора, които са в нужда, с такива, които искат да помогнат. Друг път помагаме финансово или с храна, дрехи и много други неща. В крайна сметка когато някой човек се обади и каже, че има нужда от помощ, ние се опитваме да се отзовем и да подадем ръка, без значение какъв е проблемът“, коментира каскадьорът. Той каза още, че приложението, което е създал не е заработило както му се иска. „В много скоро време обаче предстои да пусна обновената версия, която се надявам да се превърне в нещо много хубаво“, отбеляза Лазаров. Каскадьорът допълни, че е основател на фондация, носеща името „Благодаря ти“. „Нарекох фондацията така, защото това е най-хубавата българска дума след „мамо“. В крайна сметка когато направиш нещо или някой направи нещо за теб, винаги казваш „Благодаря ти“. Фондацията основах преди 3 – 4 години“, заяви Лазаров. Според него днес не казваме често „Благодаря ти“, но много му се иска това да се промени. „Днес малко сме се озлобили, малко сме се „затворили в черупките си“. Но какво да правим? – ще се променим, ще се опитваме да казваме по-често „Благодаря ти“, посочи Лазаров. \r\nПо думите му не е трудно да се прави добро в България и изрази надежда, че когато зад каузата „да подадеш ръка на някой“ застанат успели и известни хора, то тя ще се разрасне. „Знаете ли в България има страшно много хора, които искат да помогнат, но има и такива, които се възползват и злоупотребяват с добрината на хората. Така много хора остават излъгани и затова се надявам, че все по-малко ще има хора, които са излъгани и все повече хора, които ще помагаме – без значение дали това ще бъда аз, Вие или който ѝ да е било друг“, каза Лазаров. Той апелира към хората да правят добро, но само ако го правят с чувство. „Ако почувства необходимост да помогне, то нека го направи. Ако не иска, тогава по-добре да не прави нищо, защото всичко трябва винаги да се прави със сърца“, подчерта Лазаров.\r\nЛивия НИНОВА", "date": "2018.02.21", "title": "Тодор Лазаров, каскадьор: Малките населени места имат душа, каквато нямат големите градове"}
{"url": "http://www.focus-news.net/news/2018/02/21/2491147/pazardzhik-daritelskiyat-dogovor-mezhdu-asarel-medet-ad-i-obshtina-panagyurishte-be-udalzhen-do-2021-godina.html", "text": "Анекс към традиционния дарителски договор между „Асарел-Медет” АД и Община Панагюрище беше подписан на 21 февруари, като срокът му беше удължен до 2021 година. Това съобщиха от отдел „Комуникации“ на „Асарел-Медет” АД. Подписи под споразумението от името на двете страни сложиха изпълнителният директор на лидера в българския рудодобив инж. Делчо Николов и кметът на общината Никола Белишки, който беше придружаван от заместник-кмета по хуманитарни дейности  Галина Матанова. С удължаването срока на договора се гарантира устойчивостта на инициативите, които и занапред ще бъдат подкрепяни от „Асарел-Медет“ АД. \r\nПродължава подкрепата за местния спорт чрез подпомагане на Асоциацията на спортните клубове в община Панагюрище със сумата от 75 хиляди лева за 2018 г. Рудодобивната компания продължава да бъде генерален спонсор и на станалото вече традиционно Световно първенство по фойерверки „Огън, цвят и фантазия“ за купата „Панагюрище“. С всяка година то набира все по-голяма популярност и привлича хиляди туристи от цялата страна, а за ежегодното му провеждане компанията предоставя близо 50 000 лева. През 2018 г. Световното първенство по фойерверки ще бъде на 25, 26 и 27 май, като по традиция от Община Панагюрище ще организират съпътстваща концертна програма. Традиционно „Асарел-Медет“АД обезпечава необходимото финансиране и за гостуването на Панагюрското златно съкровище в залата трезор на Историческия музей. То ежегодно се завръща у дома, като през тази година жителите и гостите на града ще могат да му се любуват от 6 април до 6 юни 2018 година. От 2012 година компанията ежегодно осигурява средства за стипендии на местните деца с изявени дарби по дарителската инициатива „Звезден клас“. За подкрепа на талантливите деца и младежи от общината и през 2018 г. се предоставят 11 000 лв. \r\nОбезпечена от дружеството е престижната Дриновска стипендия за обучение на изявен местен студент в чужбина, отново ще бъде предоставена награда за Националния фестивал за българска патриотична песен „Родолюбие“, както и коледни подаръци на децата от детските градини в общината. В дарителския договор са предвидени още средства за традиционните празници на всички села от община Панагюрище. Същевременно, с подписания анекс към дарителския договор, „Асарел-Медет“АД дарява 520 хиляди лева за инфраструктурни проекти. Средствата бяха усвоени авансово през 2017 година за преодоляване на водната криза през есента. Компанията осигури тръби, крепежни елементи, фитинги и инертни материали за над 425 хиляди лева за спешния ремонт на водопровода, който захранва община Панагюрище с питейна вода от река Марица. Освен с материали, дружеството помогна със свои специалисти и нае за своя сметка фирми за извършването на строително-монтажните работи по време на ремонта, чиято стойност е за още над 95 хиляди лева. „От името на всички жители на община Панагюрище благодаря на „Асарел-Медет“ за подкрепата. Винаги сте били зад нас в трудни моменти, доказали сме, че когато сме заедно сме по-силни“, каза кметът на община Панагюрище Никола Белишки. „За нашата компания подкрепата за родния край е кауза и Ви уверявам, че и занапред ще продължим традицията и докато го има „Асарел-Медет“АД ще подкрепяме всички значими инициативи на Община Панагюрище“, заяви по повод подписването на дарителския анекс инж. Делчо Николов – председател на Управителния съвет и изпълнителен директор на „Асарел-Медет“ АД.", "date": "2018.02.21", "title": "Пазарджик: Дарителският договор между „Асарел-Медет“ АД и Община Панагюрище бе удължен до 2021 година"}
{"url": "http://www.focus-news.net/news/2018/02/21/2491130/tass-kremal-otreche-rusko-uchastie-v-bombardirovkite-na-iztochna-guta.html", "text": "Говорителят на Кремъл Дмитрий Песков категорично отрече обвиненията, че руската войска има роля във въздушните удари, довели до смъртта на цивилни граждани в бунтовническия анклав Източна Гута в Сирия, предава TACC.\r\n„Това са безпочвени обвинения. Не е ясно на какво се основават. Не се привеждат никакви конкретни данни. Не сме съгласни“ с тези обвинения, подчерта Песков. Агенция „Фокус“ припомня:\r\nПри нови въздушни удари в сряда срещу бунтовническия анклав Източна Гута в Сирия са загинали най-малко 24 души, с които общият брой на цивилните жертви в града за последната седмица достига почти до 300. По данни на Сирийската обсерватория за човешките права при последните бомбардировки на режима в Дамаск са използвани варелни бомби.\r\nВъв вечерните часове на вторник бе съобщено, че руският Център за помирение на враждуващите страни в Дамаск е попаднал под масиран обстрел от страна на опозиционните сили, намиращи се в Източна Гута.\r\n„Под масиран обстрел от страна на незаконните въоръжени формирования в Източна Гута са попаднали жилищни квартали, хотели в град Дамаск, както и руския Център за помирение на враждуващите страни. Има значителни жертви сред мирното население, сред руските военнослужещи няма пострадали“, се казва в съобщение на Центъра.Тереза Герова", "date": "2018.02.21", "title": "ТАСС: Кремъл отрече руско участие в бомбардировките на Източна Гута"}
{"url": "http://www.focus-news.net/news/2018/02/21/2491146/angela-merkel-sporat-s-imeto-tryabva-da-bade-reshen-no-natiskat-v-pregovorite-ne-e-mnogo-polezen.html", "text": "Проблемът между Скопие и Атина за името на Македония трябва да бъде решен, но натискът в преговорите не е много полезен. Това заяви канцлерът на ФРГ Ангела Меркел на пресконференция с македонския министър-председател Зоран Заев в Берлин, отбелязва скопското електронно издание МКД.\r\nМеркел подчерта, че за първи път от много време Македония и Гърция демонстрират интерес за решаване на спора. Съгласно думите й, това е добра предпоставка за намиране на решение. Германският канцлер обаче изрази мнение, че публичните изявления по темата може да навредят и на двете страни и в тази връзка ги призова за бъдат внимателни. \r\n„Компромисите винаги са болезнени и всяка страна трябва да знае какво може да даде. Тук трябва да намерите пътя към решението. Това е дипломатическо изкуство и не е необходимо да се говори на пресконференции, а зад затворени врати\", заяви Меркел.Тереза Герова", "date": "2018.02.21", "title": "Ангела Меркел: Спорът с името трябва да бъде решен, но натискът в преговорите не е много полезен"}
{"url": "http://www.focus-news.net/news/2018/02/21/2491148/vitsepremierat-valeri-simeonov-otkri-mezhdunarodnata-selskostopanska-izlozhba-agra.html", "text": "Вицепремиерът по икономическата и демографската политика Валери Симеонов и заместник-министърът на земеделието, храните и горите д-р Лозана Василева откриха най-голямата платформа на агробизнеса в Югоизточна Европа „Агра“. Това съобщиха от правителствената информационна служба.\r\nМеждународната селскостопанска изложба „АГРА” в Пловдив е едно от най-престижните изложения за селскостопански стоки, машини и технологии, което провежда 27-ото си издание от 21 до 28 февруари. Тази година в събитието вземат участие 700 фирми от 33 държави.\r\n„Като пресечна точка на хилядолетни традиции и нови технологии, българското земеделие е основополагащо за нашата икономика и събития като „АГРА“ подчертават растящата му важност и приоритет“, заяви вицепремиерът Валери Симеонов.", "date": "2018.02.21", "title": "Вицепремиерът Валери Симеонов откри международната селскостопанска изложба „АГРА“"}
{"url": "http://www.focus-news.net/news/2018/02/21/2491140/plovdiv-institutsiite-ne-mogat-da-osashtestvyat-kontakt-s-roditelite-na-postradalite-3-godishni-bliznatsi-koito-byaha-prieti-s-naranyavaniya-v-bolnitsa.html", "text": "Институциите не могат да осъществят контакт с родителите на пострадалите 3-годишни близнаци, приети с наранявания  в болница в Пловдив. Това каза на специална пресконференция Надя Танева, директор на „Социално подпомагане“ в Пловдив, предаде репортер на Радио „Фокус“-Пловдив. По думите й, представи от Отдел „Закрила на детето“ са посетили адреса на майката на близнатите, след като е станало ясно, че тя е освободена от полицията. „За съжаление, тя не отваря вратата, не отговаря и на каквито и да е сигнали от наша страна. Оставили сме информация с наши телефони за връзка. Оттук насетне отново бъдат направени за свързване с нея. Ако те са неуспешни, вече ще се потърси съдействието на полицията и с тях отново ще посетим адреса. За нас този разговор, който искаме да проведем с нея, е изключително важен, за да разберем защо децата са отглеждани по този начин, дали са отглеждани там и защо са в подобно състояние. По наши заключения, със сигурност преди половин или повече от половин година е имало някакъв ключов момент или състояние, заради което тя е престанала да се грижи адекватно за близнаците. По данни на личния лекар на децата, те не са го посещавали от месец май 2017 година. От тогава тя не поддържа контакт и с бабата и дядото на децата по бащина линия. До този момент е поддържала тези контакти и децата много често са гостували в Стамболийски при бабата и дядото“, обясни Надя Танева.\r\nТя добави, че детето, което предстои да бъде проведено в Детска клиника и се възстановява, ще има нужда от придружител. „В тази връзка, бабата по бащина линия доброволно е посетила Отдел „Закрила на детето“ в Стамболийски и е декларирала, че желае да бъде придружител на детето в болницата. Устно е заявила и своето желание да отглежда децата. Бабата твърди, че се е грижила за децата до навършване на тяхната 2-годишна възраст, след което не ги е виждала и няма информация защо те са в това здравословно състояние. Даже е останала изненадана от техния външен физически вид. Предстои да проверим дали това е така или не. Другото, което тя декларира е, че всяка седмица е изпращала средства на майката и може да докаже това с финансови документи. Бабата твърди още, че биологичният баща и партньор на майката също е изпращал средства, с които майката би трябвало да се грижи за децата. Тя е казала, че няма връзка със сина си, който е в Германия и работи, няма и телефон на снаха си“, посочи Танева. Тя каза още, че е направен опит за връзка с бащата, но той не отговарял на обажданията. „Бабата каза, че братът на бащата е запознат със случая и се надяваме той да предаде информацията. Вече решение на биологичния баща е дали, как и кога да се върне в България“, коментира директорът на „Социално подпомагане“-Пловдив.\r\nТони МИХАЙЛОВ", "date": "2018.02.21", "title": "Пловдив: Институциите не могат да осъществят контакт с родителите на пострадалите 3-годишни близнаци, които бяха приети с наранявания в болница"}
{"url": "http://www.focus-news.net/news/2018/02/21/2491150/kmetat-na-blagoevgrad-atanas-kambitov-politicheskata-shizofreniya-na-vodachite-na-bsp-blagoevgrad-iskat-kontrol-na-proekti-kontrolirani-ot-evropa-a-byagat-ot-politicheska-otgovornost.html", "text": "Политическата шизофрения на водачите на БСП-Благоевград - искат контрол на проекти, контролирани  от Европа, а  бягат от политическа отговорност. Това се посочва в изявление на кмета на Благоевград д-р Атанас Камбитов, изпратено от пресцентъра на Общината.\r\nПубликуваме пълния текст на изявлението без редакторска намеса: \r\n\"Политическата шизофрения на водачите на БСП-Благоевград! Искат контрол на проекти, контролирани  от Европа, а  бягат от политическа отговорност за груби нередности на управлението им, стоварили  глоби от 8 850 000 лв. на гърба на данъкоплатците и Общината\r\nИскането на БСП за създаването на временни комисии за контрол на изпълнението на  проекта за ремонт и  реконструкция на площад  \"Георги Измирлиев\"  и депото в Благоевград, е шизоидна проява на крайно безочливи партийни функционери ,които улисани в  желанието си да правят евтин политически пиар ,демонстрират неуважение към благоевградчани, към добрите намерения и усилията на общинското ръководство за развитието на областния център. \r\nСвидетели сме на истеричните крясъци на политическо безочие. На  агресивна политика, зад която  се крие къса политическа памет, срамно подценяване на жителите на Благоевград и  опити за грубо и безотговорно вмешателство в   работата  на  общинска администрация. Мълчанието ми до момента бе проява на толерантност към правенето на политики , но когато се разиграват политически циркове на гърба на жителите на този град, съм длъжен да припомня и попитам депутата Бошкилов и компания ?! :\r\nКъде беше   БСП  и  защо не поискаха   \"Временни комисии за контрол\",  по време оперативните програми преди 2011 година?!. \r\nЗащо не упражнихте  контрол при изразходването на средствата по проектите за реконструкция на ВиК системата в кварталите „Грамада“, „Баларбаши“ и „Струмско“. Програмата приключи през 2010 година с надвзети 2 350 000 лева, които не бяха върнати в срок. Ние върнахме тези пари ,но продължаваме да плащаме и още 1.5 млн.лв. санкция, наложена заради нарушения в програмата. Тези пари са от бюджета на Община Благоевград,  т.е пари ,които тежат на гърба на благоевградските данъкоплатци.    \r\nИмате ли морално право  точно вие, да говорите за контрол и къде бяха временните ви комисии  ,които да контролират изпълнението на програма по ПУДОС  за селата Лешко, Логодаж , Церово, за да не се стига до осъждането на община Благоевград, да плаща  5 млн. лв.  на фирмата ,извършила  ремонтните дейности , въпреки спрялото финансиране по Програмата за нещо, което даже не работи?! . Та нали лидерът Ви Любен Милев по това време беше директор \" Административно правно обслужване\"  Общинска администрация. \r\nЗащо е допуснал  подобни юридически и финансови батаци, които днес да тежат на бюджета на Община Благоевград и на данъкоплатците ? Искате временна комисия?! Направете  комисия и ревизирайте защо се стигна до тези 8 850 000 лв. ,които Общината губи от допуснати нередности по програмите преди 2011 година.  Това е вашата политическа отговорност и не бягайте от нея!\r\nИскате временна комисия, която да контролира и изпълнението на проекта за депото .Наричам това абсолютно безочие . Години наред Благоевград имаше крещяща нужда от изграждането му .    Какво направи управлението на БСП за депото   . Абсолютно нищо . Проектът се задвижи едва през 2011 година и бе сред нашите основни  приоритети,които   ние доведохме до край. Ще имаме модерно депо за отпадъци. И докато екскметът   Паскалев коректно мълчи, днес червени политици с явно къса памет, си позволяват да искат да упражняват контрол върху европейски средства ,извоювани за Благоевград, към които те нямат никакво отношение и за които нямат никакъв принос?!    \r\nДа Ви припомня ли ,къде беше мястото на БСП, когато вашият активен функционер Емил Костадинов беше депутат?! \r\nБСП  беше срещу Благоевград и неговите жители ! Умишлено се спря финансирането по проекти за развитието на града  хората  въстанаха, събраха се над 15 000 подписа срещу агресивната политика против Благоевград и благоевградчани!\r\n Демонстрираният популизъм на водачите на БСП и исканията за временни комисии  са ярък опит да се пречи на работата на общинска администрация и  развитието на Благоевград. И докато ние плащаме старите дългове на управлението им  ,днес те се опитват  нагло    да опорочават работата ни, без да подбират средствата и методите за това.  \r\nВ Благоевград се усвоиха милиони евросредства по проекти. Минаха десетки проверки на всякакво ниво и община Благоевград няма наложена нито една санкция за неправилно или порочно усвояване на евросредствата. Не на последно място,проверките по разходване на евросредства  се извършват от управляващия орган /МРРБ/ от  ОСЕС /Одит на средствата на Европейски съюз/ и Европейска комисия \r\n Къде сте тръгнали  БСП и докъде си мислите ,че ще стигнете?! Каквото и да правите правете го така че да не пречите на благоевградчани да се радват на нов площад, ново депо ,нови блокове,нови улици..., нови детски площадки. Не надвишавайте компетенциите и възможностите си, не пръскайте прах в очите на хората ,а направете нещо реално, с което да допринесете за развитието на Благоевград\".", "date": "2018.02.21", "title": "Кметът на Благоевград Атанас Камбитов: Политическата шизофрения на водачите на БСП-Благоевград - искат контрол на проекти, контролирани  от Европа, а  бягат от политическа отговорност"}
{"url": "http://www.focus-news.net/news/2018/02/21/2491151/temata-balgariya-v-chuzhdestrannite-medii-ekaterina-zaharieva-prizova-za-priemaneto-ni-v-shengen-do-kraya-na-godinata-boyko-borisov-e-nedovolen-ot-tsenite-na-amerikanskite-orazhiya-rumen-radev-prie-za-sreshta-sauditskiya-vanshen-ministar-agentsiya-fokus.html", "text": "Българското председателство на Съвета на Европейския съюз призова Германия и още четири държави от Общността да премахнат възможно най-скоро стационарния контрол по националните си граници, отбелязва водещият ежедневник Die Welt.\r\nМинистърът на външните работи на България и вицепремиер Екатерина Захариева заяви за изданието, че страните от ЕС Австрия, Германия, Дания, Швеция и Норвегия, която не е част от ЕС, могат да извършват проверките по вътрешните граници в Шенгенското пространство до май 2018 г. с оглед на бежанската криза и произтичащите от нея проблеми със сигурността. „Би било много полезно, ако след това тези страни не разширяват граничния контрол“, подчерта първият дипломат на София, като допълни, че границите на Шенгенското пространство трябва да останат отворени, за да не бъдат нанесени щети на икономиките. \r\n„Контролът по вътрешните граници е в противоречие с европейските ценности за неограничена свобода на движение\", отбеляза Захариева.\r\nГермания разшири контрола си по вътрешните граници на 12 ноември 2017 г. за още шест месеца. Като причина федералният вътрешен министър Томас де Мейзиер (ХДС) изтъкна „напрегнатата ситуация със сигурността\" в резултат на „драматичните терористични атаки\". Проверките се извършват на германско-австрийската сухопътна граница и на полети от Гърция до Германия.\r\nМиналата седмица министърът на вътрешните работи на Бавария Йоахим Херман, заедно с австрийския си колега Херверт Кикл, поискаха ново удължаване на проверките. В Шенгенското пространство такива са възможни само в изключителни случаи. От септември 2015 г. в Германия отново са в сила стационарните проверки по границите. \r\nЗа първи път правителството в София сега определи конкретна дата за предвиденото включване на България в Шенгенското пространство: „Ние очакваме, че страните от ЕС ще дадат до края на тази година зелена светлина за присъединяването на България към Шенгенското пространство. Ние отговаряме на всички критерии. Ние правим много, за да подсигурим успешно външните граници на ЕС\", категорична бе Захариева.\r\n*** Министър-председателят на България не скрива, че е силно недоволен от цените на американските оръжия. Той поиска от Вашингтон преференциални условия за закупуването на самолети и танкове, отбелязва вестник „Российская газета“.\r\nОт редакцията припомнят, че през миналия уикенд в баварската столица бе проведена 54-та Конференция по сигурността, в рамките на която се състояха редица двустранни срещи. Всяка медия без съмнение сама е избирала какво точно да отрази от четиридневното събитие. Някои в България се спряха на емоционалната реч, която премиерът Борисов изнесе в Мюнхен. \r\nПо-важното от нея – Борисов е отчел колко образцово се държи официална София, за сметка на западните й съюзници, които се отнасят към българите несправедливо.\r\nОт какво обаче е недоволен Борисов? На първо място, изглежда, от американците. Той ги обвини за завишените цени за доставки на оръжия за българската армия. В рамките на Варшавския договор те бяха практически безплатни за България. Но с Вашингтон всичко е различно. Нищо лично, само бизнес!\r\n„Поставих въпроса пред американските колеги. Нима може да ни предлагат такива цени за самолети и танкове? Ще водим преговори. Нека ни дадат преференции. Нима не им позволяваме да провеждат учения в Граф Игнатиево и Ново село (военни полигони)?“\r\nОт редакцията коментират, че критиката на Борисов не е била ограничена единствено до Вашингтон. Под „словесен обстрел“ е попаднал и Брюксел заради забавяне на членството на България в Шенген.\r\n*** Държавният глава на Република България прие за среща в сряда министъра на външните работи на Саудитска Арабия Адел Ал-Джубейр, който е на посещение в страната, предава Saudi Press Agency.\r\nВ рамките на срещата двамата обсъдиха двустранните отношения между София и Рияд и начините за тяхното укрепване във всички области.\r\nНа срещата присъстваха посланикът на Саудитска Арабия в Република България Мисфер бин Абдулрахман Ал Гасеб и генералният директор на кабинета на министъра на външните работи посланик Халид бин Мусаед Ал-Анкари.\r\n***", "date": "2018.02.21", "title": "Темата България в чуждестранните медии – Екатерина Захариева призова за приемането ни в Шенген до края на годината, Бойко Борисов е недоволен от цените на  американските оръжия, Румен Радев прие за среща саудитския външен министър (Агенция „Фокус“)"}
{"url": "http://www.focus-news.net/news/2018/02/21/2491153/prezidentat-rumen-radev-razgovarya-s-poslanika-na-sasht-u-nas-erik-rubin.html", "text": "Президентът Румен Радев разговаря днес на „Дондуков“ 2 с посланика на САЩ у нас Ерик Рубин. Това съобщиха от прессекретариата на държавния глава. По време на срещата бяха обсъдени теми от  стратегическото партньорство между България и САЩ. Във фокуса на разговора бяха обстановката в региона на Югоизточна Европа, кризата в Близкия Изток, двустранното сътрудничество в сферата на сигурността, както и процеса на модернизация на българските въоръжени сили и други въпроси от взаимен интерес.", "date": "2018.02.21", "title": "Президентът Румен Радев разговаря с посланика на САЩ у нас Ерик Рубин"}
{"url": "http://www.focus-news.net/news/2018/02/21/2491152/akad-hristo-grigorov-kogato-govorim-za-bchk-tryabva-da-govorim-za-balgarskiya-narod-kato-tsyalo.html", "text": "Когато говорим за БЧК, трябва да говорим за българския народ като цяло, заяви пред журналисти акад. Христо Григоров, председател на Българския червен кръст (БЧК), предаде репортер на Радио „Фокус“-Шумен. Той беше гост на годишното отчетно събрание на БЧК-Шумен. „Ние сме заедно и затова сме ефективни,  първо заради подкрепата на обществото, както и  на институции, на корпоративния бизнес, на медиите“, каза акад. Григоров. Той посочи, че навършващите се 140 години от основаването на Български червен кръст, означават 140 години в полза на хората, на държавата и институциите. \r\n„Стъпвайки на основите, положени от нашите предци успяхме да изградим Къща на доброто, в която всеки може да намери любов, протегната ръка, сигурност и подкрепа“, заяви акад. Григоров. Той оцени много високо работата на аварийните екипи, на  доброволците и червенокръстците при трагедията в Хитрино. „За големите изводи трябва да питате държавните институции. Това, което ние можем да правим като хуманитарна организация, го направихме - отново бяхме първи зедно с хората на ген. Николов, отново протегнахме ръка, отново помагахме. В Хитрино това, което трябва да се направи, се прави от инсититуциите, БЧК подпомага институциите и хората. Но Хитрино не е изолиран факт, такива случаи има много - и Перник, и Аспарухово. Изненади и катаклизми от природата ще има и трябва  да бъдем готови, да сме единни, да вървим в една посока, за да можем да реагираме адекватно“, каза още акад. Григоров.\r\nИвелина ИВАНОВА", "date": "2018.02.21", "title": "Акад. Христо Григоров: Когато говорим за БЧК, трябва да говорим за българския народ като цяло"}
{"url": "http://www.focus-news.net/news/2018/02/21/2491155/gabrovo-obshtinskiyat-rakovoditel-na-gerb-tryavna-mariya-peneva-shte-provezhda-priemni-za-grazhdani-vseki-ponedelnik.html", "text": "Общинският ръководител на ГЕРБ – Трявна Мария Пенева стартира ежеседмични срещи с жителите на общината. Те ще се повеждат всеки понеделник от 17.30 ч. до 18.30 ч. в офиса на партията на ул. „Ангел Кънчев” №53. Това съобщиха от пресцентъра на ПП ГЕРБ.\r\nПредварителни записвания могат да бъдат направени на тел. 0886 24 51 63.", "date": "2018.02.21", "title": "Габрово: Общинският ръководител на ГЕРБ-Трявна Мария Пенева ще провежда приемни за граждани всеки понеделник"}
{"url": "http://www.focus-news.net/news/2018/02/21/2491143/nadya-taneva-sotsialno-podpomagane-plovdiv-ochakvame-bashtata-na-postradalite-3-godishni-bliznatsi-da-se-samosezira-po-sluchaya-i-da-ni-potarsi.html", "text": "Дирекция „Социално подпомагане“-Пловдив очаква бащата на 3-годишните близнаци, които бяха приети с наранявания в болница в Пловдив, да се самосезира по случая и да осъществи връзка. Това каза директорът на социалната дирекция в Пловдив Надя Танева, предаде репортер на Радио „Фокус“ – Пловдив. Тя посочи, че родителите на близнаците живеят от 10 години на семейни начала, като мъжът работи в Германия в областта на строителството. „След раждането на децата, по данни на бабата, са започнали и техните семейни спорове. Съседите твърдят, че често са чували скандали. Проверяваме дали това е така или не“, коментира Надя Танева.  \r\nТя уточни, че бабата по бащина линия все още е в трудоспособна възраст, работи и живее на територията на Стамболийски. „Тепърва ще преценим дали тя може да полага грижи за децата, след като подаде заявление за настаняване на децата при близки и роднини. Категорично заявявам, че настаняването на близнаците при бабата или майката няма как да е първата мярка, която ще се предприеме“, подчерта Танева. Директорът на „Социално подпомагане“ в Пловдив е категорична, че физическото състояние на близнаците не е резултат от увреждане или болест. „Искрено се надявам състоянието им в момента да не породи увреждане. С цялата възможност ние като социална служба, също и здравната служба, ще се постараем дефицитите при децата да бъдат покрити почти на 100 % и то с бързи темпове. Момичето не може да ходи и да говори. Мускулите й са атрофирали и затова трябва да доста сериозна медицинска рехабилитация. Теглото й е 9 кг, което е нормално тегло за 6-месечно, а не за 3-годишно дете. Много ни притеснява факта, че съседите не са  чували детски плач, глъч или тропот. Това е изключително притеснително, ако децата наистина са били отглеждани в този апартамент“, коментира Танева.\r\nТя обясни, че бабата наистина е полагала грижи за децата до навършване на 2-годишната им възраст, като доказателство за това са реакциите на момичето при присъствието на бабата. „Детето я разпознава. Тя се обръща към него с песнички и други неща, с които са комуникирал когато са били заедно. Детето реагира, усмихва се и подава ръце. Бабата е изключително стресирана, притеснена и възмутена, че всичко това се случва. Тя твърди, че от една година няма връзка със снаха си, че не си вдига телефона и че не я допускала в жилището, собственост на майката“, каза Танева.\r\nТони МИХАЙЛОВ", "date": "2018.02.21", "title": "Надя Танева, „Социално подпомагане“-Пловдив: Очакваме бащата на пострадалите 3-годишни близнаци да се самосезира по случая и да ни потърси"}
{"url": "http://www.focus-news.net/news/2018/02/21/2491159/protothema-turtsiya-e-vazprepyatstvala-gratska-operatsiya-za-spasyavane-na-nelegalni-imigranti-kray-rodos.html", "text": "Турски хеликоптер и самолет са възпрепятствали операция на гръцката Брегова охрана за спасяване на нелегални имигранти край остров Родос, съобщава местният електронен портал dimokratiki.gr, предава електронното издание на гръцкия вестник Protothema.\r\nОт изданието уточняват, че във вторник сутринта, 20 февруари 2018 година, пристанищните власти в Родос са получили информация от лице, наричащо себе си “Али“, че високоскоростен катер с нелегални имигранти на борда наближава Фалираки на Родос. Патрулиращ наблизо катер на брегова охрана е изпратен веднага да проучи региона. В 6 часа е забелязан плавателен съд, плаващ под турски флаг, с петнадесет чужденци на борда, който е имал спешна нужда от помощ.\r\nСпасителната процедура е започната въпреки лошото време и тогава, според мнението на Protothema, два турски летателни апарата са изпълни рисковани маневри, застрашаващи екипажа и имигрантите на турската лодка, като в същото време са направили невъзможно приближаването на гръцкия плавателен съд до полупотъналата лодка.\r\nСкоро след това гръцката лодка е акостирала в пристанището на Мандракис, където оцелелите са свалени и арестувани от властите на централното пристанище на Родос, пише изданието.\r\nПревод и редакция:", "date": "2018.02.21", "title": "Protothema: Турция е възпрепятствала гръцка операция за спасяване на нелегални имигранти край Родос"}
{"url": "http://www.focus-news.net/news/2018/02/21/2491158/kaloyan-pargov-bsp-godina-i-polovina-upravlyavashtite-v-stolichna-obshtina-terorizirat-grazhdanite-na-malashevtsi-s-bezdeystvieto-si.html", "text": "В продължение на година и половина управляващите в Столична община тероризират гражданите на Малашевци с абсолютното си бездействие по отношение на преминаването на тежкотоварни камиони над 10 тона и на строителни машини през квартала. Това заяви председателят на групата на БСП в Столичния общински съвет и заместник-председател на Комисията по транспорт и туризъм Калоян Паргов. Той обясни, че граждани от Малашевци са го потърсили с молба за съдействие при разрешаването на този проблем. По негова покана част от жителите на квартала присъстваха на редовното заседание на Комисията по транспорт и туризъм в сряда. Това съобщиха от пресцентъра на ГС на БСП-София.\r\nХората от Малашевци настояват да бъде ограничено преминаването на тежкотоварните камиони и строителни машини, тъй като то нарушава редица закони и дори Конституцията на Република България, в която според член 55 \"Гражданите имат право на здравословнаи  благоприятна околна среда в съответствие на установените стандарти и нормативи\". \r\n\"Още от август 2016 година хората в този квартал се опитват да се преборят за нормални условия на живот, коментира Калоян Паргов. - Заради връзката със Северната скоростна тангента трафикът по улиците в квартала е станал още по-голям. Това води до силно завишени норми на шум, запрашаване и вибрации в домовете им. Да не говорим, че нито настилката, нито строеният през 60-те години на миналия век мост, който свързва улиците \"Рояк\" и \"Пет могили\" с улица \"Жак Дюкло\" в \"Малашевци\", са пригодени за толкова натоварен трафик на моторни превозни средства с тегло над 10 тона. Гражданите са в правото си да протестират и да настояват за нормални условия на живот с всички позволени от закона средства. Очаквам до месец директорът на Дирекция \"Управление и анализ на трафика\" да предложи решение на проблема. Поех ангажимент и ще настоявам това да се случи бързо и в полза на хората от Малашевци, които имат право да живеят спокойно в собствените си домове\".", "date": "2018.02.21", "title": "Калоян Паргов, БСП: Година и половина управляващите в Столична община тероризират гражданите на Малашевци с бездействието си"}
{"url": "http://www.focus-news.net/news/2018/02/21/2491156/okrazhna-prokuratura-stara-zagora-razsledva-prane-na-pari-zaradi-zakupen-imot-na-stoynost-nad-500-000-leva.html", "text": "По разпореждане на Върховна касационна прокуратура за извършване на проверки на физически лица, придобили през 2015 г. и 2016 г. недвижими имоти над 500 000 лева, Окръжна прокуратура – Стара Загора е извършила проверка на лицето П.П. След приключване на проверката с оглед събрани данни за извършено престъпление - пране на пари, Окръжна прокуратура-Стара Загора е образувала досъдебно производство, съобщават от пресцентъра на държавното обвинение. \r\nДосъдебното производство е образувано срещу неизвестен извършител за това, че в периода от 2008 г.  до началото на 2009 г. ,в гр. Стара Загора,  в условията на продължавано престъпление са прикривани произхода и действителните права върху имущество на стойност 700 хиляди евро, за което се е знаело или предполагало, че е придобито от престъпление- престъпление по чл. 253, ал.1 НК\r\nПрез 2015 г. П.П. е закупил имот, находящ се в гр. Стара Загора– пететажна масивна сграда. Тази сделка с недвижимо имущество е била обект на възложената проверка. В хода на проверката е установено, че през 1998 г. П.П. бил закупил и имот, находящ се в гр. Стара Загора, с площ 2 декара. През 2008  г. този имот бил обявен за продажба и бил сключен предварителен договор за покупко-продажба. Договорената цена била 2 070 000 евро. По договора П.П. получил 700 000 евро, след което купувачът не платил пълната продажна цена  и договора бил развален. По късно същият имот е бил отчужден и за него П.П. е получил сумите от 197 340 лв. и 236 950 лв. \r\nПо делото са възложени извършване на ревизия на физически лица и на юридически лица, назначена е експертиза за установяване на пазарната цена на двата имота  и произхода на средствата за закупуването им.\r\nНаказанието ,  което се предвижда за престъпление по чл. 253, ал.3 от НК е лишаване от свобода от 1 до 6 години и глоба от три хиляди лева до пет хиляди лева.", "date": "2018.02.21", "title": "Окръжна прокуратура-Стара Загора разследва пране на пари заради закупен имот на стойност над 500 000 лева"}
{"url": "http://www.focus-news.net/news/2018/02/21/2491157/burgas-18-godishen-mladezh-e-s-opasnost-za-zhivota-sled-kato-e-udaren-v-nosa-v-rayona-na-diskoteka-v-grada.html", "text": "На 14 февруари т.г. в Първо Районно управление – Бургас е получено съобщение за това, че на 11 февруари т. г. около 05.30 ч. в района на дискотека „Астория”, възникнал инцидент, при който са нанесени три удара в областта на носа на 18-годишен младеж от Бургас. В резултат на тях младежът получил счупване на носни костици и е приет за медицинско лечение. Това съобщиха от ОДМВР – Бургас.\r\nВ Първо Районно управление – Бургас е представено медицинско свидетелство за получена лека телесна повреда. Установена е самоличността на извършителя на деянието – това е 21-годишния Р. Н., с постоянен адрес - София, който към момента се издирва от полицейските служители на ОДМВР – Бургас.    \r\nМеждувременно състоянието на пострадалия 18-годишен младеж се влошава. Настанен е в отделение „Реанимация” на УМБАЛ - Бургас, с опасност за живота, като спешно се нуждае от кръвопреливане. \r\nВ Първо Районно управление – Бургас е образувано досъдебно производство за нанасяне на средна телесна повреда. Събраните по случая материали ще бъдат докладвани в Бургаска районна прокуратура.", "date": "2018.02.21", "title": "Бургас: 18-годишен младеж е с опасност за живота, след като е ударен в носа в района на дискотека в града"}
{"url": "http://www.focus-news.net/news/2018/02/21/2491163/vitsepremierat-valeri-simeonov-shte-provede-rabotno-saveshtanie-otnosno-bezopasnata-eksploatatsiya-na-yazovirnite-steni.html", "text": "Заместник министър-председателят Валери Симеонов ще проведе на 22 февруари работно съвещание относно безопасната експлоатация на язовирните стени и съоръженията към тях. Това съобщиха от пресофиса на вицепремиера.\r\nЗа участие са поканени Министърът на енергетиката, Министърът на околната среда и водите, Министърът на икономиката, Министърът на финансите, Министърът на земеделието, харните и горите, Министърът на регионалното развитие и благоустройството и председателят на Държавната агенция за метрологичен и технически надзор. Те ще обсъдят въпроси, касаещи управлението на язовирната инфраструктура в странатa като случаите на язовири с голям брои собственици, липса на издадени АДС, липса на диференцираност на изискванията за безопасност спрямо размера на язовирите и рисковете от тяхното неправилно стопанисване, множеството малки неизползвани язовири и съответни предложения за разрешаване на тези проблеми.", "date": "2018.02.21", "title": "Вицепремиерът Валери Симеонов ще проведе работно съвещание относно безопасната експлоатация на язовирните стени"}
{"url": "http://www.focus-news.net/news/2018/02/21/2491160/kyustendil-chetiri-proekta-ot-obshtina-dupnitsa-shte-uchastvat-v-kampaniyata-za-chista-okolna-sreda.html", "text": "Четири проекта от Община Дупница ще участват в кампанията за „Чиста околна среда”. Това съобщи за Радио „Фокус” – Кюстендил Христо Апостолов, експерт към Община Дупница. По думите му проектите са за финансиране на детски площадки. Три са заложени за селата Бистрица, Самораново и Яхиново, където идеята е да бъдат обновени изцяло старите детски кътове – с прилежащи пейки за отдих, детски съоръжения и екологични зони. Четвъртият обект е градинката „Левски“ в Дупница, където идеята е да бъде изцяло обновен и обособен детският кът с нови съоръжения, ударопоглъщаща настилка, а за своя сметка, Община Дупница да предприеме дейности по ремонта на цялата площ. Всеки един от проектите е на стойност 10 000 лева, колкото е максималната допустима сума.\r\nВенцеслав ИЛЧЕВ", "date": "2018.02.21", "title": "Кюстендил: Четири проекта от Община Дупница ще участват в кампанията за „Чиста околна среда”"}
{"url": "http://www.focus-news.net/news/2018/02/21/2491165/veliko-tarnovo-rumanski-tir-e-blasnal-tri-leki-koli-na-patya-veliko-tarnovo-ruse-v-rayona-na-selo-samovodene-postradali-sa-vodachite-na-dva-ot-avtomobilite-i-patnichka-v-ediniya-ot-tyah.html", "text": "Румънски ТИР е блъснал три леки автомобила на пътя Велико Търново – Русе, в района на село Самоводене, съобщиха от Областна дирекция на МВР – Велико Търново. И трите автомобила са с великотърновска регистрация. По първоначална информация са пострадали водачите на два от автомобилите и пътничка в единия от тях. Пострадалите са откарани във великотърновската болница.", "date": "2018.02.21", "title": "Велико Търново: Румънски ТИР е блъснал три леки коли на пътя Велико Търново – Русе, в района на село Самоводене, пострадали са водачите на два от автомобилите и пътничка в единия от тях"}
{"url": "http://www.focus-news.net/news/2018/02/21/2491149/nadya-taneva-sotsialno-podpomagane-plovdiv-mozhe-da-se-govori-za-reintegratsiya-na-3-godishnite-bliznatsi-v-semeyna-sreda-edva-kogato-te-i-maykata-sa-v-stabilno-psihichesko-sastoyanie.html", "text": "Може да се говори за реинтеграция на 3-годишните близнаци в семейна среда едва тогава, когато те и майката са в психически стабилно състояние и са готови за тази стъпка. Това каза на специална пресконференция Надя Танева, директор на „Социално подпомагане“-Пловдив, предаде репортер на Радио „Фокус“ – Пловдив. Тя посочи, че когато бъде осъществена среща с майката на близнаците, с нея ще започнат работа психолози, за да й помогнат да се възстанови от травмата, която е преживяла или още преживява. „Когато тя и децата се чувстват достатъчно стабилни, тогава може да се говори за реинтеграция, но за да се стигне дотам, се иска много работа и много време. Продължаваме да работим по случая. Оттук насетне ни предстои най-сериозната работа – да съдействаме за възстановяването на децата. Подчертавам дебело, че те са жертва на насилие под тази форма, която се нарича неглижиране. По Закона за  закрила на детето неглижирането се смята за вид насилие“, подчерта Надя Танева.\r\n„Фокус“ припомня, че на 19 февруари тригодишни близнаци с множество наранявания и синини по тялото бяха приети по спешност в болница в Пловдив. Сигналът за инцидента е подаден от майката на близнаците на тел.112. Тя е съобщила, че около 19.30 часа снощи гипсов орнамент се е откачил от стената и е ударил едното от децата и по главата, докато е било в креватчето си. Детето е получило спукване на черепа. Предприети са спешни действия, направена е животоспасяваща операция. Прокуратурата изяснява приоритетно причините, довели до инцидента и ще установява дали думите на майката са истина. Майката бе задържана за 24 часа в ареста, след което освободена. Действията на разследващите продължават, разпитват се още свидетели.\r\nТони МИХАЙЛОВ", "date": "2018.02.21", "title": "Надя Танева, „Социално подпомагане“-Пловдив: Може да се говори за реинтеграция на 3-годишните близнаци в семейна среда, едва когато те и майката са в стабилно психическо състояние"}
{"url": "http://www.focus-news.net/news/2018/02/21/2491167/ombudsmanat-maya-manolova-osnoven-kriteriy-v-obshtestvenite-porachki-za-uchenicheskite-stolove-tryabva-da-bade-ne-tsenata-a-zdravoslovnostta-na-hranite.html", "text": "Основен критерий в обществените поръчки за ученическите столове трябва да бъде не цената, а здравословността на храните. Това каза омбудсманът Мая Манолова по време на дискусионен клуб, посветен на проблемите в детското и ученическо хранене, предаде репортер на Радио „Фокус”-Пловдив. По думите и в момента най-ниската цена на храните е определящият критерий при обществените поръчки. Според Мая Манолова в България има три важни подзаконови нормативни акта, които регламентират детското и ученическо хранене. Това са Наредба 9 и Наредба 37. Те са изработени от две различни министерства – на здравеопазването, и на  земеделието и храните.\r\n”В двете наредби има текстове, които се прилагат противоречиво, като по-високи са изискванията на Министерството на здравеопазването. Там има конкретни изисквания към всички храни и продукти, които се включени в ученическото хранене, докато наредбата на Министерството на земеделието и храните препраща към стандартите по БДС”, посочи Манолова. Според нея, тъй като процедурите за храните в ученическите столове са подчинени на Закона за обществени поръчки и техни възложители са училищните директори, най-често основният критерий, който се изважда пред скоби, е най-ниската цена. „Вместо подробните текстовете на тези две наредби да бъдат заложени в процедурите за обществените поръчки, то определящият критерий е най- ниската цена”, каза Манолова. По думите й това е възможно, защото в комисиите на училищата може би не присъстват нито представители на БАБХ, нито на РЗИ. И може би в резултат на това има и различни менюта. \r\n„Още по-притеснителна е ситуацията в училищните лавки, каза Манолова. Там се предлагат и безалкохолно, и чипс, и други продукти, които са забранени.  Тревожна  е и темата за безплатните закуски, каза омбудсманът. „За 0.42 лв каква закуска може да бъде предложена, аз не знам“, каза Манолова. Според нея, ако трябва да се търси решение, то трябва да е в три посоки. Първо трябва да се усъвършенства нормативната наредба, като основен критерий в обществените поръчки трябва да бъде не цената, а здравословността на храните. Трябва да има и повече контрол. А тези две неща няма как да се случат без повече финансиране. С 0.42 лв няма как да се поддържа капацитет, експертиза, лаборатории и затова резултатите са такива”, каза още Мая Манолова.\r\nЦветана ТОНЧЕВА", "date": "2018.02.21", "title": "Омбудсманът Мая Манолова: Основен критерий в обществените поръчки за ученическите столове трябва да бъде не цената, а здравословността на храните"}
{"url": "http://www.focus-news.net/news/2018/02/21/2491168/ministar-ekaterina-zaharieva-imame-izklyuchitelno-intenzivno-dvustranno-satrudnichestvo-sas-sauditska-arabiya.html", "text": "Имаме изключително интензивно двустранно сътрудничество със Саудитска Арабия. Това каза вицепремиерът и министър на външните работи Екатерина Захариева след срещата ѝ с министъра на външните работи на Кралство Саудитска Арабия Адел Ал-Джубейр, предаде репортер на Агенция „Фокус“. „За 6 месеца се срещаме три пъти с моя колега. Това е първото посещение на саудитски външен министър в България. Говорихме за много неща. Не само за двустранните отношения и фактите, че само от посещението през ноември месец на премиера в Риад, вече външният министър е наш гост, министъра на земеделието и на околната среда и водите, представители на техния фонд за инвестиции, министърът на икономиката ще дойде заедно с бизнес делегация в края на този месец. Имаме изключително интензивно двустранно сътрудничество със Саудитска Арабия“, коментира Захариева. Тя уточни, че са разговаряли за това какви бъдещи проекти могат да развият двете страни в сферата на икономиката - строителство на инфраструктура, ИТ сектор, земеделие, енергетика, обмяна на опит по отношение на роботиката. „Бях забравила, че първият робот е саудитски гражданин. Очакваме и негово превъзходителство престолонаследникът скоро по покана на премиера Борисов на посещение в България. България и Саудитска Арабия са част от глобалната коалиция за борбата с ИДИЛ. Обсъждахме и сътрудничеството в борбата с тероризма и с откриването и изкореняването на причините за този ужасен проблем. Убедена съм, че сериозният интензитет на двустранните отношения съвсем скоро ще постигне конкретни резултати, които ще бъдат видими за гражданите на двете страни“, каза още Екатерина Захариева. \r\nЛюба АЛЕКСИЕВА", "date": "2018.02.21", "title": "Министър Екатерина Захариева: Имаме изключително интензивно двустранно сътрудничество със Саудитска Арабия"}
{"url": "http://www.focus-news.net/news/2018/02/21/2491162/kathimerini-makedoniya-smenya-patni-tabelki-v-znak-na-dobra-volya-kam-gartsiya.html", "text": "Властите в Бившата югославска република Македония (БЮРМ) са започнали да заменят сложени от предходното правителство пътни знаци и табели по главната магистрала в страната, на които фигурира името на Александър Велики, като според електронното издание на гръцкия вестник Kathimerini, това се прави в знак на добра воля към съседна Гърция.\r\nГаюр Кадриу, ръководител на македонската държавна компания за поддръжка на пътищата, заяви, че първата от 25-те пътни табели е премахната в сряда.\r\nПравителството, както пише Kathimerini, наскоро реши да преименува главното летище в страната, което също носеше името на Александър, на Международно летище Скопие. Главната магистрала в страната ще носи името „Приятелство“.\r\nПревод и редакция:", "date": "2018.02.21", "title": "Kathimerini: Македония сменя пътни табелки в знак на добра воля към Гърция"}
{"url": "http://www.focus-news.net/news/2018/02/21/2491154/dzhumhuriet-turtsiya-vavezhda-v-afrin-spetsialni-chasti-na-zhandarmeriyata-i-politsiyata-za-operatsii-tip-zhilishten-kvartal.html", "text": "В рамките на водената операция на турската армия „Маслинова клонка” в сирийския град Африн, Анкара въвежда в района екипи на специалните части на жандармерията и на специалните части на полицията, пише вестник „Джумхуриет”. Задачата им е да водят специфични операции в населените места от типа овладяване и хегемония на „жилищен квартал”. За целта части на специалните жандармерийски и полицейски части вече са прехвърлени от вътрешността на Турция – провинциите Адъяман, Измир и Коджаели, в пограничните със Сирия турски градове, посочва още „Джумхуриет”. Георги Димов", "date": "2018.02.21", "title": "„Джумхуриет”: Турция въвежда в Африн специални части на жандармерията и полицията за операции тип „жилищен квартал”"}
{"url": "http://www.focus-news.net/news/2018/02/21/2491171/ministar-adel-al-dzhubeyr-opitvame-se-da-predlozhim-formula-koyato-da-bade-maksimalno-efektivna-za-razgromyavaneto-na-idil-v-siriya.html", "text": "Опитваме се да предложим формула, която да бъде максимално ефективна за разгромяването на ИДИЛ в Сирия. Това каза министърът на външните работи на Кралство Саудитска Арабия Адел Ал-Джубейр след срещата му с вицепремиера и министър на външните работи Екатерина Захариева, предаде репортер на Агенция „Фокус“. „Имахме прекрасен разговор с Екатерина Захариева. Обсъдихме въпроси от взаимен интерес. Обсъдихме положението в Близкия Изток, в Африка, ситуацията и предизвикателствата, които имаме в светлината на действията на Иран, Йемен и други държави в региона. Преди това имах възможност да се видя с вашия министър-председател. Това беше един изключително полезен разговор. Преди това имах възможност да се видя и да бъда приет от президента на Р България“, коментира той. По думите му това е било за него много голяма чест. „Вашата страна е прекрасна, за първи път съм тук, но съм убеден, че няма да е за последен. Имаме много какво да си кажем. Имаме планове за бъдещето. Освен това имах възможност да разгледам вчера прекрасния Исторически музей, който е много впечатляващ“, посочи той. \r\nНа въпрос каква е позицията му по отношение на операцията на Турция в Сирия и влизането на армията на Сирия от Дамаск късно снощи, Ал-Джубейр отговори, че тяхната позиция е, че трябва да се разреши конфликтът въз основа на декларацията от Женева и на резолюция на Съвета за сигурност 2254. „Не подкрепяме и създаването и поддържането на зони на деескалация в Сирия с участието на всички заинтересовани страни. Подкрепяме и сме член съосновател на Международната коалиция за борба с ИДИЛ в Сирия. Военно-въздушните сили на Кралство Саудитска Арабия са сред най-активните въоръжени сили, които се борят срещу тази коалиция. Разговаряхме с нашите приятели и съюзници, включително Турция, за стъпките, които трябва да бъдат предприети“, добави той и подчерта, че се опитват да предложат някоя формула, която да бъде максимално ефективна за разгромяването на ИДИЛ в Сирия. „Трябва най-напред да настояваме на прилагането на стриктното спазване на прекратяването на огъня, за да можем след това постепенно с мирни средства да разрешим всички политически въпроси, които стоят пред нас“, каза още Адел Ал-Джубейр. \r\nЛюба АЛЕКСИЕВА", "date": "2018.02.21", "title": "Министър Адел Ал-Джубейр: Опитваме се да предложим формула, която да бъде максимално ефективна за разгромяването на ИДИЛ в Сирия"}
{"url": "http://www.focus-news.net/news/2018/02/21/2491170/ombudsmanat-maya-manolova-raboti-se-po-sazdavane-na-evropeyska-direktiva-za-pravila-pri-reklamite-na-nezdravoslovni-detski-hrani.html", "text": "Работи се по създаване на европейска директива, която да сложи правила за рекламите на нездравословни детски храни. Това съобщи омбудсманът Мая Манолова по време на дискусионен клуб, посветен на проблемите в детското и ученическо хранене, който се провежда в Пловдив, предаде репортер на Радио „Фокус”-Пловдив.\r\nТрябва да използваме факта, че в момента в момента в парламента Законът за храните е между първо и второ гласуване, каза Манолова и добави, че темата с натиска, които рекламата и маркетинга имат върху детското хранене е също важна тема. Манолова припомни, че наскоро Холандия е забранила анимационните герои в рекламите за нездравословни детски храни. В ЕК също е било анонсирано, че се работи за създаване на европейска директива за създаване на правила за тези реклами. „Може би е крайно време да си го кажем със специалистите по темата какви процентни съставки на трансмазнини, колко захар и колко сол да има в храните, кои са подходящи за деца, и кои не, и производителите да насочат вниманието си към тези храни”, каза Мая Манолова. Според нея, с подходяща подкрепа и насочване от законодателя, това може да се случи у нас. Същото се отнася и за така наречените ЕТА. По думите на Манолова, по всички тези въпроси може да се направи много у нас, но това зависи и от волята на народните представители.\r\nЦветана ТОНЧЕВА", "date": "2018.02.21", "title": "Омбудсманът Мая Манолова: Работи се по създаване на европейска директива за правила при рекламите на нездравословни детски храни"}
{"url": "http://www.focus-news.net/news/2018/02/21/2491173/predsedatelyat-na-evropeyskata-komisiya-yunker-pravi-promeni-v-ekipa-si-ek-naznachava-nov-generalen-sekretar.html", "text": "Европейската комисия (ЕК) назначи Мартин Зелмайер за нов генерален секретар считано от 1 март. Това стана след изразеното желание на досега заемалия поста Александър Италианер да се пенсионира след повече от 32 години служба в институцията, съобщиха от Представителството на ЕК в България. \r\nПредседателят на Комисията Жан-Клод Юнкер заяви: „Тази сутрин Александер Италианер потвърди желанието си да се оттегли от поста на генерален секретар на Комисията, считано от 1 март. Бих искал да изразя дълбоката си признателност за лоялната му служба в Европейската комисия в продължение на десетилетия и през последните три години към мен в качеството ми на неин председател. Оценявам възможността, която имах да работя с толкова опитен и компетентен генерален секретар, и искам да му благодаря за умелото ръководене на администрацията ни, както и за това, че се съгласи да остане още един месец, за да може да се осигури плавен преход. Също така се радвам, че той се съгласи от 1 април да бъде мой специален съветник по стратегически въпроси от програмата на ЕС, по-специално Многогодишната финансова рамка и подготовката за Брекзит.“ \r\nМартин Зелмайер досега работи като началник на кабинета на председателя на Европейската комисия Жан-Клод Юнкер. Той ще бъде първият германец на поста генерален секретар. \r\nНа негово място като началник на кабинета на председателя Юнкер е назначена Клара Мартинес Алберола, която досега беше заместник на г-н Зелмайер. Родом от Испания, тя ще бъде и първата жена, която ще ръководи кабинета на председателя на Европейската комисия.", "date": "2018.02.21", "title": "Председателят на Европейската комисия Юнкер прави промени в екипа си, ЕК назначава нов генерален секретар"}
{"url": "http://www.focus-news.net/news/2018/02/21/2491175/ministar-valentin-radev-direktivata-za-rezervatsionnite-danni-na-patnitsite-e-efektiven-instrument-v-borbata-s-organiziranata-prestapnost-i-terorizma.html", "text": "Международна конференция за ефективното използване на резервационните данни на пътниците (PNR) събра в София експерти от правоприлагащите органи на държавите членки на ЕС, Австралия, Швейцария, САЩ, както и представители на Европейската комисия, Европейския надзорен орган по защита на данните, Европол, Фронтекс и  Агенцията на ЕС за основните права (FRA). Събитието, състояло се на 21 февруари, бе организирано съвместно от Министерството на вътрешните работи и Държавната агенция „Национална сигурност“ като част от календара на Българското председателство на Съвета на ЕС. Това съобщиха от пресцентъра на МВР.\r\n„Организираната престъпност и тероризмът отдавна не се ограничават в национални или дори в европейски граници. Обединените усилия и координираните действия са ключови за гарантиране сигурността на гражданите. В този контекст разглеждаме директивата за резервационните данни на пътниците като нов ефективен инструмент“, заяви министърът на вътрешните работи Валентин Радев при откриване на конференцията. Той отново подчерта, че сигурността е един от ключовите приоритети на Българското председателство, а обсъждането на важните практически аспекти по прилагане на директивата е от съществено значение за постигането на тази цел. Българското председателство подкрепя и насърчава усилията за транспониране на директивата преди крайния срок през май т.г. \r\nЗаместник-председателят на Държавната агенция „Национална сигурност” Николай Ненков посочи, че Националното звено за получаване и обработване на резервационни данни в ДАНС е едно от първите в държавите членки на ЕС. Той отчете добавената стойност на този инструмент в подкрепа работата на компетентните органи и в този смисъл изтъкна значението на международното сътрудничество в сферата при противодействие на тежката престъпност и тероризма. \r\nУчастниците в конференцията обсъдиха бъдещото взаимодействие за ефективно използване на този инструмент. Акцент бе поставен върху развитието и задълбочаването на обмена на данни. Направен бе преглед на актуални въпроси по практическото прилагане на директивата. Сътрудничеството с трети страни също бе във фокуса на дискусиите. Представените добри практики очертаха работещите решения за подобряване прилагането на PNR директивата.", "date": "2018.02.21", "title": "Министър Валентин Радев: Директивата за резервационните данни на пътниците е ефективен инструмент в борбата с организираната престъпност и тероризма"}
{"url": "http://www.focus-news.net/news/2018/02/21/2491174/ombudsmanat-maya-manolova-temata-za-dvoynite-standarti-v-hranite-shte-se-diskutira-na-golyam-forum-u-nas-na-30-april.html", "text": "Темата за двойните стандарти в храните ще се дискутира на голям форум у нас на 30 април. Това съобщи омбудсманът Мая Манолова по време на дискусионен клуб, посветен на проблемите в детското и ученическо хранене, който се провежда в Пловдив, предаде репортер на Радио „Фокус”-Пловдив. Форумът „Двойните стандарти в храните – да сложим проблема на масата” ще бъде под егидата на премиера Бойко Борисов и се провежда в рамките на българското председателство на Европа. „Мисля, че българското председателство е подходящият форум, на който да защитим достойнството на българските граждани и деца, че те са първа категория европейски граждани и заслужават да консумират едни и същи храни във всяка точка на ЕС”, каза още Манолова.\r\nТя припомни, че темата за двойните стандарти на храните е била поставена миналата година от Асоциацията на хлебарите.  Според Манолова предлагането на храни от една и съща марка, но с различен състав е измама. В храните има съставки с отклонения и никой не може да каже до каква степен тези отклонения са допустими. „Радостно е, че темата вече се превръща и европейска”, добави Мая Манолова.\r\nЦветана ТОНЧЕВА", "date": "2018.02.21", "title": "Омбудсманът Мая Манолова: Темата за двойните стандарти в храните ще се дискутира на голям форум у нас на 30 април"}
{"url": "http://www.focus-news.net/news/2018/02/21/2491166/prokuraturata-obobshti-vsichki-svoi-deystviya-po-povod-doklada-na-dans-za-izgrazhdaneto-na-vazprepyatstvashto-saorazhenie-na-balgaro-turskata-granitsa.html", "text": "По повод отправени запитвания и изявления в Народното събрание от народни представители за действията на прокуратурата по повод доклад на ДАНС относно изграждането на временно възпрепятстващо съоръжение на българо – турската граница (ограда), държавното обвинение обобщи хронологично всички сви свои действия до този момент. Агенция \"Фокус\" публикува разпространената информация от пресцентъра на Прокуратурата на Република България без редакторска намеса: \r\nНа 10.03.2017г. до главния прокурор е постъпил сигнал от  Велизар Енчев, съдържащ твърдения за евентуални нарушения и престъпления във връзка с изграждането на  инженерно съоръжение от възпрепятстващ тип (ограда) с цел опазване на държавната граница. Посочва се, че тази дейност неправомерно се осъществява от фирми на ПП „Патриотичен фронт“ при наличие на данни за „свързани лица“, както и че цените по договорите са многократно завишени.\r\nОт Върховна касационна прокуратура е изискана съответната документация от Областните управители на областите Хасково, Ямбол и Бургас, доколкото те предприемат и организират всички действия във връзка с проектирането, изграждането и гаранционното поддържане на временното препятстващо съоръжение. Средствата се одобряват от МС, а изградените участъци от съоръжението преди експлоатацията им се приемат с протокол от комисия, назначена от съответния областен управител.\r\nРедът и условията за възлагането и изграждането на временно възпрепятстващо съоръжение  по българо-турската граница се определя от ПМС № 55 /12.03.2015г., а с допълнителни актове на МС са били одобрени допълнителни разходи  (ПМС №19/28.01.2016г.) и са взети неотложни мерки във връзка с миграционния натиск по границата на РБ (РМС № 17/14.01.2015г.).\r\nС постановление от 28.03.2017 г. прокурор от ВКП възложи на АДФИ извършване на финансова инспекция по отношение възлагането, проектирането, изграждането и гаранционното поддържане на временното възпрепятстващо съоръжение на българо- турската граница. \r\nЗа проверка на твърденията за корупционни прояви на лица, заемащи висши държавни длъжности и функционирането на съоръжението за защита на териториалната цялост на държавата, на  24.04.2017 г. ВКП възложи на ДАНС извършване на проверка. \r\nНа 09.06.2017 г. до главния прокурор на Р България е постъпил сигнал от  Парламентарната група на „БСП за България“ за нередности при изграждането на временното възпрепятстващо съоръжение на българо-турската граница. Тъй като в сигнала са заявени обстоятелства, които вече са предмет на проверката от ВКП започнала на 10.03.2017 г., този сигнал е присъединен към извършващата се проверка. \r\nСлед приключване на проверката, разпоредена от ВКП, на 10.08.2017г. материалите от нея, включително доклад на ДАНС и АДФИ, са изпратени на Специализираната прокуратура по компетентност.\r\nВ периода 10.08.2017г. – 19.12.2017 г. прокурор от Специализираната прокуратура е извършил допълнителна проверка, като са снети обяснения от множество лица.\r\nНа 19.12.2017 г. Специализираната прокуратура е образувала досъдебно производство за извършено престъпление от общ характер.\r\nПо делото е назначена инженерно – техническа експертиза, чието заключение се очаква.\r\nНа 09.02.2018 г. до главния прокурор е постъпило искане от народните представители Елена Йончева и Крум Зарков  за предоставяне на информация във връзка с подадения от Парламентарната група „БСП за България“ и конкретно съдържащо искане за предоставяне на доклада на ДАНС с резултатите от извършената проверка. \r\nИскането е изпратено на компетентната прокуратура – Специализираната прокуратура.\r\nНа 21.02.2018 г. наблюдаващият прокурор от Специализираната прокуратура е изпратил отговор до народните представители, като е посочил, че докладът на ДАНС представлява част от доказатествените материали и не може да им бъде предоставен. Посочено е също, че разгласяването на материалите от наказателното производство към настоящия момент сериозно би затруднило разследването и разкриването на обективната истина.", "date": "2018.02.21", "title": "Прокуратурата обобщи всички свои действия по повод доклада на ДАНС за изграждането на възпрепятстващо съоръжение на българо – турската граница"}
{"url": "http://www.focus-news.net/news/2018/02/21/2491178/tass-ot-pentagona-zayaviha-che-v-irak-nyama-amerikanski-bazi.html", "text": "САЩ нямат никакви военни бази на територията на Ирак, а американската армия в тази страна е разквартирована изцяло в иракски обекти. Това заяви в сряда официалният представител на международната коалиция начело със САЩ Райън Дилън, предава ТАСС.\r\n„Щабът на коалицията отново подчертава, че на иракска земя няма американски бази. Военнослужещите на страните-участници в коалицията са разместени на базите на иракските сили за сигурност с цел нанасяне на поражения на групировката „Ислямска държава“, отбеляза Дилън на своята страница в Туитър, предава ТАСС.\r\nВъв вторник иракският депутат Джасем Мохамед Джаафар, който според ТАСС е близък до кабинета на премиера Хайдер ал Абади, е заявил, че САЩ се стремят да разширят военното си присъствие на границата с Иран и че Вашингтон оказва натиск над премиера на страната да позволи продължаването на срока на мисията на коалицията в страната.\r\nСпоред информация на руската агенция, общата численост на американските военнослужещи в Ирак е около 5,5 хиляди души. Те са разположени, според данни на иракския правителствен телевизионен канал Al Sumaria, на осем бази в шест провинции на републиката. Тяхната задача е да подготвят сътрудниците на силите за сигурност на Ирак, както и да провеждат военни консултации и поддръжка на въоръжението.\r\nПревод и редакция:", "date": "2018.02.21", "title": "ТАСС: От Пентагона заявиха, че в Ирак няма американски бази"}
{"url": "http://www.focus-news.net/news/2018/02/21/2491176/vitsepremierat-ekaterina-zaharieva-vsichki-usiliya-tryabva-da-badat-nasocheni-kam-borbata-s-daesh.html", "text": "Всички усилия трябва да бъдат насочени към борбата с ДАЕШ. Това каза вицепремиерът и министър на външните работи Екатерина Захариева след срещата ѝ с министъра на външните работи на Кралство Саудитска Арабия Адел Ал-Джубейр, предаде репортер на Агенция „Фокус“. „За съжаление, в последния месец виждаме ескалация на напрежението в три от зоните, които би трябвало да бъдат демилитаризирани и да има примирие. За да започне възстановяването и международната общност да започне да ангажира средства за възстановяването на Сирия, каквато конференция ще организира ЕС заедно с ООН в Брюксел през април месец, трябва да са ясни тези зони за деескалация и да започне политическият процес“, коментира Захариева. По думите ѝ процесът е под егидата на ООН в Женева. „Условието за ангажиране на средства за възстановяване е започване на политическия процес. Всички усилия трябва да бъдат насочени към борбата с ДАЕШ. Тези действия трябва да бъдат координирани с всички партньори и съюзници в тази глобална коалиция. Това е една регионална криза, която обаче е и с много сериозен глобален ефект. Една от кризите, която беше започнала да се превръща в забравена, защото продължава толкова дълго, че вече свикваме с нея, отново е във фокусът на вниманието на всички и така трябва да бъде“, обясни тя и уточни, че подготвят конференцията за хуманитарна помощ април месец. „Заедно трябва да обединим усилия под егидата на ООН и Женева за започване на процеса за политическа стабилност и преход“, каза още Екатерина Захариева. \r\nЛюба АЛЕКСИЕВА", "date": "2018.02.21", "title": "Вицепремиерът Екатерина Захариева: Всички усилия трябва да бъдат насочени към борбата с ДАЕШ"}
{"url": "http://www.focus-news.net/news/2018/02/21/2491161/prof-kamen-plochev-nzok-dalzhim-nad-271-mln-leva-na-drugi-darzhavi.html", "text": "Стойността на задълженията към други държави непрекъснато нараства. Към 31 януари 2018 година те са на стойност 271, 2 млн. лева. Това каза управителят на НЗОК проф. Камен Плочев на извънредно заседание на парламентарната здравна комисия, предаде репортер на Агенция „Фокус“. „По Закона за бюджета на НЗОК за 2018 година средствата на здравноосигурителните плащания за медицинска помощ са в размер на 71 млн. лева“, обясни той. „На 20 януари 2018 година получихме от Германия писмо, въпреки че есента бяхме договорили забавянето, че нашите плащания не са довели до спиране на нарастването на задълженията, за изплащането на които срокът от 18 месеца е изтекъл“, посочи проф. Плочев. „В началото на тази година сумата на задълженията възлиза на 23,6 млн. евро. До края на тази година ще изтече срокът от 18 месеца на още една сума в размер на 23 млн. евро“, уточни той. \r\nИзслушването на проф. Плочев в по предложение на ПГ на БСП. На заседанието присъстваха представители на Българския лекарски съюз, Българския зъболекарски съюз, Българската асоциация на професионалистите по здравните грижи и на Българския фармацевтичен съюз.\r\nБиляна ИВАНОВА", "date": "2018.02.21", "title": "Проф. Камен Плочев, НЗОК: Дължим над 271 млн. лева на други държави"}
{"url": "http://www.focus-news.net/news/2018/02/21/2491169/daniela-daritkova-gerb-finansoviyat-problem-na-nzok-beshe-preeksponiran-i-se-prevarna-v-politicheski.html", "text": "Изразявам дълбоко съжаление - един чисто оперативно финансов проблем беше преекспониран и се превърна в политически. Това каза председателят на здравна комисия и депутат от ГЕРБ Даниела Дариткова на извънредно заседание на комисията, на което се изслушва управителят на НЗОК проф. Камен Плочев, предаде репортер на Агенция „Фокус“. „В публичното пространство стана дебат кой какви правомощия има в системата на здравеопазването“, коментира тя. „Този дебат е повече от ненужен, тъй като НС като законодателен орган ясно е разписал какви са отговорностите на министъра и на управителните органи на НЗОК“, заяви Даниела Дариткова. „Основният ми въпрос е защо точно в този момент се поставя този въпрос при условие, че е имало много дискусии с възможност тази финансова рамка да бъде коригирана, ако се налага“, попита депутатът от ГЕРБ. „Този дебат категорично е вреден за българските граждани, за лекарите и за всички медицински специалисти“, каза още Даниела Дариткова.\r\nБиляна ИВАНОВА", "date": "2018.02.21", "title": "Даниела Дариткова, ГЕРБ: Финансовият проблем на НЗОК беше преекспониран и се превърна в политически"}
{"url": "http://www.focus-news.net/news/2018/02/21/2491179/vasil-malinov-okrazhen-prokuror-na-pazardzhik-ostavkata-na-rayonniya-prokuror-georgi-katsarov-e-lichen-akt-ne-sa-mi-izvestni-motivite-za-neya.html", "text": "Оставката на Районния прокурор Георги Кацаров е личен акт и аз не се ангажирам да гадая за причините за подаването й, каза за Радио „Фокус” – Пазарджик Васил Малинов, окръжен прокурор на Пазарджик. Той поясни, оставката е депозира пред ВСС и той няма представа за мотивите, изложени в нея. Окръжният прокурор отказа да коментира дали оставката на Георги Кацаров има нещо общо с намерените в дома на кмета на Септември Марин Рачев справки на ДАНС и допълни, че по случая със справките все още тече проверка в Пазарджишката прокуратура.\r\nАлбена ЖИЛЕКОВА", "date": "2018.02.21", "title": "Васил Малинов, окръжен прокурор на Пазарджик: Оставката на Районния прокурор Георги Кацаров е личен акт, не са ми известни мотивите за нея"}
{"url": "http://www.focus-news.net/news/2018/02/21/2491182/plovdiv-padnali-na-patnoto-platno-kabeli-zatrudnyavat-dvizhenieto-po-ul-mitropolit-panaret.html", "text": "Паднали на пътното платно кабели затрудняват движението по ул. „Митрополит Панарет“ в Пловдив, предаде репортер на Радио „Фокус“ – Пловдив. Водачите заобикалят падналите кабели, движението е изключително натоварено. Създава се висока опасност от възникването на пътнотранспортни произшествия. Призовават се шофьорите да избират алтернативни маршрути за придвижване в района.\r\nЦветана ТОНЧЕВА", "date": "2018.02.21", "title": "Пловдив: Паднали на пътното платно кабели затрудняват движението по ул. „Митрополит Панарет“"}
{"url": "http://www.focus-news.net/news/2018/02/21/2491164/prof-kamen-plochev-nzok-ne-sme-poiskali-aktualizatsiya-na-byudzheta-predlagame-da-se-obsadi-kak-da-ni-se-pomogne-da-pokriem-razhodite-koito-dalzhim.html", "text": "Никой не е поискал актуализация на бюджета, нямам право на такова нещо. Конституцията не ни го позволява. Само предлагаме да се обсъди възможност по някакъв начин да ни се помогне. Това каза управителят на НЗОК проф. Камен Плочев на извънредно заседание на парламентарната здравна комисия, предаде репортер на Агенция „Фокус“. „Молбата ни е да ни помогнете да се справим, защото нещата стават много тревожни“, заяви той. „Дали това ще стане по този начин или ще се предложи някаква друга възможност е право на депутатите“, коментира проф. Плочев. „За 2017 година не ни е платен нито един лев от Министерството на здравеопазването. До 12 февруари сумата, която ни дължи министерството, е 21, 3 млн. лева“, уточни той. „Няма да се справим, при условие, че не ни се изплащат средствата от министерството, да покрием разходите, които дължим“, изтъкна управителят на НЗОК. „Взехме решение да предложим да бъде обсъдена възможността да се извърши актуализация на бюджета на НЗОК, като се осигурят целеви субсидии. Знаем, че нямаме такива права, не можем да инициираме подобно нещо, и решихме да изпратим писмо до парламента, до всички парламентарни групи, защото така е справедливо и морално“, каза още той.\r\nБиляна ИВАНОВА", "date": "2018.02.21", "title": "Проф. Камен Плочев, НЗОК: Не сме поискали актуализация на бюджета, предлагаме да се обсъди как да ни се помогне да покрием разходите, които дължим"}
{"url": "http://www.focus-news.net/news/2018/02/21/2491092/smolyan-vazstanoveno-e-dvizhenieto-v-dvete-lenti-po-pat--863-slaveyno-petkovo-v-s-petkovo.html", "text": "Възстановено е движението в двете ленти по път ІІІ-863 Славейно – Петково в с. Петково. Това съобщиха от пресцентъра на Агенция \"Пътна инфраструктура\".", "date": "2018.02.21", "title": "Смолян: Възстановено е движението в двете ленти по път ІІІ-863 Славейно – Петково в с. Петково"}
{"url": "http://www.focus-news.net/news/2018/02/21/2491184/veliko-tarnovo-zatvoren-za-remont-e-uchastak-ot-ulitsa-mihail-kefalov.html", "text": "Затворен за ремонт е участък от улица „Михаил Кефалов“ във Велико Търново. Ограничението е въведено от кръстовището с ул. „Читалищна“ до средата на отсечката в посока Хуманитарна гимназия, предаде репортер на Радио „Фокус“-Велико Търново. Причината е, че в региона се извършва подмяна на водопровод. Дейностите са част от стартиралата мащабна  реконструкция на улици в старата градска част на Велико Търново проекта на Общината  „Привлекателна и автентична градска среда“.  Поради това и в участък от улица „Читалищна“ движението се извършва в едната лента и се регулира от служители на фирмата, извършваща подмяна на тротоарната настилка.„Фокус“ припомня, че стойността на проекта „Изграждане на привлекателна и съхранена градска среда на Велико Търново“ е 11.1 млн. лв. Той стартира през миналата година и трябва да приключи до края на настоящата. В рамките му ще бъда ремонтирани 35 улици в старата част на града и някои от кварталите. Предвижда се и цялостна подмяна на водопровод.\r\nЛуиза ТРАНЧЕВА", "date": "2018.02.21", "title": "Велико Търново: Затворен за ремонт е участък от улица „Михаил Кефалов“"}
{"url": "http://www.focus-news.net/news/2018/02/21/2491185/shumen-otchetoha-ustoychivo-razvitie-na-strukturite-na-bchk-v-oblastta.html", "text": "Отчетоха устойчиво развитие на структурите на БЧК в област Шумен, предаде репортер на Радио „Фокус“-Шумен. Резултатите по отделните дейности бяха представени на годишното отчетно събрание на Областната червенокръстка организация. Сред гостите на събранието бяха акад. Христо Григоров, председател на БЧК, Ширин Вели, заместник- областен управител на Шумен, д-р Пепа Калоянова, директор на РЗИ, доброволци, представители на партньорски организации и институции. \r\n„Имаме устойчиво развитие през годините, 2017 година не прави изключение. Стриктната финансова дисцилина, която следваме, ни дава възможност  да помагаме на тези, които се нуждаят. Работим в посока да запазим структурите действащи и жизнени, в пдобра стиковка между 10-те общински съвета и Областния съвет. Мисля, че обществото го разбира и ни подкрепя“, заяви д-р Николай Чобанов, председател на ОС на БЧК. Близо 3 500 са членовете на БЧК в област Шумен, обхванати в 59 дружества. 361 са доброволците. В рамките на кампаниите за набиране на средства са осигурени  1945 лв., както и материални активи на стойност над 15 000 лв. БЧК Шумен е и сред основните участници при организирането и провеждането на кръводарителски кампании, като се отчитат 260 акции с 2 650 кръводарители. \r\nМного висока оценка за работата на Червенокръстката организация в област Шумен даде акад. Христо Григоров. „Прекрасно свършена работа, дори да вземем само трагедията в Хитрино е достатъчно да кажем едно „благодаря“ на доброволците на БЧК, на цялата структура“, заяви акад. Григоров. Той посочи, че оценката за работата на БЧК, я дава обществото. „Давят я хората, на които помагаме“, каза акад. Григоров. Делегатите на годишното отчетно събрание приеха  План за работата на БЧК-Шумен за 2018 година.\r\nИвелина ИВАНОВА", "date": "2018.02.21", "title": "Шумен: Отчетоха устойчиво развитие на структурите на БЧК в областта"}
{"url": "http://www.focus-news.net/news/2018/02/21/2491187/gratskiyat-prezident-pavlopulos-gartsiya-e-tiha-sila-koyato-nikoga-ne-se-e-strahuvala-ot-vragovete-si.html", "text": "Президентът на Гърция Прокопиос Павлопулос  посети северозападния град Йоанина, за да присъства на мероприятията по случай 105-ата годишнина от освобождението му от османско владичество, предава електронното издание на гръцкия вестник Protothema.\r\n„Ние, гърците, сме хора на мира и демокрацията, които знаят как да се защитават, когато е нужно, срещу всеки. Нашите граници, териториален интегритет и суверенитет сега са част от границите, суверенитета и територията на Европейския съюз“, отбеляза Павлопулос, като добави, че „Гърция е тиха сила, която уважава приятелите си, но никога не се страхува от враговете си и въоръжените й сили са в позиция да го докажат по всяко време“.\r\nПревод и редакция:", "date": "2018.02.21", "title": "Гръцкият президент Павлопулос: Гърция е тиха сила, която никога не се е страхувала от враговете си"}
{"url": "http://www.focus-news.net/news/2018/02/21/2491188/dobrich-obshtinskite-savetnitsi-ot-gerb-shte-provezhdat-priemni-vseki-chetvartak.html", "text": "Общинските съветници от ГЕРБ-Добрич ще провеждат редовни приемни дни за граждани всеки четвъртък. Решението бе взето на съвместно заседание на съветниците и общинското ръководство на партията. Това съобщиха от пресцентъра на партията.\r\nНа 22 февруари от 17,30 до 18,30 часа в офиса на ГЕРБ на бул. „25 септември“ №3 приемна ще имат председателят на Общинския съвет Иво Пенчев и съветниците Младен Матеев и Иван Колев. \r\nГражданите ще могат да дадат своите предложения във връзка с проекта за актуализация на Програмата за реализация на благоустройствени мероприятия върху обекти, общинска собственост, с участие на местното население. Предстои той да се разгледа на заседанието на Общинския съвет на 27 февруари.", "date": "2018.02.21", "title": "Добрич: Общинските съветници от ГЕРБ ще провеждат приемни всеки четвъртък"}
{"url": "http://www.focus-news.net/news/2018/02/21/2491177/prof-kamen-plochev-nzok-na-332-choveka-e-otkazano-lechenie-v-chuzhbina-prez-2017-godina.html", "text": "Оплакванията, които са постъпили в НЗОК за хора, върнати според тях заради това, че не сме си изплатили задълженията, не мога да потвърдя това, за 2016 година са 334. За 2017 година са 332 човека. Това каза управителят на НЗОК проф. Камен Плочев на извънредно заседание на парламентарната здравна комисия, предаде репортер на Агенция „Фокус“. „Вчера ми се обади един баща и каза, че детенцето му момиченце е отишло в Англия за трансплантация на костен мозък, и са го върнали, защото не си плащаме. Поискали са му по друг начин да се лекува детето“, посочи той. „Откакто Кирил Ананиев стана министър съм се виждал с него 4 пъти“, обясни Камен Плочев. „На последната ни среща той ме посрещна с телефон, показа ми лист и ми поиска оставката“, коментира той. „Считам, че един от проблемите е липсата на комуникация между нас. Контакт трябва да има и 3 пъти в седмицата, за да може да не се стига до недоразумения“, посочи управителят на НЗОК. „Никъде не пише, че трябва да консултирам или да искам разрешение от Надзорния съвет или от министъра за писмата, които пиша. Отговарям за действията, не за писмата“, каза още той.\r\nБиляна ИВАНОВА", "date": "2018.02.21", "title": "Проф. Камен Плочев, НЗОК: На 332 човека е отказано лечение в чужбина през 2017 година"}
{"url": "http://www.focus-news.net/news/2018/02/21/2491172/slavcho-velkov-bsp-prof-plochev-beshe-prinuden-da-se-zashtitava-ne-toy-prevarna-vaprosa-v-politicheski.html", "text": "Въпросът се превърна в политически от други хора, не от проф. Плочев. Той беше принуден да се защитава. Това каза депутатът от БСП Славчо Велков на извънредното заседание на здравната комисия, на което се изслушва управителят на НЗОК проф. Камен Плочев, предаде репортер на Агенция „Фокус“. „Министърът на здравеопазването ми каза: „Той се гърчеше пред мен, обеща да подаде оставка, но не я подаде“, посочи Велков. „Проф. Плочев може да има своите недостатъци, дълги години е ръководил болница. Може да не е толкова административно опитен, но е честен човек и се противопоставя на законово нарушение“, заяви Славчо Велков. „Да мерим и едната и другата страна, да решим кой има право и кой не. Не смятам, че кой знае какво е направил проф. Плочев като е уведомил своя работодател - парламента“, каза още депутатът от БСП.\r\nБиляна ИВАНОВА", "date": "2018.02.21", "title": "Славчо Велков, БСП: Проф. Плочев беше принуден да се защитава, не той превърна въпроса в политически"}
{"url": "http://www.focus-news.net/news/2018/02/21/2491191/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от – 3° до + 7°. Времето над страната е облачно. Слаб до умерен е вятърът в областите Шумен, Варна, Враца, Видин, Плевен, Разград, Силистра, Русе, Смолян и Перник. Слаб дъжд вали в областите Кърджали, Велико Търново, Търговище, Шумен, Враца, Видин, Плевен, Разград, Русе, Варна, Пазарджик, Пловдив, Смолян, Сливен, Ст.Загора, и в районите на Гоце Делчев /обл.Благоевград/; Босна и Руен /обл.Бургас/; Берковица и Момин брод /обл.Монтана/; Бистрица и Ихтиман /обл.София/. Сняг вали в проходите „Котленски“ и „Шипка“, областите Смолян и Видин и в районите на Лъки /обл.Пловдив/. Пътните настилки са мокри, на местата със снеговалеж, в планинските и усойни райони – частично заснежени и обработени.\r\nНамалена видимост поради мъгла има:\r\n- до 50 м в районите на Котел /обл.Сливен/ и Петрохан; Витиня и Радул – Боровец /обл.София/.\r\n- до 100 м в областите  Кърджали Видин и в районите на „Котленски“ проход; Сл.бряг – Обзор; АМ „Хемус“, АМ „Тракия“ и Ихтиман /обл.София/.Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г. \r\nАМ „Хемус“: няма ограничения.\r\nАМ „Струма“:\r\nОбласт Благоевград: Движението в района на с. Чучулигово от км 437+974 до км 438+264 посока София се осъществява с повишено внимание и ограничение на скоростта до 70 км/ч поради изграждане на забавителен шлюз и вход към локално платно на търговски комплекс. Срок до 11.03.2018 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Троянски” - забранен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т; \r\n- „Твърдишки” - забранен за МПС над 10 т. Срок: целогодишно;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път II-48 Градец – Омуртаг в района на гр. Котел от км 42+200 до км 42+300 се осъществява в една лента поради пропадане на банкет. Срок до 25.02.2018 г.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.02.21", "title": "Актуална пътна обстановка към 17.30 часа"}
{"url": "http://www.focus-news.net/news/2018/02/21/2491190/veliko-tarnovo-namalyava-zabolevaemostta-ot-grip-i-orz-v-oblastta.html", "text": "Намалява заболеваемостта от грип и остри респираторни заболявания (ОРЗ) в област Велико Търново. Това съобщиха за Радио „Фокус“ – Велико Търново от Регионалната здравна инспекция (РЗИ). За момента областта е далеч от обявяването на грипна епидемия. За вчера средното ниво при броя на заболелите е било 7.30  на 10 000 души, като на национално ниво цифрата е 25.71 на 10 000 души. Предният ден заболеваемостта в областта е била 16.06 на 10 000 души, при 30.95 на 10 000 души на национално ниво. Епидемичният процес е в обичайните за сезона граници, отговарящи на средно ниво на заболеваемост от грип и ОРЗ. С цел предотвратяването на сериозни последствия, от РЗИ препоръчват ограничаване на контактите, посещенията на масови мероприятия, пътуванията в области с по-висока заболеваемост.\r\nНадежда КРЪСТЕВА", "date": "2018.02.21", "title": "Велико Търново: Намалява заболеваемостта от грип и ОРЗ в областта"}
{"url": "http://www.focus-news.net/news/2018/02/21/2491192/svetovniyat-bronzov-medalist-antani-ivanov-izbra-pluvniya-baseyn-v-blagoevgrad-za-podgotovka-za-shampionata-v-gartsiya.html", "text": "Плувният шампион Антъни Иванов, който през 2017 г. спечели бронзов медал на световното първенство за юноши и девойки в Индианаполис, избра Благоевград за подготовката си за предстоящ шампионат в Гърция, съобщиха от пресцентъра на Община Благоевград. В продължение на две седмици, българинът, представящ достойно страната ни пред света, се подготвя усилено в закрития плувен басейн в СК „Пирин“ в Благоевград. „Избрах Благоевград, защото базата тук наистина е много добра. Не са много градовете в България, които могат да се похвалят със закрити 50-метрови басейни“, коментира Антъни Иванов. Той подчерта, че басейни като този в Благоевград са необходими за насърчаването на децата към спорта. „Плуването е един много добър начин те да се развият занапред“, коментира още Антъни Иванов. \r\nПлувният басейн в Благоевград функционира от 2015 година. Той бе изграден, вследствие на целенасочената политика на кмета на Благоевград д-р Атанас Камбитов, по отношение на развитието на спорта в града. В басейна се провеждат държавни първенства и международни състезания. \r\nВ закрития плувен басейн в Благоевград е инсталирана компютърна система, която регулира температурата на водата и я поддържа около 27 градуса. Температурата на въздуха е с 2 градуса по-висока. Освен това има специална система за почистване на съоръжението и резервоар с вместимост 1000 куб. м.", "date": "2018.02.21", "title": "Световният бронзов медалист Антъни Иванов избра плувния басейн в Благоевград за подготовка за шампионата в Гърция"}
{"url": "http://www.focus-news.net/news/2018/02/21/2491193/kyustendil-v-ramkite-na-dve-godini-12-sa-napusnalite-uchenitsi-ot-uchebnite-zavedeniya-v-obshtina.html", "text": "В рамките на две години 1,2 % са напусналите ученици от учебните заведения в Община Кюстендил. Това каза на пресконференция председателят на Общинския съвет Михаела Крумова, предаде репортер на Радио „Фокус” – Кюстендил. По думите й данните са от директорите на училищата и на детските градини. Основната причина за напускането е заминаването на децата в чужбина. 41 деца са заминали в чужбина, 1 дете е напуснало поради ранен брак, поради нежелание за обучение са напуснали 21 ученици. При напусналите заради ранен брак има низходяща градация. \r\nПрез 2013 година децата са били 6, а през 2015 – 4, през 2016 са били 6. Броят на децата в детските градини е 677, от 2 до 4 години, 332 са децата на 5 години, на 6 години са 255. В яслените групи се отглеждат 172 деца. 1198 е общият брой на децата, а персоналът в детските градини е 236. От тях педагогически е 112 души. Учениците в подготвителните класове са в 8 групи, броят на децата на 5 години е 51, а на 6 години – 107. Паралелките от 1 до 4 клас са 81, 1693 са учениците в тях. Паралелките от 5 до 7 клас са 58 с 1319 ученици. От 8 до 12 клас се обучават 1029.\r\nВенцеслав ИЛЧЕВ", "date": "2018.02.21", "title": "Кюстендил: В рамките на две години 1,2 % са напусналите ученици от учебните заведения в Община"}
{"url": "http://www.focus-news.net/news/2018/02/21/2491183/edi-rama-izkazvaneto-mi-za-obsht-prezident-na-albaniya-i-kosovo-beshe-izvadeno-ot-konteksta.html", "text": "Премиерът на Албания Еди Рама твърди, че неговото изказване за общ президент на Косово и Албания е „извадено от контекста“, предава белградската медия B92.\r\nОсвен това, косовският лидер заяви, че „няма да успокоява никой“ и добави, че ако някой е обезпокоен, „то нека си се тревожи“.\r\nB92 припомня, че в изказването си пред косовския парламент в неделя, 18 февруари, по случай 10-ата годишнина от обявяването на независимостта на страната, Рама подхвърли идеята за обща външна и отбранителна политика между Косово и Албания и избирането на общ президент на двете страни. Белградската медия коментира, че това е предизвикало остра критика в Сърбия, като един от министрите от правителството на страната е предложил косоварят да бъде обявен за персона нон грата в Сърбия. От сръбската медия добавят, че не всички в Косово са били въодушевени от тази идея, описвайки я като обида за гражданите на страната и нейните усилия да се присъедини към ЕС.\r\nОт B92 привеждат и реакцията на ЕС: „Изказвания като това могат да бъдат възприети като политическа намеса в съседни страни, която не помага за изграждането на добросъседски отношения. Европейският съюз очаква от всички страни да поддържат конструктивни и сътруднически отношения“, както е заявил говорителят на Европейската комисия Катрин Рей.\r\nПревод и редакция:", "date": "2018.02.21", "title": "Еди Рама: Изказването ми за общ президент на Албания и Косово беше извадено от контекста"}
{"url": "http://www.focus-news.net/news/2018/02/21/2491194/dimitar-margaritov-kzp-rezultatite-ot-kontrola-mogat-da-badat-razlichni-samo-kogato-se-izvadi-pred-skobi-vaprosat-za-standartite-i-iziskvaniyata-kam-opredeleni-tipove-produkti.html", "text": "Комисията за защита на потребителите (КЗП) е издала редица заповеди за забрана на нелоялни търговски практики при предлагането на хранителни продукти, насочени към децата. Няколко съдебни решения, които има вече по тези наши произнасяния, по-скоро показват, че сме на прав път в стремежа си да ограничим възможността и родители, и деца да бъдат заблуждавани относно стойностите и качествата на определен тип продукти за хранене на пазара. Това каза председателят Димитър Маргаритов по време на провелия се днес в Пловдив Дискусионен клуб „Детско и училищно хранене. Средиземноморска диета“, съобщиха от пресцентъра на КЗП.\r\nМаргаритов подчерта, че Комисията е съпричастна с въпросите, свързани с храните, храненето и специално с детското хранене и техните потребителски измерения. Той изрази готовността на КЗП занапред да участва все по-активно във всички възможни формати за контрол, включително където е необходимо в училищата да се влиза в лавките, складовете на училищните столове, за да се види какви продукти се използват, дали отговарят на изискванията на законодателството в сферата на потребителската защита. \r\n„Резултатите от контрола могат да бъдат качествено различни само когато се извади пред скоби въпросът за стандартите и изискванията към определени типове продукти, в случая – за детското и ученическото хранене“, каза още председателят на КЗП. Необходим е прагматичен подход по тези въпроси, добави той.", "date": "2018.02.21", "title": "Димитър Маргаритов, КЗП: Резултатите от контрола могат да бъдат различни само когато се извади пред скоби въпросът за стандартите и изискванията към определени типове продукти"}
{"url": "http://www.focus-news.net/news/2018/02/21/2491195/obshtina-svishtov-sporten-klub-dzhudosport-svishtov-donese-dva-medala-ot-darzhavniya-shampionat-v-sofiya.html", "text": "Държавен шампионат по джудо за младежи и девойки, юноши, и девойки младша възраст се проведе в София. Свищовският спортен клуб „Джудоспорт“ участва и в двете възрастови групи и спечели един златен и един бронзов медал, съобщиха от пресцентъра на Община Свищов. Гергана Йорданова – при девойките младша възраст, в кат.+63 кг, се представи отлично и с явно превъзходство спечели всичките си срещи. Така тя за пореден път се качи на най-високото място на почетната стълбичка и отново намери място в националния отбор на страната ни. С това свое постижение тя ще участва в Балканските игри през лятото. Миглена Райкова – при девойки до 19 години,  в кат. 63 кг, спечели бронзов медал, като загуби само от състезателка на Левски – София. За бронзови медали, при юношите младша възраст, играха също Марио Маринов – 73 кг и Илияз Динков – 38 кг, но загубиха. Треньор на Илияз е Анатоли Янков.", "date": "2018.02.21", "title": "Община Свищов: Спортен клуб „Джудоспорт“ – Свищов донесе два медала от държавния шампионат в София"}
{"url": "http://www.focus-news.net/news/2018/02/21/2491196/erdogan-tezi-loshi-sasedi-ni-nakaraha-da-si-proizvezhdame-bezpilotni-samoleti-idvat-i-sobstveni-tankove-bez-ekipazh.html", "text": "Президентът на Турция Реджеп Тайип Ердоган представи новия 11-ти план за възстановяване и развитие на страната, пише вестник „Милиет”. „Когато поехме управлението на страната, лозунгът ни беше: „Източникът е в Турция”. Онези, които не планират бъдещето си, са част от планове на други държави. Планът е най-важното средство за постигане на целта. … Успоредно с безпилотните самолети, вече ще произвеждаме и наши собствени танкове без екипаж. Просто лошите съседи ни карат да правим това. В началото – през 2002 година, във военната ни промишленост имаше 66 проекти, от които едва 20% бяха местно производство. През 2017 година имаме 600 проекта, от които над 65% са местно производство. Няма връщане назад от този път. Ние вече се превърнахме в страна, напълно овладяла новите военни технологии.”, декларира още Ердоган, цитиран от „Милиет”.\r\nПревод и редакция:", "date": "2018.02.21", "title": "Ердоган: Тези лоши съседи ни накараха да си произвеждаме безпилотни самолети, идват и собствени танкове без екипаж"}
{"url": "http://www.focus-news.net/news/2018/02/21/2491197/kyustendil-priemane-na-normativni-dokumenti-i-programi-e-zalegnalo-v-dnevniya-red-na-predstoyashtoto-zasedanie-na-obshtinskiya-savet.html", "text": "Приемане на нормативни документи и програми е залегнало в дневния ред на предстоящото заседание на Общинския съвет в Кюстендил. Това стана ясно по време на пресконференция на председателя на Общински съвет – Кюстендил Михаела Крумова, предаде репортер на Радио „Фокус” – Кюстендил. Заседанието ще се проведе на 28 февруари от 14.00 часа в залата на Община Кюстендил. В предварителния дневен ред са залегнали общо 30 точки. Първата точка е свързана с правилник за устройството и дейността на Обединен детски комплекс – Кюстендил. Правилникът включва допълнителна дейност за кариерното ориентиране и консултиране на учениците. Предстои приемането на годишна програма за развитие на читалищната дейност. „Читалищата на територията на общината са 41. Всяко едно от тях е приложило предложения за своята дейност и необходимите средства”, каза Михаела Крумова. Включена е докладна записка за изпълнението на общия устройствен план за 2017 година. Изпълнени са подробни устройствени планове, фаза предварителен проект, за площ от 9 104 дка, което е повече от две трети от общата площ на неурегулираните територии.\r\nВенцеслав ИЛЧЕВ", "date": "2018.02.21", "title": "Кюстендил: Приемане на нормативни документи и програми е залегнало в дневния ред на предстоящото заседание на Общинския съвет"}
{"url": "http://www.focus-news.net/news/2018/02/21/2491198/predstoyashti-sabitiya-v-stranata-za-22-fevruari-agentsiya-fokus.html", "text": "***\r\nОт 11.00 часа в Гербова зала на „Дондуков“ 2 държавният глава и върховен главнокомандващ Въоръжените сили Румен Радев ще връчи висше офицерско звание полковник Венцислав Мутафчийски.\r\n***\r\nОт 14.00 часа в зала 8 на НДК ще се проведе публичен дебат на тема „Всички пътища водят към Европа? Перспективи за Федерален Съюз\".  Встъпително слово ще произнесе вицепрезидентът Илияна Йотова. \r\n***\r\nОт 09.00 часа ще се проведе заседание на Народното събрание. \r\n***\r\nВ НДК ще се състои форум „Университети-бизнес“ Българският министър на образованието и  науката Красимир Вълчев и изпълняващият длъжността генерален директор на Генерална дирекция „Образование, Спорт, Младеж и Култура“ в Европейската Комисия Йенс Ниманд Кристенсен ще открият конференцията.\r\n***\r\nОт 09.00 часа 32 състав ще гледа искане за условно предсрочно освобождаване от Цветан П., който на 14 април 2015 г. прегази и уби на място 6-годишния Петьо Гевечанов.\r\n***\r\nОт 09.30 часа ще се проведе заседание на Пленума на Висшия съдебен съвет. \r\n***\r\nОт 09.30 часа XVI състав на Специализирания наказателен съд ще гледа делото срещу Милко М., Росен Д., Златомир И. и др. за организиране и ръководене на организирана престъпна група. \r\n***\r\nОт 10.00 ще се проведе заседание на Столичния общински съвет. \r\n***\r\nОт 10.00 часа VIII състав на Специализирания наказателен съд ще гледа делото срещу Ваньо В., Живко Б. и Илия И. за образуване и ръководене на организирана престъпна група. \r\n***\r\nОт 10.00 часа на ул. Борисова 81, бл. Яворов, вх. Б, Сдружение „Смело сърце” организира пресконференция във връзка със стартиране на кампания „Мартеници 2018 г.\"\r\n***\r\nОт 10.30 часа във Военния клуб ще бъдат връчени Почетни призове за „Добродетел на 2017“ от Националното сдружение на сираците в България.\r\n***\r\nОт 11.00 часа в Националния пресклуб на БТА, Фондация „ПАМЕТ” ще представи новото допълнено издание на книгата на писателя Николай Хайтов „Кой и защо унищожи гроба на Васил Левски”.\r\n***\r\nОт 11.00 часа в Дома на Европа ще се състои среща-дискусия относно Дистанционно електронно гласуване, организирана от Обществения съвет към Централна избирателна комисия с участието на ЦИК.\r\n***\r\nОт 12.00 часа в Националния пресклуб на БТА, Центърът за изследване на отбраната и сигурността с председател Ангел Найденов ще представят изследване по темата: „Миграцията в Европа - голямото разминаване между политици и граждани\".\r\n***\r\nОт 12.30 часа на официална церемония в Гербовата зала на „Дондуков“ 2 вицепрезидентът Илияна Йотова ще връчи български документи за самоличност на Сафет Баличевац. \r\n***\r\nОт 13.00 часа XVIII състав на Специализирания наказателен съд ще гледа делото срещу Борислав Б., Васил И., Браиан С. и др. за образуване и ръководене на организирана престъпна група. \r\n***\r\nОт 14.00 часа в зала „Роял I“ в „София Хотел Балкан“ ще се състои кръгла маса на тема „Икономически растеж за всички в България“. \r\n***\r\nОт 14.30 часа във Висшето училище по застраховане и финанси (ВУЗФ) ще се проведе първото издание на финансовата академия, която бизнес университетът организира. Тя е безплатна и е насочена към ученици от 10, 11 и 12 клас. \r\n***\r\nОт 15.00 часа в Националния пресклуб на БТА Националното сдружение на общопрактикуващите лекари в България /НСОПЛБ/ ще даде пресконференция на тема „Поканила лисицата щъркела на обяд и му сипала супа в плитка чиния\" - Защо ерозира системата на здравеопазване?“. \r\n***\r\nОт 15.00 часа в зала „Панорама“ на хотел „Феста“ ще се състои пресконференция на тема „Новата вълна предприемачи на 21 век“. \r\n***\r\nОт 18.00 часа в големия салон на БАН ще бъде представена книгата на акад. Георги Марков „Българското крушение 1913“. \r\n***\r\nОт 18.30 часа в киносалона на Посетителския информационен център в Банско в рамките на 3 дни ще се проведе инициативата „Snow cinema: филми за ски и сноуборд“. \r\n***\r\nОт 11.00 часа в сградата на Община Благоевград председателят на Общински съвет – Благоевград Радослав Тасков, организира  пресконференция по повод предстоящото редовно заседание на ОбС.\r\n***\r\nОт 10.30 часа в Заседателната зала на Община Бургас ще се проведе пресконференция. В нея ще участват членове на Инициативния комитет за изграждане на паметник на кан Тервел на територията на град Бургас. \r\n*** \r\nОт 13.30 часа в заседателната зала в МУ-Варна ще се проведе встъпителна пресконференция по повод отбелязването през 2018 г. на 135 години от създаването на Варненското медицинско дружество. \r\n***\r\nОт 14.00 до 16.00 ч. в офиса на ПП ГЕРБ на ул. „Георги Бенковски” №1, общинският съветник д-р Веселин Ангелов ще има приемен ден. \r\n*** \r\nОт 09.00 часа в Голяма зала на Община Велико Търново ще се проведе сесия на Великотърновски общински съвет.\r\n*** \r\nОт 10.00 часа в ДГ „Слънчев дом“ ще се проведе открит урок „Аз обичам България“. \r\n*** \r\nОт 11.00 часа в пресклуба на БТА ще се състои пресконференция на Инициативния обществен комитет \"Асеневци\". Ще бъдат представени  проектите за позлатяване на куполите на патриаршеската църква на Царевец, издигане на паметник на цар Ивайло и изграждане на покрит мост на река Янтра във Велико Търново. \r\n***\r\nОт 11.00 часа във фоайето на РНБ „П.Р.Славейков“ ще бъде открита Изложба-базар на ръчно изработени мартеници от Клуб по битова култура при НЧ „Надежда 1869“. \r\n*** \r\nОт 12.30 часа в актовата зала на  СУ „Емилиян Станев“ ще бъде представена Драматизация по произведения на Емилиян Станев. \r\n*** \r\nОт 17.30 часа в читалня на РНБ „П.Р.Славейков“ ще се проведе среща с писателя Нидал Алгафари и представяне на книгите му. \r\n*** \r\nОт 19.00 часа в голяма на МДТ „Константин Кисимов“ ще бъде представен „Графиня Марица“ – оперетен спектакъл. \r\n*** \r\nОт 19.00 часа в театралния салон на НЧ „Надежда 1869“ ще бъде представен „Омайна нощ“ – спектакъл от Жозиан Баласко, представен от Независим театър. \r\n*** \r\nОт 19.00 часа в Сарафкина ще започне джаз концерт на Христо Йоцов Квартет – “Jazz Cats” Project. \r\n*** \r\nОт 19.30 часа в Клуб 7 ще се проведе представяне на четирилогията на Нидал Алгафари. \r\n***\r\nВ 10.30 часа в град Враца (ул. Козлодуйски бряг № 7) ще бъде открита „Синя стая” за изслушване на деца жертви и извършители на престъпления.\r\n***\r\nОт 13.00 часа в Общностния център за деца и семейства в град Враца, с адрес: бул. „Втори юни“ № 60, ще се проведе пресконференция за отчитане на напредъка при реализиране на дейностите по Проект „СТИМУЛ за ранно детско развитие“. \r\n***\r\nОт 14.00 часа в Заседателната зала на Областна администрация – Враца ще се проведе първото работно заседание на Комисията за изготвяне на Областна здравна карта на област Враца.\r\n***\r\nОт 17.00 часа в митрополитския храм „Св. Николай Мирликийски” ще започне Велико повечерие с четвъртата (последна) част от Покайния канон на св. Андрей Критски.\r\n*** \r\nОт 13.00 часа в НЧ „Напредък - 1869“ Държавна опера - Бургас представя музикална комедия „Четиримата близнаци“ от Георги Костов. С участието на Людмила Михайлова, Йордан Христозов, Бранимир Недков, Невена Михайлова, Лина Пеева и др. \r\n*** \r\nОт 14.00 часа в НЧ „Градина - Върбица 1894“ продължава Работилница „Седянка“ - традиционна седянка за изработване на мартеници. \r\n***\r\nОт 14.00 часа в  Младежки дом ще се проведе лекция на тема „Безопасен интернет” със съдействието на Детска педагогическа стая. \r\n*** \r\nОт 18.30 часа в НЧ „Напредък - 1869“ Държавна опера - Бургас представя Музикален спектакъл „Под небето на Париж” включващ хитове на Един Пиаф, Марио Ланца, Пепино Галиарди, Дийн Мартин и Жо Дасен. С участието на Марио Николов – тенор, Валентина Корчакова – сопрано и Деляна Хаджиянкова – актриса. Диригент Иван Кожухаров. \r\n***\r\nОт 15.00 до 17.00 часа в бизнес залата на Община град Добрич ще се състои кръгла маса на тема: „Семейството и училището днес - права и отговорности”.\r\n***\r\nОт 17.30 часа в Художествена галерия е бъде представена изложба на  Жолт Сабоки  „Унгарски крепости в Карпатския басейн – Х–ХVIII ВЕК\" - Унгарски културен институт.\r\n***\r\nОт 17.30 до 18.30 часа в офиса на ПП ГЕРБ на бул. „25 септември“ №3 приемна ще имат председателят на Общинския съвет Иво Пенчев и съветниците Младен Матеев и Иван Колев. \r\n***\r\nОт 14.00 часа в зала „Плевен\" на Областна администрация ще се проведе информационна среща под надслов „Запознай се с диабета\".\r\n***\r\nОт 09.00 часа в зала 5 на Окръжния съд ще се проведе заседание по делото срещу пет лица, обвинени в съучастие в опит за пренасяне на високорискови наркотични вещества през ГКПП „Капитан Андреево“ от Турция в България. \r\n***\r\nОт 09.00 часа в зала 10 на Окръжния съд ще се проведе заседание по делото срещу частният съдебен изпълнител Атанас А., обвинен, че е избегнал установяването и плащането на данъчни задължения в особено големи размери, като при водене на счетоводство е съставил и използвал документи с невярно съдържание.\r\n***\r\nОт 11.00 часа на бул. „Васил Априлов” № 156 ще се проведе церемония „Първа копка” на ремонта на ПГХТТ – Пловдив по ОП „Региони в растеж“. Очаква се да присъства и кметът инж. Иван Тотев. \r\n***\r\nОт 13.30 часа в зала 5 на Окръжния съд ще се проведе заседание по делото срещу Ангел С., обвинен, че при управляване на МПС е нарушил правилата за движение и по непредпазливост е причинил смъртта на друг човек.\r\n***\r\nОт 13.30 часа в зала 11 на Районния съд ще се проведе заседание по делото срещу Красимир Ф., който към инкриминирания период   е изпълнителен директор на „Кариери“ АД гр.Пловдив, и синът му Петър Ф. Двамата са обвинени  за причиняване на имотна вреда в особено големи размери на общо пет дружества. \r\n***\r\nОбщинските съветници от  ПП ГЕРБ в Пловдив ще проведат приемни с гражданите, както следва: Петър Попов и Ясен Михайлов от 17.30  до 19.00 часа в офиса на  ГЕРБ в район „Западен” на ул. „Царевец” № 9; Гошо Къчков от 17.30  до 19.00 часа в офиса на  ГЕРБ в район „Северен” на бул. „Марица” №91; Пенчо Малинов, от 17.00  до 18.30 часа в офиса на  ГЕРБ в район „Източен” на ул. „Коста Паница” №5; Веселин Маневски, от 16.00 до 18.00 часа в офиса на  ГЕРБ в район „Южен” на ул. „Академик Петър Динеков” № 1А.\r\n***\r\nОт 14.00 часа в 247 зала на Община Смолян кметът на Широка лъка Васил Седянков ще даде пресконференция по повод предстоящия Песпонеделник. \r\n***\r\nОт 10.30 часа в Регионалния пресклуб на БТА ще се състои пресконференция на Държавна опера Стара Загора. \r\n***\r\nОт 11.00 часа в Оперен театър ще бъде представена опера за бебоци „До Ре Ми в пелени 3“. \r\n***\r\nОт 09.00 часа  в стая 363 в сградата на общината ще се проведе заседание Общински съвет- Шумен. \r\n*** \r\nОт 10. 00 часа в зала 2 на областна администрация ще се проведе заседание на Областната комисия “Военни паметници”. \r\n***\r\nОт 17.30 часа в Народно читалище „Съгласие-1862“ ще се състои церемония по награждаване на победителите в конкурса за детска рисунка „Моята Кукерландия“. От 19.00 часа в зала „Съвременност“ в Културно-информационен център „Безистен“ ще се състои вечерен бал с маски.", "date": "2018.02.21", "title": "Предстоящи събития в страната за 22 февруари (Агенция „Фокус“)"}
{"url": "http://www.focus-news.net/news/2018/02/21/2491199/pregled-na-mezhdunarodnite-novini-do-18-chasa-agentsiya-fokus.html", "text": "Колона на „Сили за народна самоотбрана\" (СНС) е пристигнала благополучно в Африн, съобщи Рейзан Хеду, представител на кюрдските сили за отбрана.\r\nПо-рано президентът на Турция Реджеп Тайип Ердоган заяви, че СНС са отстъпили, след като са попаднали под обстрел на военните на Анкара.\r\n„Ердоган се оказа лош полицай по пътищата, заявявайки, че е спрял движението на сирийските войски, които се отправят към Африн. Тези думи са погрешни - силите вече са в Африн“, увери Хеду, като същевременно допълни, че десетки журналисти, които отразяват движението на колоната за СНС, падат под артилерийски огън.\r\nСъгласно думите му, кюрдите са в постоянен контакт със сирийската армия, Дамаск и властите в Африн.\r\n*** В сряда вечер президентът на Сърбия Александър Вучич ще връчи на руския министър на външните работи Сергей Лавров писмо до лидера на Кремъл Владимир Путин с официална покана да посети страната.\r\nИзразявайки удовлетворение от предстоящите чествания на 180-годишнината от установяване на дипломатическите отношения между Сърбия и Русия, която ще бъде отбеляза на 23 февруари, Вучич заяви, че годишнината ще бъде отпразнувана с поредица от събития в двете страни.\r\n*** Иран е получил предложение от САЩ да проведат директни преговори на неутрална територия за изглаждане на противоречията в двустранните отношения. Това пише кувейтският вестник Al Jarida, като се позовава на източник от Върховния съвет за национална сигурност на Иран.\r\n„Американците предложиха Маскат или Женева за тези консултации. Първоначално ставаше въпрос само за намиращите се в ирански затвори лица с двойно гражданство, но по-късно постъпи предложение за обсъждане на целия спектър от спорни въпроси при условие на конфиденциалност“, твърди източникът на изданието.\r\n„В отговор Техеран заяви, че доверието към САЩ е загубено, особено след обявяването на позицията на президента Доналд Тръмп за ядрената сделка“, уточнява източникът, като същевременно допълва, че Върховният съвет за национална сигурност на Иран „се изказа против преки контакти с Вашингтон“.\r\nКъм настоящия момент няма официални коментари от страна на Вашингтон или Техеран, отбелязва руската агенция.\r\n*** Говорителят на Кремъл Дмитрий Песков категорично отрече обвиненията, че руската войска има роля във въздушните удари, довели до смъртта на цивилни граждани в бунтовническия анклав Източна Гута в Сирия.\r\n„Това са безпочвени обвинения. Не е ясно на какво се основават. Не се привеждат никакви конкретни данни. Не сме съгласни“ с тези обвинения, подчерта Песков. Агенция „Фокус“ припомня:\r\nПри нови въздушни удари в сряда срещу бунтовническия анклав Източна Гута в Сирия са загинали най-малко 24 души, с които общият брой на цивилните жертви в града за последната седмица достига почти до 300. По данни на Сирийската обсерватория за човешките права при последните бомбардировки на режима в Дамаск са използвани варелни бомби.\r\nВъв вечерните часове на вторник бе съобщено, че руският Център за помирение на враждуващите страни в Дамаск е попаднал под масиран обстрел от страна на опозиционните сили, намиращи се в Източна Гута.\r\n„Под масиран обстрел от страна на незаконните въоръжени формирования в Източна Гута са попаднали жилищни квартали, хотели в град Дамаск, както и руския Център за помирение на враждуващите страни. Има значителни жертви сред мирното население, сред руските военнослужещи няма пострадали“, се казва в съобщение на Центъра.\r\n*** За Македония няма алтернатива, освен пълноправно членство в Европейския съюз и НАТО. Това увери министър-председателят на югозападната ни съседка в рамките на срещата си с канцлера на ФРГ Ангела Меркел.\r\nНа журналистическия въпрос за интереса на Китай към Западните Балкани и дали ЕС трябва да инвестира повече пари в региона, за да засили влиянието си, Заев отговори: „Вярно е, че интересът към региона на Западните Балкани е силен, Китай е активен, а Русия също присъства. Но както казах, няма алтернатива. Нашите граждани са за пълноправно членство в ЕС. Не само защото сме на европейския континент, но и защото вярваме в ценностите на ЕС“.\r\nЗападните Балкани, съгласно думите му, вече не са „буре барут\", а мост на приятелство, който се приближава към ЕС.\r\nСъщевременно Заев не изключи възможността за предизвикане на напрежение от страна на Русия заради плановете на Скопие за евроатлантическа интеграция. \r\n„Наблюдавахме събитията в Черна гора. Ние сме малка страна, която иска да изгради отношения с всички държави. Надявам се, че няма да има неприятни ситуации, въпреки че не мога да ги изключа за целия регион“, призна македонският министър-председател.\r\nНа срещата с германския канцлер в Берлин бе обсъдено засилването на икономическото сътрудничество и подписване на споразумение за взаимно признаване на свидетелствата за управление на МПС, подчертават от редакцията, като допълват, че Заев е отправил покана към Меркел за посещение в страната.\r\n*** В рамките на водената операция на турската армия „Маслинова клонка” в сирийския град Африн, Анкара въвежда в района екипи на специалните части на жандармерията и на специалните части на полицията. Задачата им е да водят специфични операции в населените места от типа овладяване и хегемония на „жилищен квартал”. За целта части на специалните жандармерийски и полицейски части вече са прехвърлени от вътрешността на Турция – провинциите Адъяман, Измир и Коджаели, в пограничните със Сирия турски градове, посочва още „Джумхуриет”.\r\n***Премиерът на Албания Еди Рама твърди, че неговото изказване за общ президент на Косово и Албания е „извадено от контекста“.\r\nОсвен това, косовският лидер заяви, че „няма да успокоява никой“ и добави, че ако някой е обезпокоен, „то нека си се тревожи“.\r\nB92 припомня, че в изказването си пред косовския парламент в неделя, 18 февруари, по случай 10-ата годишнина от обявяването на независимостта на страната, Рама подхвърли идеята за обща външна и отбранителна политика между Косово и Албания и избирането на общ президент на двете страни. Белградската медия коментира, че това е предизвикало остра критика в Сърбия, като един от министрите от правителството на страната е предложил косоварят да бъде обявен за персона нон грата в Сърбия. От сръбската медия добавят, че не всички в Косово са били въодушевени от тази идея, описвайки я като обида за гражданите на страната и нейните усилия да се присъедини към ЕС.\r\nОт B92 привеждат и реакцията на ЕС: „Изказвания като това могат да бъдат възприети като политическа намеса в съседни страни, която не помага за изграждането на добросъседски отношения. Европейският съюз очаква от всички страни да поддържат конструктивни и сътруднически отношения“, както е заявил говорителят на Европейската комисия Катрин Рей.\r\n***", "date": "2018.02.21", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/02/21/2491200/veliko-tarnovo-patnite-nastilki-v-oblastta-sa-mokri-vali-slab-dazhd.html", "text": "Нормални са условията за пътуване на територията на областта. Пътните настилки са мокри, времето е облачно, със слаби превалявания от дъжд. Видимостта навсякъде в региона е нормална. Движението в края на работния ден е интензивно. Затворен за движение е пътят между Велико Търново и село Шемшево през Западна промишлена зона, а причината е влошено състояние на мостово съоръжение. Това съобщиха за Радио „Фокус” – Велико Търново от пресцентъра на Агенция „Пътна инфраструктура“. Обходният маршрут за селата Шемшево, Буковец и Керека се извършва по гл. път I-4  – през село Леденик. Отворен за движение е Проходът на Републиката. Там настилката също е мокра и от КАТ „Пътна полиция“ съветват водачите да карат внимателно и със съобразена скорост. Патрули следят за правилното протичане на движението в областта и са разположени в участъците с концентрация на ПТП. Ограничено е движението на МПС над 3,5 тона на път Чешма-Кесарево, поради лошо експлоатационно състояние на пътя. Срокът на организацията на движение е до 31 декември. Обходният маршрут е Чешма-Сливовица-Горско Ново село-Джулюница-Кесарево. Остава затворен поради свлачище участък от път Царски извор – Драганово, обходният маршрут е през село Сушица.\r\nЛуиза ТРАНЧЕВА", "date": "2018.02.21", "title": "Велико Търново: Пътните настилки в областта са мокри, вали слаб дъжд"}
{"url": "http://www.focus-news.net/news/2018/02/21/2491180/prof-kamen-plochev-nzok-poluchih-zaplaha-i-v-momenta-sam-na-lechenie-pozvolete-mi-da-spestya-koy-mi-ya-e-otpravil.html", "text": "Получих заплаха, даже нося документа, с който плащам тази заплаха. В момента съм на лечение. Това каза управителят на НЗОК проф. Камен Плочев в отговор на въпрос на депутата от ДПС д-р Нигяр Джафер дали е получил заплахи и от кого на извънредно заседание на парламентарната здравна комисия, предаде репортер на Агенция „Фокус“. „Кой ми е поставил заплахата и кой му е казал да ми я каже, позволете ми да го спестя“, заяви той. „Не съм присъствал, когато му е казано. Този човек отказва да съобщя името му и да разкрия самоличността му. Той има право на това“, обясни проф. Плочев. „Заплаха наистина получих, не вярвам този човек да го е направил спекулативно, защото го познавам добре“, посочи управителят на НЗОК. „Това може да се провери от медицинските документи, които имам в себе си“, каза още той.\r\nБиляна ИВАНОВА", "date": "2018.02.21", "title": "Проф. Камен Плочев, НЗОК: Получих заплаха и в момента съм на лечение, позволете ми да спестя кой ми я е отправил"}
{"url": "http://www.focus-news.net/news/2018/02/21/2491186/zam-ministar-zheni-nacheva-76-mln-leva-sa-prosrochenite-zadalzheniya-na-nzok-kam-31-yanuari-2018-godina.html", "text": "Просрочените задължения на НЗОК към 31 януари 2018 година са 7,6 млн. лева. Това каза зам.-министърът на здравеопазването и председател на Надзорния съвет на НЗОК Жени Начева на извънредно заседание на комисията, на което се изслушва управителят на НЗОК проф. Камен Плочев, предаде репортер на Агенция „Фокус“. „Ще предложим на проф. Плочев те да бъдат заплатени и да не дължат лихви за тях“, посочи тя. „Ще разгледаме детайлно справките и данните на проф. Плочев“, коментира Жени Начева. „Категорично заявявам, от финансова гледна точка, че проблем с европейките плащания не съществува“, каза още тя.\r\nБиляна ИВАНОВА", "date": "2018.02.21", "title": "Зам.-министър Жени Начева: 7,6 млн. лева са просрочените задължения на НЗОК към 31 януари 2018 година"}
{"url": "http://www.focus-news.net/news/2018/02/21/2491189/anadolu-agency-erdogan-otseni-visoko-deystviyata-na-turskata-artileriya-v-afrin-obyavi-che-turtsiya-ima-planove-da-sazdade-bezpilotni-tankove.html", "text": "Президентът на Турция Реджеп Таийп Ердоган оцени високо действията на турската артилерия, която в последния момент е спряла приближаването на сирийските правителствени войски към град Африн, предава Anadolu Agency.\r\n„Артилеристите изпълниха достойно поставените им задачи“, заяви Ердоган в Анкара.\r\nСпоред неговите думи, ако военната промишленост на Турция не е произвеждала безпилотни летателни апарати (БПЛА), то всеки свален в района на Африн турски БПЛА би поставил Анкара в сложно положение.\r\n„В момента не се замисляме за това и заменяме всеки свален дрон с нов“, заяви турският лидер.\r\nОсвен това, турският президент отбеляза, че Турция планира да произведе безпилотни танкове.\r\nAnadolu Agency припомня, че отряди, верни на сирийското правителство на Башар Асад, са се приближили на разстояние 10 километра от град Африн на 20 февруари, но са били принудени да отстъпят след предупредителния артилерийски обстрел на ВС на Турция.\r\nПревод и редакция:", "date": "2018.02.21", "title": "Anadolu Agency: Ердоган оцени високо действията на турската артилерия в Африн, обяви, че Турция има планове да създаде безпилотни танкове"}
{"url": "http://www.focus-news.net/news/2018/02/21/2491201/prokurorskata-kolegiya-na-vss-opredeli-tihomir-gergov-za-rayonen-prokuror-na-pazardzhik.html", "text": "Прокурорската колегия на Висшия съдебен съвет (ВСС) определи Тихомир Гергов, заместник-районен прокурор на Районна прокуратура – Пазарджик, за изпълняващ функциите административен ръководител, съобщиха от ВСС. Прокурорската колегия на Висшия съдебен съвет освободи, на основание чл. 175, ал. 1 от ЗСВ – подаване на оставка, Георги Христов Кацаров от заеманата длъжност „административен ръководител – районен прокурор“ на Районна прокуратура – Пазарджик и го върна длъжността „прокурор“ в същата прокуратура, считано от 23.02.2018 г. Във връзка с предсрочното прекратяване мандата на административния ръководител и липсата на свободна щатна длъжност, на която той да бъде преназначен Колегията оптимизира щатната численост на Районна прокуратура – Пазарджик. Прокурорската колегия предложи на Пленума на ВСС, на основание чл. 30, ал. 5, т. 7 от ЗСВ да съкрати щатната численост на Районна прокуратура – Плевен с една свободна длъжност „прокурор“ и съответно да разкрие една длъжност в Районна прокуратура – Пазарджик, считано от 22.02.2018 г. С решение от днес, Прокурорската колегия определи, на основание чл. 175, ал. 4, изр. 2 от ЗСВ Тихомир Тодоров Гергов – заместник-районен прокурор на Районна прокуратура – Пазарджик за изпълняващ функциите административен ръководител, считано от 23.02.2018 г. до встъпване в длъжност на нов административен ръководител. Прокурор Гергов е предложен от главния прокурор за изпълняващ функциите административен ръководител на Районна прокуратура – Пазарджик. Той има над 15 години юридически стаж. Бил е следовател в ОСлС – Пазарджик от 2002 г. до 2005 г. От месец юни 2005 г. и към настоящи момент е прокурор в Районна прокуратура – Пазарджик, като от 14.10.2010 г. е заместник на административния ръководител. Притежава много добра правна подготовка, богат професионален и организационен опит. При отсъствие на административния ръководител е изпълнявал функциите му като него заместник.", "date": "2018.02.21", "title": "Прокурорската колегия на ВСС определи Тихомир Гергов за Районен прокурор на Пазарджик"}
{"url": "http://www.focus-news.net/news/2018/02/21/2491181/zhelyo-boychev-bsp-publichna-tayna-e-che-zdravnite-zavedeniya-v-evropa-veche-ne-priemat-balgarski-grazhdani-ako-ne-si-platyat-avansovo.html", "text": "Публична тайна е, че здравните заведения в Европа вече не приемат български граждани, ако не си платят авансово. Това каза зам.-председателят на ПГ на БСП Жельо Бойчев на извънредно заседание на комисията, на което се изслушва управителят на НЗОК проф. Камен Плочев, предаде репортер на Агенция „Фокус“. „Можем да се правим, че няма такъв проблем, но всеки, който се е сблъскал с това, ще ви го каже“, коментира той. „Няма нужда да се правим, че сега го чуваме. Изненадан съм, че има толкова български граждани, на които директно е отказано лечение“, каза още Жельо Бойчев.\r\nБиляна ИВАНОВА", "date": "2018.02.21", "title": "Жельо Бойчев, БСП: Публична тайна е, че здравните заведения в Европа вече не приемат български граждани, ако не си платят авансово"}
{"url": "http://www.focus-news.net/news/2018/02/21/2491205/kyustendil-patishtata-v-regiona-sa-prohodimi-pri-zimni-usloviya.html", "text": "Пътищата в региона са проходими при зимни условия. Това съобщи за Радио „Фокус” – Кюстендил дежурният в Областно пътно управление – Кюстендил. Няма допълнително въведени ограничения за движението на моторни превозни средства. Пътните настилки са предимно сухи. С нормална интензивност е движението по автомагистрала „Струма” и път Е-79. Слаб е трафикът в посока ГКПП – „Гюешево”. За целия зимен период е затворен участък от пътя Кочериново – Рила – Рилски манастир – Кирилова поляна. Заради тежки метеорологични и планински условия е въведена забрана за движение на моторни превозни средства от пещерата на Свети Иван Рилски до Кирилова поляна.\r\nВенцеслав ИЛЧЕВ", "date": "2018.02.21", "title": "Кюстендил: Пътищата в региона са проходими при зимни условия"}
{"url": "http://www.focus-news.net/news/2018/02/21/2491203/gabrovo-predimno-mokri-sa-patnite-nastilki-v-oblastta-na-mesta-prevalyava-slab-dazhd.html", "text": "Ограничено е движението на автомобили с ширина над 3.30 метра, включително товара, по пътя между селата Кормянско и Малък Вършец. Забраната е в сила за участъка при км 10+080, а причината е стеснен участък при мост над река Крапец. Районът е сигнализиран с пътен знак В15. От Областно пътно управление – Габрово съобщиха за Радио „Фокус“ – Велико Търново, че обходният маршрут за МПС над 3.30 м по път III-401 Граница \"Ловеч\" – /Кормянско – Малък Вършец/ – при км 46+800 по общински път до III-403 в село Малък Вършец. Срокът за приключване на ремонта е 31 март. Условията за пътуване в областта са нормални за сезона. Настилките са предимно мокри и на места превалява слаб дъжд. Времето е облачно, но видимостта – добра. Трафикът към този час е натоварен. Ограничено е движението в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август. На място  е поставена необходимата сигнализация, а обходният маршрут за квартал Чехлевци е по път III – 5004 – път II – 44 – път III – 4404. В едната лента се извършва движението между селата Чехлевци и Въглевци. В отсечката от  км 11+770 до км 11+829 текат ремонти дейности на асфалтовата настилка, които трябва да приключат до 31 август. Отворен за движение е проходът Шипка. Там настилката също е мокра и хлъзгава и остава в сила забраната за тежкотоварни автомобили над 12 тона.\r\nЛуиза ТРАНЧЕВА", "date": "2018.02.21", "title": "Габрово: Предимно мокри са пътните настилки в областта, на места превалява слаб дъжд"}
{"url": "http://www.focus-news.net/news/2018/02/21/2491204/vratsa-politsiyata-razsledva-sluchay-na-vzriv-v-leyarski-tseh-postradal-e-rabotnik.html", "text": "Полицията разследва случай на взрив в леярски цех в индустрилната зона на града, каза за Радио „Фокус“ – Видин Красимир Василев, говорител на ОДМВР – Враца. Той посочи, че взривът е избухнал в 13,45 ч. Пострадал е работник в цеха, който е откаран във врачанската болница. На мястото на инцидента се е отзовал и екип на Инспекцията по труда във Враца.\r\nАнна ЛОЗАНОВА", "date": "2018.02.21", "title": "Враца: Полицията разследва случай на взрив в леярски цех, пострадал е работник"}
{"url": "http://www.focus-news.net/news/2018/02/21/2491202/blagoevgrad-mokri-i-hlazgavi-sa-patnite-nastilki-v-oblastta.html", "text": "Движението в района на село Чучулигово от км 437+974 до км 438+264 в посока София трябва да се осъществява с повишено внимание и при спазване на ограничението на скоростта до 70 км/ч. Това каза за Радио „Фокус“ – Пирин от Областно пътно управление – Благоевград. Причината е, че се изгражда забавителен шлюз и вход към локално платно на търговски комплекс до 11 март. Пътните настилки в областта са мокри и хлъзгави, затова е необходимо шофьорите да карат със съобразена скорост. Нормално натоварен е трафикът по автомагистрала „Струма“ и главен път Е-79. В региона няма затворени пътища. Проходът Предел е отворен за преминаването на всички видове моторни превозни средства. През деня няма регистрирани тежки пътни инциденти. Към момента никъде не се извършват ремонтни дейности. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nКристина МИТКОВА", "date": "2018.02.21", "title": "Благоевград: Мокри и хлъзгави са пътните настилки в областта"}
{"url": "http://www.focus-news.net/news/2018/02/21/2491206/blagoevgrad-normalno-natovaren-e-trafikat-na-gkpp-kulata.html", "text": "Нормално натоварен е трафикът на ГКПП „Кулата“. Това съобщиха за Радио „Фокус“ – Пирин от \"Гранична полиция\". Без проблеми се извършва и преминаването на моторни превозни средства през ГКПП „Илинден “, както и на останалите пунктове по българо-гръцката граница.\r\nКристина МИТКОВА", "date": "2018.02.21", "title": "Благоевград: Нормално натоварен е трафикът на ГКПП „Кулата“"}
{"url": "http://www.focus-news.net/news/2018/02/21/2491211/gd-granichna-politsiya-intenziven-e-trafikat-na-izhod-za-tovarni-avtomobili-na-gkpp-kapitan-andreevo-gkpp-lesovo-gkpp-dunav-most-ruse-i-gkpp-vidin.html", "text": "Интензивен е трафикът на изход за товарни автомобили на ГКПП \"Капитан Андреево\", ГКПП \"Лесово\", ГКПП \"Дунав мост Русе\" и ГКПП \"Видин\". Това съобщиха от пресцентъра на ГД \"Гранична полиция\". На българо-турската граница трафикът е интензивен на ГКПП \"Капитан Андреево\" и на ГКПП \"Лесово\" на изход за товарни автомобили, а на българо-румънската граница - на ГКПП \"Дунав мост Русе\" и на ГКПП \"Видин\". На българо-сръбската граница на ГКПП \"Калотина\" трафикът е интензивен на вход за товарни автомобили.\r\nНа българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.02.21", "title": "ГД \"Гранична полиция\": Интензивен е трафикът на изход за товарни автомобили на ГКПП \"Капитан Андреево\", ГКПП \"Лесово\", ГКПП \"Дунав мост Русе\" и ГКПП \"Видин\""}
{"url": "http://www.focus-news.net/news/2018/02/21/2491209/kyustendil-normalno-se-osashtestvyava-preminavaneto-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия.\r\nВенцеслав ИЛЧЕВ", "date": "2018.02.21", "title": "Кюстендил: Нормално се осъществява преминаването през ГКПП „Гюешево”"}
{"url": "http://www.focus-news.net/news/2018/02/21/2491210/smolyan-mokri-i-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. В ниските части на областта вали дъжд, а по високите части в планината валежите са от сняг. Пътните настилки са мокри и обработени срещу заледяване. Няма въведени ограничения по републиканските направления и проходите в областта заради снеговалежа. Повишена е опасността от падащи камъни по всички направления в областта затова от  Областно пътно управление – Смолян апелират към водачите да шофират с повишено внимание и съобразена скорост.\r\nПоради стеснен габарит на пътя през целия зимен сезон остава в сила ограничението за  движение за МПС над 12 тона с ремаркета и полуремаркета по пътя Лъки – Рожен. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян улиците в са мокри, вали дъжд. Автомобилният трафик в края на работния ден е по-интензивен по централния бул. „България“ и входно-изходните артерии на града.\r\nНели ГЕРГЬОВСКА", "date": "2018.02.21", "title": "Смолян: Мокри и проходими при зимни условия са пътищата в областта"}
{"url": "http://www.focus-news.net/news/2018/02/21/2491214/dobrich-izlozhba-na-zholt-saboki-ungarski-kreposti-v-karpatskiya-baseyn-x-xviii-vek-predstavya-hudozhestvenata-galeriya.html", "text": "Изложба на Жолт Сабоки „Унгарски крепости в Карпатския басейн – X-XVIII век“ представя Художествената галерия. Това съобщи Пенка Дамбулова, уредник в галерията, предаде кореспондентът на Радио „Фокус” – Варна. От 1961 г. Жолт Сабоки започва активно да се занимава с фотография. Завършва журналистика. През 1974 г. минава на свободна практика. Следва поредица от негови самостоятелни изложби в Унгария и други европейски страни. Насочва се към фотографско изследване на отделни културни центрове и пояси, с което става основоположник на жанра научно-историческа фотографска книга в Унгария. В резултат от неговите пътешествия се раждат многобройните му фотографски албуми с монографичен характер, съдържащи научно-исторически студии. От 18-те му албума, два от тях са пряко свързани с България – „Книга за иконите”, създаден през 1981 г., и „Български манастири” от 1983 г. Пет години по-късно Жолт Сабоки получава заслужено признание за своя талант – удостоен е с наградите „Бела Балаж” и „За унгарското изкуство”. В представената в добруджанския град гостуваща изложба в 32 фотоса известният фотограф разказва историята на унгарските крепости в Карпатския басейн. На територията на Унгарското кралство са построени повече от петстотин крепости – отчасти върху антични и ранносредновековни основи. Много от тях са изградени след голямото монголско нашествие през ХІІІ век, но по-късните епохи значително ги променят, докато след приключването на войните с турците и австрийците от ХVІІІ век идва времето на тяхната бавна разруха. Изложбата е в постоянния фонд на Унгарския културен институт в столицата. Тя се реализира с неговото съдействие и може да бъде разгледана в ХГ в Добрич до 14 март.\r\nЖулиета НИКОЛОВА", "date": "2018.02.21", "title": "Добрич: Изложба на Жолт Сабоки „Унгарски крепости в Карпатския басейн – X-XVIII век“ представя Художествената галерия"}
{"url": "http://www.focus-news.net/news/2018/02/21/2491212/stefan-stoyanov-zam-kmet-na-plovdiv-nad-20-ot-detsata-na-vazrast-mezhdu-3-i-6-godini-v-grada-sa-s-nadnormeno-teglo.html", "text": "Над 20% от децата на възраст между 3 и 6 години в Пловдив са с наднормено тегло. Това съобщи по време на дискусия в Пловдив зам.-кметът Стефан Стоянов, предаде репортер на Радио „Фокус”-Пловдив. „Друга тревожна тенденция е  неадекватния енергиен прием на въглехидрати, прекаляване с хлебните продукти за сметка на други основни продукти”, посочи Стоянов. В норма е употребата на месо, риба, плодове и зеленчуци. Изследванията са направени от общината, съвместно със специалисти от Медицинския университет, в детските градини на община Пловдив във връзка с ежедневното хранене там. Малко над 10000 деца между 3 и 6 години се хранят в детските градини в Пловдив. \r\n„Това, което прави впечатление е, че балансът на хранене и използването на нормативната база е на много високо ниво”, посочи Стоянов. „В Пловдив парите, заделени за храна в детските градини стигат, дори остават”, каза още зам.-кметът. Това дава основание да се смята, че проблемът не е в липсата на средства, а на общо познание на персонала на градините и на родителите за качеството на предлаганата храна.\r\n„Как да достигнем до повече хора и да дадем по-добра информация и на педагогическите колективи на детските градини и на родителите остава въпрос, по който ние ще работим и през следващите години”, добави Стефан Стоянов.\r\nПо думите му нормативната база у нас се подобрява в последно време у нас, но  културата ни на хранене не е особено добра. И това е така от много години насам.\r\nКолкото и добре да се хранят децата в детските градини и в училище, в семействата на децата има различна култура на хранене. „Нашето задължение като институции е да дадем общовалидна информация на обществото как по-добре може да се балансира едно дневно меню – и в къщи, и навън и какво е качествена храна”, добави Стефан Стоянов.\r\nЦветана ТОНЧЕВА", "date": "2018.02.21", "title": "Стефан Стоянов, зам.-кмет на Пловдив: Над 20% от децата на възраст между 3 и 6 години в града са с наднормено тегло"}
{"url": "http://www.focus-news.net/news/2018/02/21/2491218/vidin-mokri-i-hlazgavi-sa-patnite-nastilki-v-oblastta.html", "text": "Мокри и хлъзгави са пътните настилки във Видинска област, каза за Радио „Фокус“ – Видин дежурният служител в Областно пътно управление – Видин. Той посочи, че на места в областта снежната покривка се е задържала, но пътищата са почистени и обработени. Трафикът е интензивен посока и от и за граничен пункт „Дунав мост 2“. Пътуват предимно тежкотоварни камиони, като най-натоварен е участъкът Дунавци – Видин. Пътните надлези във Видин са обработени със сол.\r\nАнна ЛОЗАНОВА", "date": "2018.02.21", "title": "Видин: Мокри и хлъзгави са пътните настилки в областта"}
{"url": "http://www.focus-news.net/news/2018/02/21/2491213/todor-lazarov-kaskadyor-vazrazhdaneto-na-balgarskoto-kino-dokazva-che-ima-mnogo-talantlivi-hora-v-balgariya.html", "text": "Възраждането на българското кино доказва, че има много талантливи хора в България. Това каза в интервю за предаването „Симитли – минало, настояще и бъдеще“ на Радио „Фокус“ – Пирин каскадьорът и треньор по джудо Тодор Лазаров, който е участвал във филми като „Троя“, „Последният легион“,  „Непобедимите“, „Херкулес“, „Марко Поло“, „Игра на тронове“. Той изрази надежда, че скоро ще видими български филм с награда „Оскар“. „Много се надявам, че това ще се случи защото имаме много млади и талантливи режисьори, актьори и оператори. Така, че много се надявам да видим български филм дори със статуетка. Сигурен съм, че това ще стане и то в близкото бъдеще, надяваме се“, каза още Лазаров. \r\nПо отношение на професионалното си развитие той коментира, че през тази година работи по няколко проекта. „Надявам се да осъществя поне един от тях до края на годината. Отделно от това сега съм в процес на подписване на договор с много голяма индийска компания, която ще ме менижира, защото много ми се иска да продуцирам и режисирам филми. Това са просто следващи стъпки в кариерата ми. Надявам се, че тези неща ще се случат в средата или края на годината“, добави Лазаров. Каскадьорът коментира, че всяка роля, в която е влизал през годините има свое очарование и не може да избре коя му е най-любима. „Може би едно от любимите ми участие беше във филмът „Троя“, защото тогава за пръв път имах възможността да играя с големи холивудски актьори. Тогава може би изпитах най-голямата си тръпка“, допълни Лазаров.\r\nЛивия НИНОВА", "date": "2018.02.21", "title": "Тодор Лазаров, каскадьор: Възраждането на българското кино доказва, че има много талантливи хора в България"}
{"url": "http://www.focus-news.net/news/2018/02/21/2491219/burgas-publichna-lektsiya-na-tema-burgas-v-obrazi-ot-rannite-gradoustroystveni-skitsi-shte-se-provede-v-regionalniya-muzey.html", "text": "Последната публична лекция за месец февруари от образователната програма на РИМ-Бургас „Опознай Бургас и Бургаския край“ ще представи едни от първите градоустройствени планове на Бургас. Автор на лекцията е уредникът на Историческата експозиция Владимир Анигностов. Това съобщиха от Музея.\r\nПред публиката ще бъдат показани малкоизвестни образи от скици и чертежи, част от Градоустройствения план на гр. Бургас, изготвен през 1891 г. Скиците са приети в Историческата експозиция на РИМ-Бургас като дарение от Антоанета Хаджипетрова – архитект-проектант в Проектантския отдел „Архитектурен” към НИПК-София, и са служили в работата й в периода 1986-1996 г. Разпечатани са върху големи листи, като някои са съставна част от Градоустройствения план в момента на обнародването му – 1892 г., а други са планове за дворова или улична регулация на отделни квартали от периода 1899-1907 г., които са допълнително гласувани и добавени в плана. Всяка от скиците съдържа номерации на парцелите, които обхваща, като чертежът се застъпва зонално със съседните участъци в четирите посоки. Особено важна е означената и постоянно приета номерация на градските квартали (терените между четири улици). Към 1891 г. те са обособени и определени на 289 на брой. Постъпилите в музея скици обхващат градската площ, която се припокрива с днешната централна част на града. В лекторията ще се направи и съпоставка и с друг известен Градски план на източната част на града, възложен от Общинското управление на инж. Жозеф Ананиян и изготвен от него през 1880 г. Той изобразява разпределението на градските зони, квартали и улици непосредствено след Освобождението, но е ценен източник – с означенията на заварените обекти, за облика на Бургас от периода на Възраждането.\r\nЛекцията „Бургас в образи от ранните градоустройствени скици“ ще започне точно в 16.00 часа на 23 февруари, петък, в Изложбената зала на Историческия музей в Бургас (ул. „Лермонтов“ 31 – вход от ул. Георги Кирков).", "date": "2018.02.21", "title": "Бургас: Публична лекция на тема „Бургас в образи от ранните градоустройствени скици“ ще се проведе в Регионалния музей"}
{"url": "http://www.focus-news.net/news/2018/02/21/2491217/prof-veselka-deleva-natsionalen-tsentar-po-obshtestveno-zdrave-i-analiz-natsionalna-naredba-za-fiziologichni-normi-na-hraneneto-pokazva-vsichki-kriterii-po-otnoshenie-na-kolichestvoto-energiya.html", "text": "Национална наредба за физиологични норми на храненето показва всички критерии по отношение на количеството енергия в белтъци, мазнини, въглехидрати и минерали за всички възрастови групи от 0 до 75 години. Това съобщи проф. Веселка Делева от Национален център по обществено здраве и анализ по време на дискусионен клуб, посветен на проблемите в детското и ученическо хранене, предаде репортер на Радио „Фокус”-Пловдив. Наредбата е обнародвана преди две седмици. По думите и в това отношение у нас е извървян дълъг път през годините и вече имаме повече от три нормативни документа. Министерството на здравеопазването, съвместно с експертите на Национален център по обществено здраве и анализ още през 2008 година са разработили препоръки за здравословно хранене на населението. Науката по хранене и диететика е изключително сложна и се развива и усъвършенства непрекъснато на база на научни доказателства и практики в Европа, каза още проф. Веселка Делева.\r\nЦветана ТОНЧЕВА", "date": "2018.02.21", "title": "Проф. Веселка Делева, Национален център по обществено здраве и анализ: Национална наредба за физиологични норми на храненето показва всички критерии по отношение на количеството енергия"}
{"url": "http://www.focus-news.net/news/2018/02/21/2491208/tass-polskoto-pravitelstvo-vnasya-temata-za-germanskite-reparatsii-ot-vsv-v-evroparlamenta.html", "text": "Депутатите в Европейския парламент от управляващата в Полша партия „Право и справедливост“ имат намерение да инициират обсъждане на темата за получаването от страната на репарации от Германия за щетите, нанесени от нацистката армия по време на Втората световна война в Европейския парламент. Както съобщи в сряда „Полската печатна агенция“, за тази цел през следващата седмица те ще проведат в ЕП конференция под названието „Репарации от Втората световна война. Проблем за Германия днес“, предава ТАСС.\r\n„Важно е тази тема да бъде направена достояние на обществеността и да се покаже на по-широк кръг как се трактува положението на Полша и другите страни след Втората световна война, както и да се подчертаят проблемите около загубите на Полша“, заяви полският депутат Аркадиуш Муларчик, който се занимава с въпроса за репарациите в местния парламент. „Струва си да говорим за това на международно ниво, тъй като мащабът на загубите не е известен на широката публика“, добави той.\r\n„Уважаваме Германия като страна и като наш партньор в ЕС, нас ни обединява много, ако говорим за икономическата политика. Но имаме незатворени въпроси, които влияят на полско-немските отношения и те трябва да бъдат решени по цивилизован начин“, отбеляза полският депутат.\r\nОтговаряйки на критика, че разговорът за репарациите няма смисъл от гледна точка на международното право и само вреди на отношенията между двете страни, Муларчик посочи, че Германия до ден днешен изплаща обезщетения на жертвите на Холокоста. „Това са повече от 380 хил. евро годишно. И това не вреди на отношенията между Германия и Израел, а напротив, укрепва ги“, заяви той.\r\nПревод и редакция:", "date": "2018.02.21", "title": "ТАСС: Полското правителство внася темата за германските репарации от ВСВ в Европарламента"}
{"url": "http://www.focus-news.net/news/2018/02/21/2491220/sofiya-poluchi-151-mln-lv-ot-kabineta-borisov-3-za-oblagorodyavaneto-na-grada-obzor.html", "text": "Правителството отпусна безвъзмездно 151 млн. лв. за облагородяването на София. Това стана ясно преди началото на редовното правителствено заседание. МРРБ и Столична община сключиха договори за четири проекта за облагородяване на София, които се финансират по Оперативна програма „Региони в растеж\" 2014-2020 г. и са на обща стойност 173,5 милиона лева. От тях 151 милиона лева е безвъзмездната финансова помощ, а останалата част е съфинансиране от Столична община. \r\nЧетирите проекта са част от инвестиционната програма на София, финансирана с 280 млн. лв. по ОПРР. Предстои да се инвестира в обновяване на училища, детски градини, театър „София\", парка „Владимир Заимов\", „Западен парк\" и много други. Първият проект е за 46 млн. лв. за обновяването на „Граф Игнатиев\" и сърцето на града — Златна София. С 21 милиона ще бъдат преобразени любимите на софиянци „Граф Игнатиев\" с прилежащите улици и градинката на църквата „Св. Седмочисленици\", книжния пазар на пл. „Славейков\" и магазинчетата на площад „Джузепе Гарибалди\". Предвижда се ремонт на трамвайния релсов път, ще бъдат подменени настилки, ще се инвестира в допълнително осветление и озеленяване. \r\nНов облик ще добие и „Зона 4\", известна като Златна София. Наречена е така не само заради кубетата на „Св. Александър Невски\" и жълтите павета, но и заради емблематичните сгради, които се намират в района. Това са църквата \"Св. София\", паметникът на Цар Освободител, Синодалната палата, паметникът на Васил Левски, „Квадрат 500\" и други. С европейски средства тази забележителна част на София ще бъде напълно обновена и ще запази мястото си на притегателен център за гостите на града. Инвестицията в Златна София е 25,1 млн. лв. Вторият проект е за 125,5 млн. лв., с които ще се финансира изпълнението на втората фаза от проекта за интегриран градски транспорт. Той включва рехабилитация на трамвайни линии, доставка на нови 13 нископодови трамвайни мотриси и надграждане на интелигентната система за управление на трафика и съществуващата система за информация на пътниците в реално време. Предстои да започнат дейностите по рехабилитация на линията по бул. „Цар Борис III\" от кв. „\"Княжево\" до Съдебната палата. По останалите два проекта ще бъдат изградени три Дневни центъра за подкрепа на деца с увреждания и техните семейства, в които има условия за рехабилитация, образование и най-важното - за социални контакти. Отделно ще се правят и два Центъра за обществена подкрепа. За удобство на гражданите социалните обекти ще са в различни части на София - кв. „Надежда\", „Хаджи Димитър\" и „Горна баня\". \r\nЩе бъде ремонтиран и преустроен бившият Дом за деца, лишени от родителски грижи в кв. „Драгалевци\", и в него ще бъдат създадени Дневен център за деца с множествени увреждания и Център за обществена подкрепа. Йорданка Фандъкова уточни, че първите спирки с видеонаблюдение ще бъдат по линията на трамвай №5, а също така и приоритизация на трамвая пред останалия транспорт - на всички светофари, през които преминава трамвай №5 ще има възможност да се дава предимство на трамвая. Фандъкова отбеляза, че това са 13 нови трамвая, като голяма част от тях се надява да бъдат доставени до края на годината. \r\nМинистърът на регионалното развитие и благоустройството Николай Нанков допълни, че отпуснатите 151 млн. лв. за София се връзват по адекватен и обективен смисъл с всички приоритети на правителството. Според него това са най-видимите проекти за софиянци, които ще имат изцяло нов облик за жителите и гостите на София. \r\nПремиерът Бойко Борисов призова Столична община да помисли да направи скъпа зона в центъра и който иска да се разхожда с колата из града, да плаща повече. „Така както цяла Европа – който иска сам човек да се разхожда с колата из града, трябва да си плаща повече, защото замърсява и въздуха повече. Тези пари трябва да отидат в места, където да свалим хората от автомобилите. Не стига, че е по-евтино и бързо, но и 100% екологично чисто“, обясни Борисов. По думите му 151 млн. лв. са много пари и то за едни от любимите места на софиянци, след „Витошка“, която е станала „прекрасна“. „Едно време, като станах кмет, най-младият тролей беше по-стар от мен, да не говорим за трамваите, нямаше нито един. Но автобусите от Орлов мост, особено бяха видни по „Цариградско шосе“, като тръгваха до „Плиска“ – черен дим. Също бяха стари „Икарус“ и нямаше нищо ново“, коментира премиерът. По думите му сега всичко е обновено и то по най-високи стандарти. \r\nПред журналисти Фандъкова уточни, че на този етап не мисли за поскъпване на платената зона за паркиране в центъра на столицата. По думите ѝ краткосрочните мерки при по-сериозни замърсявания включват и забрана за влизане в някои от зоните. „Рестрикциите биха могли да включат и по-скъпа зона за паркиране. На този етап не мислим за това. Знаете, че се разширяват зоните за платено паркиране. Тази мярка с ограничението във времето сама по себе си също е рестриктивна за автомобилите“, каза още Йорданка Фандъкова. \r\nЛюба АЛЕКСИЕВА", "date": "2018.02.21", "title": "София получи 151 млн. лв. от кабинета „Борисов“ 3 за облагородяването на града (ОБЗОР)"}
{"url": "http://www.focus-news.net/news/2018/02/21/2491221/plovdiv-75-e-ravnishteto-na-bezrabotitsa-v-asenovgrad.html", "text": "7,5 % е равнището на безработица в Асеновград по последни данни от началото на февруари. Това съобщиха за Радио „Фокус“ – Пловдив от дирекция „Бюро по труда“ – Асеновград. Общият брой безработни, регистрирани в дирекцията, е 2062 души. В сравнение със същия период на миналата година, когато са били 2182 души, броят им е намалял с 5,5 %. Жените продължават да са по-голяма част от безработните – 63,1 %. Лицата без квалификация съставляват 54,6 % от регистрираните. Средният престой на 1 лице на борсата е 10,5 месеца.\r\nПродължителността на безработица в Асеновград е 8,8 месеца. Продължително безработните, тоест регистрирани повече от 1 година в Бюрото по труда, са 7,5 % от общия брой на регистрираните. Регистрирани повече от 24 месеца са 15.7 % от безработните. От общо 109 души, постъпили на работа през януари, 73 са с посредничеството на Дирекция „Бюро по труда“ – Асеновград.\r\nТони МИХАЙЛОВ", "date": "2018.02.21", "title": "Пловдив: 7,5 % е равнището на безработица в Асеновград"}
{"url": "http://www.focus-news.net/news/2018/02/21/2491222/nimh-utre-na-mnogo-mesta-shte-ima-prevalyavaniya-ot-dazhd-v-severna-balgariya-i-planinskite-rayoni-ot-dazhd-i-snyag.html", "text": "През следващото денонощие времето ще се задържи почти без промяна. Ще бъде облачно на много места с превалявания от дъжд, а в Северна България и планинските райони от дъжд и сняг. Почти без валеж, в следобедните часове и с разкъсвания на облачността, ще бъде времето над Югозападна България. Ще продължи да духа слаб, в Дунавската равнина и Източна България умерен североизточен вятър. Минимални температури между 0° и 5°, максимални между 1° и 6°, в югозападните райони до 10-11°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Христо Христов.\r\nАтмосферното налягане ще бъде по-ниско от средното за месеца и през деня ще се задържи почти без промяна.\r\nНад Черноморието ще бъде облачно с превалявания от дъжд. Ще духа умерен североизточен вятър. Максималните температури ще бъдат 6°-7°. Температурата на морската вода е 7°. Вълнението на морето ще бъде 3 бала.\r\nВ планините ще бъде облачно, на много места със превалявания от сняг. Разкъсвания на облачността ще има над масивите от Югозападна България. Ще духа умерен югоизточен вятър, по най-високите върхове на Рила и Пирин юг-югозападен, но през деня постепенно ще отслабне. Максималната температура на височина 1200 метра ще е около 1°, на 2000 метра минус 2 – минус 3°.\r\nВ петък и събота ще преобладава облачно време, почти без валежи. Вятърът ще бъде от изток-югоизток, слаб. Температурите ще останат без съществена промяна – минималните между минус 1° и 4°, максималните – предимно между 2° и 7°. През нощта срещу неделя отново ще започнат валежи, а в неделя и ще се усилят. Вятърът ще се ориентира от североизток, ще се усили до умерен и с него ще нахлува студен въздух. Дъждът в повечето райони ще премине в сняг, повече като количество ще са валежите в Западна България.", "date": "2018.02.21", "title": "НИМХ: Утре на много места ще има превалявания от дъжд, в Северна България и планинските райони – от дъжд и сняг"}
{"url": "http://www.focus-news.net/news/2018/02/21/2491207/sluzhiteli-na-glavna-direktsiya-ohrana-i-nadzirateli-ot-zatvora-vav-varna-otnovo-se-sabraha-na-protest-pred-sadebnata-palata-v-grada.html", "text": "Служители на Главна дирекция „Охрана“ и надзиратели от затвора във Варна отново се събраха на протест пред Съдебната палата на пл. \"Независимост\" в града, предаде репортер на Радио „Фокус“ – Варна. Основните искания на протестиращите са за приравняване на трудовото им възнаграждение с това на служителите в МВР, изравняване на специфичните условия на труд с тези на МВР, както и подобряване условията на труд. Златан Богоев, сътрудник по охрана в Областна дирекция „Охрана“ – Варна, изказа възмущението си от отношението на Министерството на правосъдието и Министерството на финансите към служителите на Главна дирекция „Охрана“, служителите от местата за лишаване от свобода и следствените арести. \r\n„Чудя се защо се прави този двоен стандарт в сектор „Сигурност“ и не мога да намеря логично обяснение. Ние също работим с този криминален контингент, с който работят колегите от МВР, охраняваме съдебните сгради, охраняваме магистрати, служителите в тези сгради, хората, които са ангажирани с целия съдебен процес. И наистина си задавам въпроса защо се прави този двоен стандарт, кой има полза от това – обществото, гражданите, самите служители или престъпниците“, отбеляза Златан Богоев. По думите му в дирекцията има недостиг на хора и е необходимо увеличаване на състава. \r\nВторият протест, който се организира от Синдикат \"Охрана\", бе подкрепен от Синдиката на служителите в затворите в България. Първият протест пред Съдебната палата в града се проведе на 31 януари. На 23 февруари предстои протест на надзирателите, който ще се проведе в района на затвора. Синдикатът на служителите в затворите в България настоява за изравняване на социалния статут и възнагражденията на служителите в сектор „Сигурност“ и преустановяване на дискриминационното третиране на служителите на Главна дирекция „Изпълнение на наказанията“ и Главна дирекция „Охрана“. \r\nМарияна ВАЛЕНТИНОВА", "date": "2018.02.21", "title": "Служители на Главна дирекция „Охрана“ и надзиратели от затвора във Варна отново се събраха на протест пред Съдебната палата в града"}
{"url": "http://www.focus-news.net/news/2018/02/21/2491225/smolyan-prieha-predlozhenie-za-oblastna-zdravna-karta-saobrazeno-sas-spetsifichnite-nuzhdi-na-oblastta.html", "text": "Под председателството на областния управител Недялко Славов се проведе заседание на Комисията за изработване на Областна здравна карта на област Смолян, съгласно Заповед № РД-02-34/29.01.2018г. на министъра на здравеопазването Кирил Ананиев. Това съобщиха от пресцентъра на Областна администрация – Смолян. Славов откри заседанието с призив към членовете на Комисията за конструктивен диалог, който да доведе до балансирано и разумно решение, отговарящо в максимална степен със специфичните потребности на региона и методическите указания.\r\nВ представеният анализ на състоянието на здравеопазването в област Смолян, директорът на РЗИ – д-р Мими Кубатева наблегна върху направената оценка на потребностите. Според анализа броят на леглата за активно и интензивно лечение в многопрофилните болници в област Смолян не се използва оптимално и не е пряко свързан с повишаване качеството на здравните услуги в региона. По-важно е осигуряване на достъп до медицинска помощ на хората от малките и отдалечените места, оптимизиране на спешната, доболничната медицинска помощ, дългосрочната грижа към пациентите, продължителното лечение.\r\nВсички тези фактори са отчетени и в приложенията към Областната здравна карта са направени предложения, касаещи преструктуриране и въвеждане на нови дейности, с цел подобряване и оптимизиране на медицинското обслужване в областта. Сред тях са: оптимизиране броя на леглата в многопрофилните болници за активно лечение в областта, развитие на дейностите в болничните заведения за дългосрочна грижа за пациента, легла за продължително лечение и палиативни грижи, разкриване на отделение по онкология в областната многопрофилна болница, развитие на неотложната медицинска помощ, денонощна дентална помощ, непрекъснат достъп на населението до лекарствени средства, развитие на телемедицината и на интегрираните медико-социалните услуги за подобряване достъпа на отдалечените населени места до медицинска помощ, организиране на санитарна авиация с хеликоптер в Девин, която да обслужва Смолян, Чепеларе и Девин, и при бедствени ситуации – цялата област.\r\nИзвън предвиденото в методическите указания, се предлага да бъдат заложени в здравната карта 76 практики за първична помощ, вместо предвидените 73 по методика, съобразно специфичните условия на региона. По отношение на специализираната извънболнична медицинска помощ допълнително се предлага да се включат специалисти по анестезиология и интензивно лечение, специалисти по медицинска онкология, клинична хематология, неврохирургия, инфекциозни болести, детска кардиология, детска психиатрия. Допълнителни специалисти по акушерство и гинекология, ревматология, ортопедия и травматология, психиатрия, физикална и рехабилитационна медицина, по вътрешни болести, параклинични специалисти.\r\nОтносно броят на леглата за активно и интензивно лечение в Проекта за Областна здравна карта се предвижда съвсем минимална рестрикция на броя болнични легла – от 1027 легла на 979, с 48 легла по-малко като цяло. Областният управител отбеляза, че при определяне броя на леглата е по-важно достигане на оптимума, който да гарантира добра използваемост, а в приложенията към Проекта за ОЗК са застъпени дейности, които ще допринесат за подобряване достъпа и качеството на медицинските услуги за региона. „Предложението е разумно, балансирано, гарантира запазване на всички отделения в лечебните заведения и дейности. То спазва методическите указания, като отчита особеностите на областта и специфичните нужди от здравни услуги на населението.”, коментира Славов. Директорът на РЗОК-Смолян – д-р Кузман Гелов припомни, че броят на леглата е общ за областта. Всяко лечебно заведение може в рамките на работния ден, месец или година да ги промени. Не трябва да има притеснения относно лимитирането на дейностите за региона, защото през изминалата година са използвани при пълна заетост не повече от 75-78 %.\r\nС пълен консенсус Комисията прие предложеният Проект за изготвяне на Областна здравна карта на област Смолян. В заключителната част на заседанието, областният управител повдигна темата за иницииране на профилактични кампании по населените места, отбелязвайки, че има необходимост и потребност от подобен подход: „Много ми се иска през 2018-та година 4-те лечебни заведения на територията на областта да могат да организират поне по две профилактични кампании за регионите, които обслужват. Ние констатираме голяма потребност от това специалистите да отидат на място, при хората, да провокират интерес за профилактични прегледи, което значително ще намали заболеваемостта.” Славов отвори темата, като изрази готовност за организиране на специална среща, на която да бъде обсъден въпросът обстойно и евентуално изготвен календар за провеждане на профилактичните кампании в областта.", "date": "2018.02.21", "title": "Смолян: Приеха предложение за Областна здравна карта, съобразено със специфичните нужди на областта"}
{"url": "http://www.focus-news.net/news/2018/02/21/2491224/stara-zagora-sgradata-na-obshtina-kazanlak-shte-bade-remontirana-kato-shte-badat-vavedeni-vsichki-neobhodimi-merki-za-dostapna-sreda.html", "text": "Предстои сградата на Община Казанлък да бъде ремонтирана, като ще бъдат въведени всички необходими мерки за достъпна среда, каза за Радио „Фокус“ кметът Галина Стоянова. Тя поясни, че това ще бъде изпълнено в рамките на проект на Община Казанлък по Програма „Красива България“, който вече е получил одобрение. В рамките на проекта Община Казанлък като сграда ще въведе всички мерки за достъпна среда, които касаят изграждането на асансьори и подходи, и вътрешен ремонт, който да бъде в полза на всички граждани, които посещават сградата. „Много трудно се дават средства и се одобряват проекти, които са свързани със сгради публична общинска собственост, в които трябва да се помещават администрациите. По-скоро се подкрепят проекти, които са свързани със социалната, образователната и здравната сфери“, поясни Стоянова, като подчерта помощта, оказана в случая от депутата от Казанлък Борис Кърчев. \r\nСлавяна ГАЙДАРОВА", "date": "2018.02.21", "title": "Стара Загора: Сградата на Община Казанлък ще бъде ремонтирана, като ще бъдат въведени всички необходими мерки за достъпна среда"}
{"url": "http://www.focus-news.net/news/2018/02/21/2491223/protothema-erdogan-e-izrazil-podkrepata-si-za-makedoniya-v-spora-za-imeto-s-gartsiya.html", "text": "Президентът на Македония Георге Иванов е изразил благодарността си към турския си колега Реджеп Таийп Ердоган за подкрепата на Анкара в спора за името между Скопие и Атина, като това се е случило по време на посещението на македонския държавен глава в Турция, предава електронното издание на гръцкия вестник Protothema.\r\nПо време на взаимната пресконференция след срещата между двамата, Ердоган е подчертал, че с воля и от двете страни, те могат да постигнат разрешение на спора. Иванов, от своя страна, е благодарил на турския си колега за позицията му по спора за името и е изразил позиция, че е неприемливо за една страна да обсъжда правото си на самоопределение с друга държава в 21 век, като според неговите думи, това право „е гарантирано в Устава на ООН“.\r\n„Спорът за името трябва да бъде разрешен в рамките на ООН“, е заявил Иванов, като е добавил, че „обсъждането на теми като идентичността, езика и Конституцията на Република Македония не помагат, а по-скоро усложняват процеса на намиране на решение“. Македонският държавен глава е изразил възторга си от това, че президента Ердоган е показал разбиране към тези позиции по време на визитата му в Анкара.\r\nОт своя страна, Ердоган е заявил, че Турция е била първата страна, която е признала Македония под конституционното й име. „Ние първи признахме конституционното име „Република Македония“. Това, в което вярвахме тогава, го вярваме и днес. Турция никога не действа двусмислено в дипломацията. След като веднъж сме взели решение, ние не се отказваме от него, дори и да умрем“, заяви турският президент, като подчерта, че отделно от признаването на конституционното име на държавата, Турция е била и първата страна, изпратила посланик в Скопие.\r\nПревод и редакция:", "date": "2018.02.21", "title": "Protothema: Ердоган е изразил подкрепата си за Македония в спора за името с Гърция"}
{"url": "http://www.focus-news.net/news/2018/02/21/2491227/angela-merkel-za-imeto-za-tova-ne-tryabva-da-se-govori-na-preskonferentsii-a-samo-pri-zatvoreni-vrata.html", "text": "Премиерът на Македония Зоран Заев е на посещение в Берлин, заедно с министъра на отбраната на страната Радмила Шекеринска, вицепремиерът по европейските въпроси Буяр Османи, външният министър Никола Димитров, където те се срещнаха с канцлера на Германия Ангела Меркел, която смята, че спорът за името е най-близко до разрешение, от когато и да било, предава скопският телевизионен канал „ТВ Алфа“.\r\nНа въпросът кога се очаква интеграцията на Македония в ЕС и НАТО, германският канцлер е отговорила неопределено, че това не е въпрос на време, а въпрос на бързината, с която Скопие ще изпълни условията и ще достигне зрелостта за присъединяване. \r\nОт „ТВ Алфа“ припомнят, че Македония изпълнява изцяло условията за членство в НАТО от 2008-а година, а от следващата – 2009-а – тя има препоръка за започване на преговори с ЕС, която е изчезнала поради започналата тогава криза между македонското правителство и опозиция. \r\nПревод и редакция:", "date": "2018.02.21", "title": "Ангела Меркел за името: За това не трябва да се говори на пресконференции, а само при затворени врата"}
{"url": "http://www.focus-news.net/news/2018/02/21/2491229/veliko-tarnovo-kmetat-daniel-panov-se-sreshtna-s-britanskiya-poslanik-ema-hopkins-i-britanskata-obshtnost-v-oblastta.html", "text": "Кметът на община Велико Търново Даниел Панов се срещна с британския посланик Н. Пр. Ема Хопкинс, както и с британската общност в Старата столица, общината и областта, съобщиха от пресцентъра на Общината. Панов посочи, че отношенията между общината, посолството и гражданите на Обединеното кралство са много добри и ползотворни. „Благодаря ви, че обогатявате културния живот на Велико Търново и населените места, в които са вашите домове, че участвате в празниците и организирате собствени събития. Особено впечатлен съм от уменията ви бързо да се сприятелявате с местните жители“, обърна се Панов към британците. \r\nСрещата обхвана различни въпроси, свързани с последиците от Брекзит, с процедурите за получаване на българско гражданство и др. Дискутирана бе и темата за бъдещата магистрала Русе – Велико Търново и отстоянието на трасето от с. Хотница. Даниел Панов обясни, че твърденията как пътят щял да „виси“ над селото са недостоверни. Той посочи, че на провелото се обществено обсъждане на оценката за въздействие върху околната среда е станало ясно, че са предвидени шумоизолиращи и защитни съоръжения, а самато трасе ще бъде на достатъчно разстояние от Хотница. \r\nПосланик Ема Хопкинс благодари за гостоприемството и съдействието за срещата с британската общност. Кметът Даниел Панов я запозна с мащабната ремонтна дейност и подобряването на градската среда във Велико Търново, както и с предстоящото обявяване на международен конкурс за проектиране на новия център на града върху територията на старото военно училище. \r\nВ Община В. Търново бе проведено и съвместно заседание с Комисията за борба с трафика на хора и Център „Амалипе“. Срещата бе открита от Ема Хопкинс и заместник-кметът Ганчо Карабаджаков. Темата на заседанието бе свързана с превенцията на трафика на хора с цел трудова експлоатация.", "date": "2018.02.21", "title": "Велико Търново: Кметът Даниел Панов се срещна с британския посланик Ема Хопкинс и британската общност в областта"}
{"url": "http://www.focus-news.net/news/2018/02/21/2491215/kyustendil-na-tozi-etap-v-obshtina-dupnitsa-ne-sa-postapvali-predlozheniya-otnosno-vavezhdane-na-kameri-za-videonablyudenie-v-detskite-gradini.html", "text": "На този етап в Община Дупница не са постъпвали предложения относно въвеждане на камери за видеонаблюдение в детските градини. Това съобщиха за Радио „Фокус” – Кюстендил от Община Дупница. Общината има възможност за провеждане на анкета сред преподаватели и родители относно темата, но към момента липсва интерес от страна на родителите. Не са постъпвали и оплаквания от упражнено насилие върху деца. За да бъдат поставени видеокамери в спалните помещения и занималните е необходимо съгласието на 100% от родителите. Ако директорите информират общинските експерти, че има заявен интерес към видеонаблюдение, тогава ще бъде проведено и допитване до родителите.\r\nВенцеслав ИЛЧЕВ", "date": "2018.02.21", "title": "Кюстендил: На този етап в Община Дупница не са постъпвали предложения относно въвеждане на камери за видеонаблюдение в детските градини"}
{"url": "http://www.focus-news.net/news/2018/02/21/2491228/plovdiv-blizo-30-roditeli-ot-grada-izlyazoha-na-protest-sreshtu-nasilieto-v-detskite-gradini-i-uchilishtata.html", "text": "Близо 30 родители от Пловдив излязоха на протест срещу насилието в детските градини и училищата, предаде репортер на Радио „Фокус“ - Пловдив. Протестът премина под надслов „Не на насилието в детските градини и училищата“. Поводът за протеста са зачестените случаи на физически и психически тормоз на децата в детските градини. Част от исканията на протестиращите са мандатност на директорите на детските градини и училищата както и на началниците на регионалните управления на образованието и на общинските просветни отдели. „Мандатността на директорите ще им даде възможност да се доказват, ще ги накара да бъдат предприемчиви, да бъдат инициативни. Един директор трябва да има стимул, за да развива съответната институция. Много от тях се чувстват като феодали, държат се зле с учители, родители и деца. Ситуацията може да се промени, ако даденият човек знае, че след четири години отново отива на конкурс. Осен това ще назначава добрите учители, а не тези, които са му удобни“, каза организаторът на протестите Васил Николов, председател на Национален инициативен комитет за качествена и иновативна образователна система. „Модерният начин на управление е да се търси решение на проблемите с всеобщи усилия, както на родителите, така и на институциите“, коментира Васил Николов.\r\nПротестиращите са единодушни, че във всяка детска градина и училище трябва да има поставени видеокамери. Протести ще има до края на месец февруари и в градовете Стара Загора, Хасково и Русе.", "date": "2018.02.21", "title": "Пловдив: Близо 30 родители от града излязоха на протест срещу насилието в детските градини и училищата"}
{"url": "http://www.focus-news.net/news/2018/02/21/2491230/kyustendil-otborno-sastezanie-po-sportna-tabla-za-hora-s-uvrezhdaniya-se-provede-v-grada.html", "text": "Отборно състезание по спортна табла за хора с увреждания се проведе в Кюстендил. Това съобщи за Радио „Фокус” – Кюстендил Кънка Витова, председател на спортен клуб за хора със зрителни увреждания „Пауталия спорт”. По думите й състезанието е посветено на годишнината от обесването на Васил Левски. „В него участваха два отбора от спортния клуб и по един отбор от клуба на инвалида в града и от Дом за възрастни хора с физически увреждания „Ильо Войвода”. Отборите бяха от по трима души и се игра всеки отбор срещу всеки. Състезанието е традиционно за града, провежда се на разменни гостувания”, каза Кънка Витова. По думите й предметни награди са получили отличените състезатели в отборното състезание по спортна табла за хора с увреждания. На първо място се е класирал отборът на клуба на инвалида в Кюстендил, следван от двата отбора „Пауталия“ и „Руен“, които са към спортния клуб „Пауталия спорт”. Отборът от Дом за възрастни хора с физически увреждания е останал на четвърто място.\r\nВенцеслав ИЛЧЕВ", "date": "2018.02.21", "title": "Кюстендил: Отборно състезание по спортна табла за хора с увреждания се проведе в града"}
{"url": "http://www.focus-news.net/news/2018/02/21/2491231/varna-124-signala-za-rodili-nepalnoletni-mayki-sa-postapili-v-otdela-za-zakrila-na-deteto-v-grada-ot-rodilnite-otdeleniya-prez-2017-g.html", "text": "През изминалата 2017 от родилните отделения в отдела за закрила на детето във Варна има постъпили общо 245 сигнала, от които 124 случая са свързани с родили непълнолетни майки. Това каза в интервю за Радио „Фокус“ – Варна Анна Конукова, ръководител на отдел „Закрила на детето“ към Дирекция „Социално подпомагане“ – Варна. Според местоживеенето на непълнолетните майки – 78 са от други населени места и сигналите са препратени до съответните дирекции за оценка, а 46 живеят на територията на община Варна. От тези 46 сигнала, след направената оценка на риска за непълнолетната родилка и новородените бебета, са предприети само спрямо 9 деца мерки за закрила „Подкрепа в семейна среда“. \r\nМарияна ВАЛЕНТИНОВА", "date": "2018.02.21", "title": "Варна: 124 сигнала за родили непълнолетни майки са постъпили в отдела за закрила на детето в града от родилните отделения през 2017 г."}
{"url": "http://www.focus-news.net/news/2018/02/21/2491233/zoya-nacheva-darzhaven-arhiv-smolyan-koronata-v-zhivota-na-hristo-karamandzhukov-e-izdavaneto-na-spisanie-rodopa.html", "text": "Христо Караманджуков е учителят, издателят, общественикът, когото спокойно можем да поставим в пантеона на онези родопчани, които посветиха своя живот и дейност за благото и просперитета на своята любима планина. Това каза в интервю за Радио „Фокус“ – Смолян директорът на Държавен архив – Смолян Зоя Начева, по повод 66-годишнината от смъртта на видния родопчанин. „Близо четвърт век, без прекъсване от 1921 г. до 1947 г., той издава народоучното списание “Родопа”. Няма друго родопско издание с такова дълго съществуване. Само това да беше направил през своя живот, заслугите му нямаше да бъдат по-малко, защото Христо Караманджуков и списание “Родопа” представляват едно неразривно свързано цяло. След изданията на Стою Шишков и Васил Дечев, то е най-голямото по значимост и всеобхватност родопско периодично издание. И учен, и грамотен и неграмотен, и млад и стар, и християнин и мохамеданин ще намерят в него по нещо интересно за себе си“, поясни Начева. По думите й списанието е енциклопедия, летопис на общородопската действителност по онова време с всичките й лъкатушения и разнообразие. Христо Караманджуков е редактор, издател и разпространител на списанието, издържа го със свои средства и от събраните абонаменти. Затова то е смисълът на неговия живот, с него е живял и изразявал болките и радостите на родопското население, отбеляза Начева. „Караманджуков е душата на списанието. Чрез него общувал с целия Родопски край, откъдето имал дописници, съдружници и сподвижници. „Короната” на неговия живот е издаването на списание “Родопа”, което е една енциклопедия на живота в Родопите в средата на ХХ век“, обобщи Начева.\r\nНели ГЕРГЬОВСКА", "date": "2018.02.21", "title": "Зоя Начева, Държавен архив – Смолян: „Короната“ в живота на Христо Караманджуков е издаването на списание „Родопа“"}
{"url": "http://www.focus-news.net/news/2018/02/21/2491251/aktsenti-v-sutreshniya-blok-dobro-utro-balgariya-na-radio-fokus-za-22-fevruari.html", "text": "Европейският парламент гласува за премахването на някои ограничения за трансгранично онлайн пазаруване и геоблокирането. Какви са потребителските права в европейски мащаб? По темата ще разговаряме с председателят на Комисията за защита на потребителите (КЗП) Димитър Маргаритов. В минутите след 8.00 часа продължаваме и с политическа тема – парламентът прие искането на ГЕРБ за оставка на Валери Жаблянов и го отстрани от поста зам.-председател на парламента. Отново остри реплики по време на дебатите в Пленарна зала. Какво се случва на политическата сцена? Докъде биха стигнали тези скандали? Анализ по темата ще направим с политолога Борис Попиванов. В дните от 22 до 25 февруари Ямбол отново ще бъде епицентър на Международния маскараден фестивал „Кукерландия“. Какво включва програмата на фестивала за тази година? Колко състава ще участват? Разговора си ще продължим с кмета на Ямбол Георги Славов. В минутите след 9.00 часа колегата от Радио „Фокус“ – Пирин Кристина Миткова ще ни разкаже и за Народно читалище \"Н. Вапцаров\" – Благоевград, което се гради върху принципите на демократизма и доброволността. Освен това Народно читалище \"Йордан Йовков - 1870 г.\" в Добрич представя в следващите седмици любопитна фотоизложба, която ще обогати познанията по етнография на всеки посетител. Повече за съдържанието на изложбата ще разберем от кореспондента ни от Добрич Жулиета Николова. \r\nТези и още теми в „Добро утро, България“ от 6.00 до 10.00 часа с водещ  Деница Узунова.", "date": "2018.02.21", "title": "Акценти в сутрешния блок „Добро утро, България“ на Радио „Фокус“ за 22 февруари"}
{"url": "http://www.focus-news.net/news/2018/02/21/2491232/tass-cheshkite-sotsialdemokrati-sa-reshili-da-vlyazat-v-pravitelstvoto-na-andrey-babish.html", "text": "Председателят на Чешката социалдемократическа партия (ЧСДП) Ян Гамачек е изразил предварителното си съгласие за присъединяване на партията към правителството на Андрей Бабиш, по време на състоялата се в сряда среща с ръководството на „Акцията на недоволните граждани (АНО) на Бабиш, предава ТАСС.\r\n„Преговорите с АНО за възможно сътрудничество на правителствено ниво ще продължат и през следващата седмица“, е заявил Гамачек. „Засега не сме говорили за разпределението на министерските кресла и не сме обсъждали конкретни кандидатури. Говорихме основно за програмата на правителството“.\r\nОкончателното решение за възможно участие на социалдемократите в бъдещо правителство трябва да бъде взето от всички членове на ЧСДП. По този въпрос през април ще бъде проведен общопартиен референдум.\r\nПревод и редакция:", "date": "2018.02.21", "title": "ТАСС: Чешките социалдемократи са решили да влязат в правителството на Андрей Бабиш"}
{"url": "http://www.focus-news.net/news/2018/02/21/2491252/darzhavata-i-biznesat-rabotyat-po-11-merki-za-liberalizatsiyata-na-energiyniya-pazar-obzor.html", "text": "Държавата и бизнесът работят по 11 мерки за либерализацията на енергийния пазар. Това стана ясно на брифинг в Министерския съвет след срещата на бизнеса с премиера Бойко Борисов във връзка с поскъпването на електроенергията. Депутатът от ГЕРБ и председател на енергийната комисия Делян Добрев заяви, че почти окончателно са готови законодателните промени, като става въпрос за промяна в около 100 текста в Закона за енергетиката. Той изрази надежда до края на следващата седмица да имат окончателните текстове по промените в Закона за енергетиката. По думите му сега се прави следващата крачка в посока либерализация на пазара и реформа в енергетиката с участието на работодателските организации в България. Добрев уточни, че обсъжданите мерки са 11, като 4 от тях касаят законодателни промени.\r\nПредседателят на Управителния съвет (УС) на Асоциация на индустриалния капитал в България (АИКБ) Васил Велев допълни, че ако досега е била оранжева степента на готовност за протести, сега преминават в жълта. „Това бе поредната среща след ненормалното увеличение на цените на ел. енергия на т.нар. свободен пазар, на която бизнесът договори с правителството изпълнение на стъпките за либерализиране на пазара. Разчетите са за една по-сериозна крачка напред в сила от 1 юли, следващият регулаторен период, за което трябва да се свърши много работа през оставащите месеци. В по-голямата част от поставените въпроси имаме съгласие и се движим в добро темпо. Всичко това ни прави и по-големи оптимисти“, коментира Велев. По думите му има индикации от пазара, че се променя и пазарното поведение. „Ако преди 2 месеца офертите към малките предприятия бяха за цени между и 90 и 125 лв. за мегаватчас, сега вече са за цени между 83 и 100 лв. Има още много сериозни резерви. Има и промени в поведението на продавачите на ел. енергия. Тази практика се надяваме да се задълбочи и да се стигне до това, което пазарът очаква. Разбира се, генералното решение идва с приключване на договорите с американските централи, за което очакваме по-енергични усилия от МС и Министерство на енергетиката и с изкарването на борсата на много и независими продавачи, а не както е сега – двама продавачи продават над 90% от ел. енергията“, допълни той. Според него, когато има много независими продавачи, за това ще следи пазарът. „Планираме следваща среща през следващата седмица по това време, на която да се отчете напредъкът“, каза още Васил Велев. \r\nЗам.-председателят на Българската стопанска камара (БСК) Камен Колев посочи, че ефектът от предложените мерки, които са обсъдили с правителството, ще се изразят в едно допълнително количество електроенергия, което ще излезе на свободния пазар. По думите му това е произведеното от ВЕИ с мощност над 5 мегавата и ефективното високо комбинирано производство. Колев посочи, че общото количество на тази допълнителна електроенергия ще бъде около 4 тераватчаса. Според него в същото време на свободния пазар ще се появят и нови потребители – това са електроразпределителните дружества, които ще консумират приблизително същите количества. По думите му в крайна сметка ще се повиши ликвидността на свободния пазар, а оттам ще се получи и тази прозрачност, която преследват. \r\nСпоред него в резултат на това ратифициране, което ще стане тази седмица, ще се въведат правила и изисквания, които ще ограничат възможностите за манипулиране на пазара за използване на информацията за търговски нужди и въобще злоупотребите на пазара. Агенция „Фокус“ припомня: На 6 февруари се проведе първата среща при премиера Бойко Борисов, на която бяха договорени спешни мерки за дълбоки реформи в енергетиката. Част от тях предвиждат топлофикации, когенерации, заводски централи и ВЕИ-та над 5 мегавата да излязат на свободния пазар, електроразпределителните дружества да изкупуват технологичните загуби на ел. енергия, а договорите с \"американските централи“ да бъдат прекратени. Инициативата за срещите дойде, след като на 5 февруари (понеделник) от петте национално представителни организации на работодателите настояха министърът на енергетиката Теменужка Петкова да подаде оставка заради поскъпването на електроенергията за индустрията и „неспособността й да се справи с проблемите в сектора“. Разговорите между бизнеса и правителството ще продължат и следващата седмица в сряда.\r\nЛюба АЛЕКСИЕВА", "date": "2018.02.21", "title": "Държавата и бизнесът работят по 11 мерки за либерализацията на енергийния пазар (ОБЗОР)"}
{"url": "http://www.focus-news.net/news/2018/02/21/2491216/kathimerini-sondazhite-za-gaz-okolo-kraybrezhieto-na-kipar-shte-prodalzhat-vapreki-opozitsiyata-na-turtsiya.html", "text": "Президентът на Кипър Никос Анастасиадис заяви, че проучванията за природен газ ще продължат според плановете въпреки силната опозиция на Турция и отделянето на кипърските турци в отделно държавно образувание, пише електронното издание на гръцкия вестник Kathimerini.\r\nАнастасиадис посочи в сряда, че потенциалното богатство от новите газови находища ще бъде разпределено справедливо между гражданите на Кипър, след като островът се обедини отново. Според неговото мнение, доходите от газа ще бъдат отделяни в държавен фонд, който предстои да бъде открит.\r\nКипърският държавен глава отново повтори призива си за продължаване  на мирните преговори, при условие, че Турция спре да възпрепятства сондажите край югоизточното крайбрежие на острова.\r\nKathimerini припомня, че турски военни кораби продължават да блокират доставянето на сондата на италианската компания ENI до мястото, където тя трябва да продължи проучванията си за природен газ.\r\nПривежда се и позицията на Турция, че сондажите не взимат предвид правата на кипърските турци над ресурсите на острова.\r\nПревод и редакция:", "date": "2018.02.21", "title": "Kathimerini: Сондажите за газ около крайбрежието на Кипър ще продължат въпреки опозицията на Турция"}
{"url": "http://www.focus-news.net/news/2018/02/21/2491256/stara-zagora-darenie-ot-federalnata-sluzhba-za-zashtita-na-naselenieto-na-shveytsariya-poluchi-dobrovolnoto-formirovanie-avariyno-spasitelna-grupa-na-obshtina-kazanlak.html", "text": "Екипировка, помпа за теглене на вода от водоизточници при гасене на пожари, предимно горски и полски, крик за повдигане при различни ситуации получи като дарение доброволното формирование „Аварийно-спасителна група“ на Община Казанлък, каза за Радио „Фокус“ ръководителят на формированието Слави Иванов. Той поясни, че дарението е направено от Федералната служба за защита на населението на Швейцария, със съдействието на Национално сдружение на общините в Република България. „Бе направен подбор на формированията в общините и нашето бе едно от избраните. То е благодарение на активността на нашето формирование през 2017 година. Ние давахме съвместни дежурства с Районна служба пожарна безопасност и защита на населението, организирахме обучения и презентации пред ученици от община Казанлък. Това е причина дарението да бъде получено от нас“, каза Слави Иванов. Той поясни, че екипировката съдържа облекло, предназначено за по-ниски температури, както и облекло, специализирано за ползване при наводнения: „Това е нещо, което много ще ни помогне, защото екипировката, с която разполагаме към момента е предназначена повече за пожарогасителна дейност. С новата екипировка от дарението сме подготвени за по-голям спектър от дейности, които извършваме при аварии и кризи.“\r\nЕкипировката, с която разполага към момента доброволното формирование на Община Казанлък е в съответствие с Наредбата за доброволните формирования, отговаря на всички изисквания, разполага с колани, светлоотразителни елеци, куртки, гащеризони. 30 души в момента наброява Доброволното формирование „Аварийно-спасителна група“ .\r\nСлавяна ГАЙДАРОВА", "date": "2018.02.21", "title": "Стара Загора: Дарение от Федералната служба за защита на населението на Швейцария получи доброволното формирование „Аварийно-спасителна група“ на Община Казанлък"}
{"url": "http://www.focus-news.net/news/2018/02/21/2491234/ria-novosti-zabraniha-na-mihail-saakashvili-da-vliza-v-ukrayna-do-2021-godina.html", "text": "Държавната погранична служба на Украйна забрани на Михаил Саакашвили да влиза в страната до 2021 година, заяви в сряда пред РИА Новости адвокатът на бившия грузински президент Руслан Чернолуцкий.\r\nСпоред думите на Чернолуцкий, защитата на Саакашвили смята това решение за незаконно и има намерение да го обжалва.\r\nПревод и редакция:", "date": "2018.02.21", "title": "РИА Новости: Забраниха на Михаил Саакашвили да влиза в Украйна до 2021 година"}
{"url": "http://www.focus-news.net/news/2018/02/21/2491259/vzglyad-zashto-ruskoto-mvnr-malcha-tolkova-dalgo-za-ranenite-v-siriya-rusnatsi.html", "text": "Само две седмици след станалия знаменит бой в сирийската провинция Дейр-ез-Зор Министерството на външните работи на Русия призна, че от ръцете на американците са пострадали „десетки“ руснаци. Какви слухове и спекулации, по този повод, се появиха за тези две седмици в медиите – основно за мащаба на руските загуби. Защо официалната реакция на Русия дойде чак сега, пита руското издание \"Взгляд“.\r\nВъв вторник, 20 февруари, МВнР на Русия призна, че край населеното място Хашшам в сирийската провинция Дейр-ез-Зор „в хода на неотдавнашно стълкновение“ са пострадали десетки граждани на Русия и други страни от Организацията на независимите държави (ОНД), „оказали се там по своя воля и с различни цели“. Според данните на министерството, сред руснаците „има няколко десетки ранени“, на които властите са помогнали да се върнат в Русия на лечение. От ведомството са подчертали, че това не са военнослужещи, а доброволци.\r\nИначе казано, на руското правителство му трябваха повече от две седмици, за да потвърди официално значителното количество пострадали, в резултат от „отбранителен удар“ на САЩ в Сирия.\r\n„Взгляд“ напомня, че случилия се на 7 февруари удар на американската авиация по проправителствените сили в Дейр-ез-Зор, в САЩ се представя като „отговор на непровокирано нападение на щаб на „Сирийските демократични сили“, ползващи се с поддръжката на американците. Има многочислени свидетелства, че „отбранителният удар“ на американците е бил насочен не само по сирийското опълчение, но и по подразделенията на Частната военна компания „Вагнер“, в чийто състав действат и руснаци.\r\nТези събития в Сирия поставиха сянка в руското информационно поле и президентската кампания, и сексуално-олигархическите скандали. Когато в четвъртък Мария Захарова допусна факта за смъртта на петима руски граждани, страстите в социалните мрежи бушуваха повече от седмица и породиха многочислени спекулации.\r\nРазличните медии и политици, опирайки се на свои източници, даваха откровено измислен брой на загубите. Американската агенция Bloomberg съобщи за стотици убити руснаци, както и агенция Reuters. Вестник „Ведомости“ съобщи за смъртта на 50 души и за раняването на 70 граждани на Русия и Украйна.\r\nБившият народен депутат в СССР полковник Виктор Алкснис пък съобщи: броят на загиналите е достигнал 334, като ранените продължават да гинат вече в руските болници.\r\nСлучилото се бе емоционално изкоментирано и от лидера на ЛДПР Владимир Жириновски: „Те са наши, руски мъже. И триста семейства останаха без баща. Или без мъж“, уверяваше той.\r\nМного блогери и журналисти бяха уверени, че правителството е решило да скрие всички данни именно заради голямото количество жертви, защото да се признае подобно нещо е тежко в психологическо отношение.\r\nНо, ето че накрая МВнР излезе с дългоочакваното официално разяснение. Защо за потвърждението на събитията в Сирия беше нужно толкова много време?\r\nГлавният редактор на списание „Арсенала на Отечеството“ Виктор Мураховски смята, че властите потвърждават слуховете за руски загуби (включително за броят на ранените) толкова бавно не заради потайност или съображения за секретност. Преди всичко – нужно е разпознаване на телата на загиналите. Докато не бъде официално доказано, че човек е загинал, той остава в числото на изчезналите без вести. Затова може да се предположи, че официалният брой на загиналите ще расте през следващите дни.\r\n„Официалните лица носят отговорност за информацията, която предоставят. Това не е диванна експертиза, нито е война в социалните мрежи“, заяви Мураховски.\r\nДа се организира разпознаване в условията на война е сложно и от техническа гледна точка, напомня експертът. Освен това, самите тела на загиналите в резултат от масиран авиоудар и удари на артилерията се намират в такова състояние, че се налага ДНК експертиза. „Ако сте заинтересовани в точно разпознаване, то  съвременните методи, като определянето на ДНК, може да се направят достатъчно бързо“, увери експертът.\r\nПри това много зависи, дали съответният наемник е дал ДНК проба преди заминаването си в Сирия. В момента тази процедура не е задължителна и се прави по желание.\r\nМураховски не вярва на данните за гигантски руски загуби, разпространени от западните източници. „Съобщенията за смъртта на стотици руснаци са абсолютно неправдоподобни. Тези хора нямат информация. Както се казваше навремето, една мадама казала, а сега тези „мадами“ в социалните мрежи са повече от назоваваните от тях цифри“, категоричен е Мураховски.\r\nНа свой ред, ръководителят на отдела за изследване на близкоизточни конфликти към Института за иновационно развитие Антон Мардасов посочва, че доброволците, както ги наричат, не могат да действат в Сирия без контрола на съответните контраразузнавателни и разузнавателни структури, а изнасянето на ранените е съпроводено от съответстващата отчетност.\r\n„По всичко личи, че тази отчетност е попаднала в ръцете на агенция Reuters,която първа съобщи за извеждането на руснаци за лечение“, заяви Мардасов. Експертът е уверен, че Министерството на отбраната е контролирало ситуацията около пострадалите бойци от ЧВК, но се е дистанцирало от нея по политически съображения. „Било е необходимо да се съобразят с политтехнологически моменти и да отклоняват вниманието“, предполага Мардасов, без да изключва, че забавянето може да е продиктувано от идеята „страстите около събитието да се разсеят“.\r\n„Съвременната информационна картина причуи обществото да реагира на събитията в течение на няколко дни, а след това страстите се разсейват, затова и забавиха обявлението на това събитие“, заяви той.\r\nПриятелят на един от загиналите, представител на нерегистрираната партия „Другата Русия“ Александър Аверин, в разговор с журналист на „Взгляд“, също предположи, че причината за забавянето на официалното потвърждение са станали усложнения с разпознаването на силно повредените тела на загиналите. \r\nАверин не изключва, че ЧВК само координира своята дейност с руските военни, но не се намира под пълен контрол на военното ведомство. Нейният самостоятелен статут, според неговото мнение, също е забавил проверката за мащаба на загубите и уточняването на списъка на ранените и пострадалите.\r\nПревод и редакция:", "date": "2018.02.21", "title": "“Взгляд“: Защо руското МВнР мълча толкова дълго за ранените в Сирия руснаци"}
{"url": "http://www.focus-news.net/news/2018/02/21/2491260/rositsa-yaneva-mkbth-burgas-detsa-mezhdu-8-i-16-godini-stavat-zhertvi-na-seksualna-eksploatatsiya-i-trafik-chrez-internet.html", "text": "Деца между 8 и 16 години стават жертви на сексуална експлоатация и трафик чрез интернет. Това каза за Радио „Фокус“-Бургас Росица Янева, секретар на Местната комисия за борба с трафика на хора в Бургас. Децата са от български произход, от нормални семейства. „Много често, докато те са сексуално експлоатирани в мрежата, техните родители са в съседната стая и гледат телевизия. Това е плюсът на интернет. Детето е вкъщи, на безопасно място, но никой не знае какво се случва с него“, добави Янева. По думите й всичко се случва чрез запознанство в някоя от социалните мрежи. „Снапчат, фейсбук, вайбър и други. Това са места, в които почти всеки тийнеджър има профил и се запознава с различни хора, които се представят като съученик, като съсед. Хора, които звучат съвсем безопасно да се запознае с тях, да започнат разговор и да предложи да се опознаят по-отблизо, да изпрати снимки, включително и по-разголени такива. Това е пътят, по който едно дете, без да осъзнава какви са последствията, споделя своя лична информация или основно снимки, които се използват след това да бъде изнудвано да продължи да предоставя вече клипове със съдържание от този, който изнудва“, каза още Янева. По думите й детето се чувства заплашено да не се разпространи това, което е споделило. „По този начин бива изнудвано да дава все повече и повече видеоматериали, които да бъдат използвани от основно педофилите. Тяхната основна дейност е точно това-да трупат колекции, материали, да ги обменят помежду си. Те са една добре организирана мрежа, които обменят помежду си видеоматериали“, каза още Янева.\r\nМария РУСЕВА", "date": "2018.02.21", "title": "Росица Янева, МКБТХ – Бургас: Деца между 8 и 16 години стават жертви на сексуална експлоатация и трафик чрез интернет"}
{"url": "http://www.focus-news.net/news/2018/02/21/2491258/balgariya-i-sauditska-arabiya-se-obediniha-okolo-razgromyavaneto-na-daesh-obzor.html", "text": "България и Саудитска Арабия се обединиха около разгромяването на ДАЕШ. Това стана ясно на брифинг след срещата на българския външен министър Екатерина Захариева с колегата и в Саудитска Арабия Адел Ал-Джубейр. „За съжаление, в последния месец виждаме ескалация на напрежението в три от зоните, които би трябвало да бъдат демилитаризирани и да има примирие. За да започне възстановяването и международната общност да започне да ангажира средства за възстановяването на Сирия, каквато конференция ще организира ЕС заедно с ООН в Брюксел през април месец, трябва да са ясни тези зони за деескалация и да започне политическият процес“, коментира Захариева. По думите ѝ процесът е под егидата на ООН в Женева. Тя уточни, че подготвят конференцията за хуманитарна помощ април месец. „Заедно трябва да обединим усилия под егидата на ООН и Женева за започване на процеса за политическа стабилност и преход“, каза Захариева. \r\nОт своя страна Адел Ал-Джубейр заяви, че се опитват да предложат формула, която да бъде максимално ефективна за разгромяването на ИДИЛ в Сирия. Според него конфликтът трябва да се разреши въз основа на декларацията от Женева и на резолюция на Съвета за сигурност 2254. По думите му военно-въздушните сили на Кралство Саудитска Арабия са сред най-активните въоръжени сили, които се борят срещу тази коалиция. „Трябва най-напред да настояваме на прилагането на стриктното спазване на прекратяването на огъня, за да можем след това постепенно с мирни средства да разрешим всички политически въпроси, които стоят пред нас“, подчерта Адел Ал-Джубейр. \r\nТой оцени разговорите с вицепремиера Екатерина Захариева, с премиера Бойко Борисов и президента Румен Радев като изключително положителни. Захариева пък добави, че България и Саудитска Арабия имат интензивно двустранно сътрудничество. Тя уточни, че са разговаряли за това какви бъдещи проекти могат да развият двете страни в сферата на икономиката - строителство на инфраструктура, ИТ сектор, земеделие, енергетика, обмяна на опит по отношение на роботиката.\r\nТова е първото посещение на саудитски външен министър в България, но Адел Ал-Джубейр изрази убеждението си, че няма да е последното. \r\nЛюба АЛЕКСИЕВА", "date": "2018.02.21", "title": "България и Саудитска Арабия се обединиха около разгромяването на ДАЕШ (ОБЗОР)"}
{"url": "http://www.focus-news.net/news/2018/02/21/2491226/valeri-zhablyanov-beshe-otstranen-ot-posta-zam-predsedatel-na-parlamenta-obzor.html", "text": "Парламентът прие искането на ГЕРБ за оставка на Валери Жаблянов като зам.-председател на парламента с 110 гласа „за“ и 71 „против“. Така Валери Жаблянов беше освободен от поста, защото над половината от народните представители в зала гласуваха „за“. Депутатите от ДПС не участваха в гласуването и напуснаха зала. Зам.-председателят на ПГ на ДПС Йордан Цонев заяви, че няма правни аргументи за оставката на Валери Жаблянов. „Няма да участваме в този фарс, който има друга цел- да не говорим за „Луковмарш““, изтъкна той. \r\nБСП предложиха гласуването да отпадне, защото противоречи на Правилника, но депутатите отхвърлиха предложението. Валери Жаблянов коментира, че мотивите за искането на оставката му са образец на политически произвол, фактологическо слабоумие и политическа безпомощност. Той се обърна към управляващите с думите: „Управлявате пряко волята на народа и ще платите за това“. Лидерът на БСП Корнелия Нинова заяви, че българската политическа класа е незряла да оцени обективно и мъдро историята си. Тя определи искането за оставката на Валери Жаблянов като противоконституционно. Корнелия Нинова изтъкна, че оставката Жаблянов е елементарно отмъщение за оставката на Димитър Главчев. Лидерът на БСП заяви, че ако оставката се гласува, левицата ще сезира Конституционния съд и Съда по правата на човека в Страсбург. В отговор Димитър Главчев коментира: „Г-жо Нинова, имайте малко срам- сравнявате отстраняването ви от зала с 9155 незаконно издадени присъди“. Депутатите от БСП напуснаха зала, отказаха да участват в дебатите по оставката и само те подкрепиха Валери Жаблянов. Корнелия Нинова заяви, че БСП няма да предложи друг зам.-председател на парламента.\r\nПредседателят на ПГ на ГЕРБ Цветан Цветанов заяви: „Валери Жаблянов се държа все едно е номиниран за председател на БСП. Недопустимо е такава реч да бъде произнесена в парламента. Днешното му изказване е заявка за председателския пост на БСП“. По думите му президентът Румен Радев се е превърнал в реален говорител на БСП. „БСП са в правото си да предложат друг зам.-председател на парламента. Призовавам ги да го направят, но да не предлагат депутата Иво Христов, който няма как да бъде приет заради обидите, които нанесе“, каза още Цветан Цветанов. Депутатът от ПГ на „Обединени патриоти” Александър Сиди заяви, че БСП правят скандални изказвания, но никога не поемат отговорност за думите си. Председателят на Съюза на репресираните от комунистическия режим Лиляна Друмева заяви: „Очаквахме извинение от Валери Жаблянов, но той не се извини“.  „Не може за правилен да се обявява режим, който наред с националсоциализма и фашизма, е обявен за престъпен. Не може да се обявява за справедливо дело „Народният съд“, който е постановил хиляди смъртни присъди“, изтъкна тя. „Фокус“ припомня: На 20 февруари ПГ на ГЕРБ внесе искането си за оставка на Валери Жаблянов с 81 подписа, при необходими 80 по правилник. Искането подкрепиха и депутати от ПГ на „Обединени патриоти“. Като мотив за искането на оставката от ГЕРБ изтъкнаха изказванията на Валери Жаблянов срещу Договора за добросъседство с Македония; възпрепятстване на реда в пленарна зала на 1 февруари при отдаването на почит към паметта на жертвите на комунистическия режим; твърдението му в декларацията на БСП против провеждането на „Луковмарш“, че Народният съд е „едно необходимо и неизбежно военновременно правосъдие“. Лидерът на БСП Корнелия Нинова изтъкна, че искането за оставката на Жаблянов не е аргументирано. Тя поясни, че ако той бъде отстранен от зам.-председателското място БСП най-вероятно няма да предложи друг кандидат.\r\nНа 15 февруари от ГЕРБ призоваха Валери Жаблянов да си подаде оставката. Според тях Валери Жаблянов е автор на фразата - „Народният съд“ е „необходимо и неизбежно правосъдие“ в декларацията на БСП против „Луковмарш“. Съюзът на репресираните от комунистическия режим също настоя за публично извинение и оставката на Валери Жаблянов. Самият той заяви, че няма причина и мотиви да си подаде оставката. По думите му би било голяма изненада, ако колегите му от БСП поискат да се оттегли или извини. По-късно на брифинг от централата на БСП зам.-председателят на партията Кирил Добрев заяви, че БСП не подкрепя исканата от ГЕРБ оставка на Валери Жаблянов, но се извинява на репресираните през комунистическия режим. \r\nТемата влезе в дневния ред на парламента след като на 13 февруари БСП се обърна към премиера Бойко Борисов по повод планираното провеждане на „Луковмарш” на 17 февруари. Според опозицията силите, които се стараят да реабилитират фашизма днес, прикриват факта, че по решение на Великите сили се провеждат трибунали за съдене на виновниците за въвличане на държавите на страната на Хитлер. „Правят се, че не разбират, че Народният съд от 1945 г. е едно необходимо и неизбежно военновременно правосъдие. Правят се, че не разбират и не помнят, че през войната България бе победена и Мирният договор я наказва именно като страна-съюзник на Хитлер“, изтъкнаха от БСП. В отговор на следващия ден от парламентарната трибуна от ГЕРБ обявиха, че премиерът и партията никога и по никакъв начин не са се солидаризирали с „Луковмарш“. Зам.-външният министър Георг Георгиев призова политиците да не спекулират с „Луковмарш“ за съмнителни и временни дивиденти. \r\nБиляна ИВАНОВА", "date": "2018.02.21", "title": "Валери Жаблянов беше отстранен от поста зам.-председател на парламента (ОБЗОР)"}
{"url": "http://www.focus-news.net/news/2018/02/21/2491261/blagoevgrad-predstoi-premierata-na-predstavlenieto-nozhitsa-trepach-v-dramatichen-teatar-nikola-vaptsarov.html", "text": "Предстой премиерата на представлението „Ножица-трепач“ в Драматичен театър „Никола Вапцаров“ – Благоевград. Това каза за Радио „Фокус“ – Пирин Симона Спасова, експерт връзки с обществеността в Драматичен театър „Никола Вапцаров“ – Благоевград. По думите й представлението вече е имало прекрасни срещи с публиката, с която заедно са успели да проследят убийството, настъпило на сцената в рамките на постановката. „Мога да кажа, че зрителя участва на 85% в представлението“, добави тя. Спасова подчерта, че зрителя сам решава и избира финала на спектакъла. „Това е новото за нас и за зрителя. Престои ни предпремиерна среща предимно с млада публика“, коментира тя. Симона Спасова допълни, че гостите ще бъдат от езиковата гимназия в Благоевград, която неслучайно е избрана. Срещата цели да видят реакциите на различни възрастови групи. „Притеснени сме за срещата, но същевременно сме и със страхотни положителни очаквания от публиката, която ще гледа представлението на 22 февруари“, отбеляза тя. Спасова подчерта, че премиерно „Ножица-трепач“ ще бъде представена на 6 март в Драматичен театър „Никола Вапцаров“ – Благоевград от 19:00 часа.\r\nКристина МИТКОВА", "date": "2018.02.21", "title": "Благоевград: Предстои премиерата на представлението „Ножица-трепач“ в Драматичен театър „Никола Вапцаров“"}
{"url": "http://www.focus-news.net/news/2018/02/21/2491263/svetlana-koeva-obshtina-varna-prodalzhava-finansiraneto-na-programite-koito-se-osashtestvyavat-ot-nepravitelstveni-organizatsii-i-rabotyat-s-riskovi-grupi.html", "text": "Продължава финансирането на програмите, които се осъществяват от неправителствени организации и работят с рискови групи. Такава е програмата на Сдружение „Отвори очи”, което работи съвместно с Българската православна църква, за рехабилитация и духовно обгрижване на лица, които са били зависими или са злоупотребявали с наркотични вещества. Това каза за Радио „Фокус“ – Варна Светлана Коева, директор на Дирекция „Превенции“ към Община Варна. Дейностите се финансират в съответствие със Споразумение за сътрудничество между Варненска и Великопреславска митрополия и Община Варна. Програмата се изпълнява с разрешение, издадено от директора на Националния център по наркомании, в съответствие с изискванията на наредбата за условията и реда за осъществяване на програми за психосоциална рехабилитация на лица, които са били зависими или са злоупотребявали с наркотични вещества. Програмата получи положително становище за финансиране на съвместно заседание на Общински съвет по наркотичните вещества – Варна, Местна комисия за борба с трафика на хора - Варна, Общинска комисия за борба срещу противообществените прояви на малолетните и непълнолетните и Консултативен съвет по превенция на ХИВ/СПИН от 26 септември 2017 година. Сдружение „Отвори очи” работи и по Програма „Православните семейни ценности срещу хазарта“. „Тази година се разширяваме в едно друго направление. В миналите години сме имали кампании срещу употребата на наркотици и марихуана, миналата година срещу алкохола злоупотребата с алкохол, а тази година – срещу хазарта“, каза още Светлана Коева.\r\nМарияна ВАЛЕНТИНОВА", "date": "2018.02.21", "title": "Светлана Коева, Община Варна: Продължава финансирането на програмите, които се осъществяват от неправителствени организации и работят с рискови групи"}
{"url": "http://www.focus-news.net/news/2018/02/21/2491262/stara-zagora-nova-moderna-mnogofunktsionalna-sportna-zala-shte-bade-izgradena-na-myastoto-na-fizkulturen-salon-koyto-se-polzva-ot-dve-uchilishta-v-kazanlak.html", "text": "Нова модерна многофункционална спортна зала ще бъде изградена в Казанлък на мястото на физкултурния салон, който се ползва от Хуманитарна гимназия „Св. св. Кирил и Методий“ и Основно училище „Мати Болгария“, каза за Радио „Фокус“ кметът на Казанлък Галина Стоянова. Тя поясни, че за това се търси финансиране по проект на Министерството на младежта и спорта за физкултурни салони през 2018 година. Във връзка с това са водени разговори с министъра на спорта Красен Кралев.\r\nСтоянова поясни, че съвместно с депутата от Казанлък Борис Кърчев са направени няколко срещи с министъра на спорта по отношение на реконструкцията на стадиона в Казанлък по проект, който Общината сама финансира и за който се търсят финанси.\r\nСлавяна ГАЙДАРОВА", "date": "2018.02.21", "title": "Стара Загора: Нова модерна многофункционална спортна зала ще бъде изградена на мястото на физкултурен салон, който се ползва от две училища в Казанлък"}
{"url": "http://www.focus-news.net/news/2018/02/21/2491264/1200-bezrabotni-shte-badat-naeti-po-programa-rabota-v-oblastite-montana-vidin-i-vratsa.html", "text": "1200 безработни ще бъдат наети по програма „Работа“ в областите Монтана, Видин и Враца, съобщиха за Радио „Фокус“ – Видин от Регионалната служба по заетостта в Монтана. С най-голяма заявка е община Видин – 161 души, следват общините Бяла Слатина – 143 души, Враца – 125, Лом – 91 души, Козлодуй – 79 души, Берковица – 56 души, Оряхово – 53 души, Мездра 48 души, Вършец – 46 души, Мизия – 45 души, Белоградчик – 41 души и т.н. В програмата са включени всичките общини от трите региона без Монтана, където равнището на безработицата е по-ниско от средното за страната.\r\nОт 1 септември 2017 г. стартира програмата „Работа“ в общините с най-голяма безработица от трите северозападни области Видин, Враца и Монтана. За четири месеца беше осигурена работа на 1160 души. „Сега в програмата ще бъдат включени не само трайно безработни и регистрирани в бюрата по труда, но и хора, които не учат, не работят и не търсят работа“, уточниха от службата по заетостта в Монтана.\r\nПрез миналата година програмата се финансираше от държавния бюджет, докато сега ще се финансира от Оперативна програма „Развитие на човешките ресурси“ на ЕС.", "date": "2018.02.21", "title": "1200 безработни ще бъдат наети по програма „Работа“ в областите Монтана, Видин и Враца"}
{"url": "http://www.focus-news.net/news/2018/02/21/2491265/veliko-tarnovo-zapochna-zapisvaneto-za-uchastie-v-viii-natsionalen-folkloren-festival-nasred-megdana-v-arbanasi.html", "text": "Започна записването за участие в VIII Национален фолклорен фестивал „Насред мегдана в Арбанаси“. Това съобщиха за Радио „Фокус“ – Велико Търново организаторите от Народно читалище „Иларион Драгостинов“ – село Арбанаси. Тази година фестивалът ще се проведе на 9 и 10 юни, на открита сцена в село Арбанаси. Участниците трябва да са любители. Те могат да представят автентичен и обработен фолклор. Фестивалът има конкурсен характер по вид изпълнение – обработен и автентичен фолклор. За автентичен фолклор участниците се състезават в една категория, а журито оценява изпълнението, костюмите и реквизита. Присъждат се три награди. За обработен фолклор участниците се състезават в три възрастови групи – деца до 13 години, младежи от 13 до 20 години и възрастни – над 20 години. Изявата е в две форми – певческо и танцово изкуство. За всяка възрастова група по форма на изява ще бъдат присъдени първа, втора и трета награда. В журито на фестивала, съобразно категориите за участие, са включени утвърдени професионалисти – музикален фолклорист, хореограф и етнограф. Извън конкурсните награди ще бъдат присъдени: Специален приз на Патрона на фестивала – кмета на Община Велико Търново – плакет, грамота и парична премия от 100 лв.; Награда на НЧ „Иларион Драгостинов“ с. Арбанаси – грамота и парична премия от 100 лв.; Награда за камерно танцово изпълнение – диплом и парична премия от 100 лв.; Две поощрителни награди – за детска/младежка формация и за новосъздадена формация (до 2 г.) – дипломи и парични премии от 50 лв.; Специална награда на журито – плакет и диплом; Специална награда на публиката – плакет и диплом; и Отличие за институция с най-голям брой формации, участващи във фестивала – диплом. Всички участници ще получат дипломи за участие. Заявки за участие се приемат до 13 май. Организатор на фестивала е Народно читалище „Иларион Драгостинов” – село Арбанаси със съдействието на Община Велико Търново и Кметство село Арбанаси.\r\nНадежда КРЪСТЕВА", "date": "2018.02.21", "title": "Велико Търново: Започна записването за участие в VIII Национален фолклорен фестивал „Насред мегдана в Арбанаси“"}
{"url": "http://www.focus-news.net/news/2018/02/21/2491267/defence-news-balgariya-shte-startira-protseduri-po-zakupuvane-na-boyni-samoleti-i-bronirani-mashini.html", "text": "Българското Министерство на отбраната ще представи предложенията си  за закупуване на нови бойни самолети и бронирани машини на пехотата пред Министерския съвет през март, пише Defence news, като се позовава на министъра на отбраната Красимир Каракачанов.\r\nМинистърът заявява пред Българската национална телевизия, че България ще разгледа оферти за нови или употребявани самолети, като “ще се търси най-добрата цена и условия“.\r\nПрез ноември Каракачанов  каза, че Министерството ще поиска оферти за различни бойни самолети между които Локхийд Мартин F-16, Сааб JAS 39 Грипен, Юрофайтър Тайфун и Боинг F/A-18 Хорнет.\r\nТези самолети трябва да заменят българските самолети МиГ -29, съветско производство. Стойността на сделката се очаква да е около 1.5 милиарда лева (946 милиона долара).Според плана новите бойни машини на пехотата трябва да заменят старите съветски БТР-60.\r\nКаракачанов зави,че Министерството възнамерява да похарчи 20 процента от бюджета за отбрана за закупуване на ново въоръжение и бойна техника. До 2024 България ще увеличи военните си разходи до 2 процента от брутния вътрешен продукт. Юлиян Марков", "date": "2018.02.21", "title": "Defence News:  България ще стартира процедури по закупуване на бойни самолети и бронирани машини"}
{"url": "http://www.focus-news.net/news/2018/02/21/2491266/danas-sergey-lavrov-ne-izklyuchi-rusiya-kato-posrednik-v-dialoga-belgrad-prishtina.html", "text": "Министърът на външните работи на Русия Сергей Лавров проведе среща с президента на Сърбия Александър Вучич в сряда вечерта. Министърът повтори вчерашните думи на руския посланик в страната, че Русия и Сърбия са партньори, които не налагат нищо един на друг и че Москва приветства усилията на Белград по пътя му към Европейския съюз, но и развитието на отношенията с Евразийския съюз, пише електронното издание на сръбския вестник Danas.\r\nЛавров, който проведе съвместна пресконференция с Вучич, заяви, че Русия не иска от Сърбия да прекъсне контактите си с, която и да е страна по света. Освен това, той е подчертал, че Белград трябва да развива отношения с НАТО, но и ОДКБ и че неутралният статут на Сърбия е един от най-важните фактори за стабилността на Балканите.\r\nРуският дипломат потвърди, че утре (22 февруари, четвъртък) ще присъства на церемонията по откриването на мозайката на храма Свети Сава в Белград, което е от огромно значение за духовните връзки за двата народа. Според неговите думи, сърбите и руснаците ще продължат да се борят за справедливостта.\r\nВучич, от своя страна, е заявил, че днес (21 февруари) се отбелязва 180-ата годишнина от установяването на дипломатическите отношения между Сърбия и Русия, през които мнозина са загубили живота си, борейки се за свободата на народа. Освен това, сръбският лидер е предал писмо до руския президент Владимир Путин, в което го кани на посещение в Сърбия, където да затвърдят добрите взаимоотношения между страните и бъдещето им развитие.\r\n„Разговаряхме за желанието ни да купуваме руски газ в бъдеще, като вярваме, че това ще е възможно, когато бъде завършен Турски поток“, е заявил Вичич.\r\nСръбският президент е похвалил Русия за поддръжката и защитата на териториалния интегритет на Сърбия, както и свободата и независимостта на страната.\r\n„Искаме отношенията ни да са още по-добри“, е подчертал Вучич. „Предполагам, че ще има различни видове желания и натиск, за да направят връзката ни различна, но Сърбия ще остане на своите позиции. Казах същото, което заявих пред Лавров тази вечер и на президента Путин. Сърбия ще поддържа най-добри отношения с Русия, а това дали те ще се харесат на всички – не е наша работа“.\r\nТой добави още, че е обсъждано и военно-техническото сътрудничество между двете страни и че то ще бъде продължено.\r\nЩо се отнася до Косово, Лавров отново се върна на убийството на Оливер Иванович и заяви, че е необходимо безпристрастно разследване на това злодеяние.\r\nОтговаряйки на въпросите на репортерите, Вучич посочи, че пред Сърбия стоят огромни препятствия по пътя към разрешаване на въпросите с Косово.\r\n„Сърбия няма да промени политиката си към Русия. Казах същото във Вашингтон, Москва и Брюксел – няма да налагаме санкции на Русия. Мога гордо да заявя, че Русия никога не е правила нищо срещу интересите на Сърбия“, категоричен е Вучич.\r\nЛавров, от своя страна, е заявил, че Русия се противопоставя на инициативите около Тиранската платформа, които представляват призив за създаване на „Велика Албания“.\r\nПревод и редакция:", "date": "2018.02.21", "title": "Danas: Сергей Лавров не изключи Русия като посредник в диалога Белград – Прищина"}
{"url": "http://www.focus-news.net/news/2018/02/21/2491257/prof-mihail-nedelchev-sas-svoeto-povedenie-bsp-otklonyava-balgariya-ot-podetiya-evroatlanticheski-pat.html", "text": "Със своето поведение БСП отклонява България от подетия евроатлантически път. Това каза в интервю за Радио „Фокус“ литературният критик проф. Михаил Неделчев. Според него твърдият език на говорене от социалистите в последно време държи в робско подчинение една част от българското население. По думите му използваният език на омраза от партията създава в тази част усещането за господстваща номенклатура, отвеждаща към минали времена. „Тоест, тези хора с този език, макар че много от тези хора живеят бедно и в маргинализирани села, като слушат какво им говори Нинова и Жаблянов, си казват „ето ги нашите, нашите пак говорят“. Това е една илюзия, че те отново принадлежат към някакво господстващо мнозинство, което, слава Богу, вече не съществува“, коментира той. Проф. Михаил Неделчев допълни, че осъждането на престъпленията на комунистическия режим не трябва да се съсредоточават само в месеците на Народния съд и най-жестоките репресии. Това осъждане трябва да обхване целият 45-годишен период, призова професорът.", "date": "2018.02.21", "title": "Проф. Михаил Неделчев: Със своето поведение БСП отклонява България от подетия евроатлантически път"}
{"url": "http://www.focus-news.net/news/2018/02/21/2491268/afpbenyamin-netanyahu-osuetihme-svalyaneto-na-avstraliyski-samolet-ot-islyamska-darzhava.html", "text": "Израелският премиер заяви в сряда, че израелското разузнаване е предотвратило свалянето на австралийски самолет от „Ислямска държава“. Той съобщава, че израелско разузнавателно подразделение е осигурило информация през 2017 година, довела до арест на членове на „Ислямска държава“, които са работели по извършване на атаката, предаде AFP.\r\n„Това щеше да причини големи смущения в авиационния транспорт по света и е само една от многото терористични атаки, които ние сме осуетили по света“, заявява Нетаняху. Юлиян Марков", "date": "2018.02.21", "title": "AFP:Бенямин Нетаняху : Осуетихме свалянето на австралийски самолет от „Ислямска държава“"}
{"url": "http://www.focus-news.net/news/2018/02/21/2491235/darzhavniyat-glava-nalozhi-veto-varhu-promenite-v-zakona-za-bankovata-nesastoyatelnost-obzor.html", "text": "Президентът Румен Радев наложи вето и върна за повторно разглеждане на  § 5, § 6 и § 7 от Преходните и заключителните разпоредби в Закона за банковата несъстоятелност, които парламентът гласува на второ четене на 9 февруари 2018 г. В позицията си държавният глава посочва, че подкрепя усилията на Народното събрание за по-голяма ефективност при защитата на публичния интерес в производството по банкова несъстоятелност, но според него тя следва да бъде постигната с конституционносъобразни средства. Според Румен Радев с промените се преуреждат с обратно действие, в нарушение на правовата държава, настъпили правни последици, придобити права и погасени задължения. В мотивите си държавният глава подчертава, че обществото има нужда да знае конкретните измерения на последиците от приетия закон. „Когато решава да приложи такава крайна мярка, Народното събрание би следвало открито да дебатира колко са обезпеченията, които ще бъдат нищожни, колко са прехвърлянията на акции и дялове, които ще бъдат относително недействителни, приблизително каква ще е стойността, с която ще бъде увеличена масата на несъстоятелността на КТБ след прилагането на закона. Само по този начин защитата на обществения интерес, изтъквана като основна цел на ЗИД ЗБН, ще придобие конкретни измерения“, се посочва в мотивите на президента. \r\nРешението на президента на наложи ветото бе коментирано в кулоарите на парламента от народния представител от ДПС Хамид Хамид, който е сред вносителите на законопроекта. Той изрази несъгласие с мотивите на държавния глава. „Считаме, че има неразбиране на параграф 5, 6 и 7 от нашия законопроект, както и неразбиране на чл. 14 от Закона за нормативните актове“, посочи той пред журналисти. По думите му предложените текстове осигуряват активите да не бъдат разграбвани и те да стоят в масата на несъстоятелността докато не се произнесе съдът. \r\nКоментар по темата направи и народният представител от ГЕРБ Делян Добрев. „Замисляме се дали президентското вето не е свързано с бивши членове на неговия екип, говоря за Елена Йончева и липсата на отговор на въпроса участвала ли е в съдружие 50/50 с офшорка“, посочи той. Добрев подчерта, че Елена Йончева е внесла 5 хил. лева, а офшорната фирма-  315 хил. лева. Тази офшорна фирма се представлява от Зорница Блъскова, която по информация от интернет е съдружник в друга фирма с Георги Георгиев, уточни депутатът. „За нея докладът на „Аликс партнърс“ сочи, че е източила 42 млн. лева от КТБ“, допълни още той. \r\nИван ЛАЗАРОВ", "date": "2018.02.21", "title": "Държавният глава наложи вето върху промените в Закона за банковата несъстоятелност (ОБЗОР)"}
{"url": "http://www.focus-news.net/news/2018/02/21/2491255/prof-aleksandar-marinov-protivopostavyaneto-po-liniyata-prezident-premier-vaznikva-ot-opredeleni-problemni-resheniya-v-upravlenieto-na-darzhavata.html", "text": "Противопоставянето по линията „президент-премиер“ възниква от определени проблемни решения в управлението на държавата. Това каза в интервю за Радио „Фокус“ проф. Александър Маринов. По думите му спорът между политици и политически формации е едната страна на въпроса, но думата на обществото трябва да има най-голяма тежест. Според него българските политици разсъждават от позициите на силата, като пример за тезата си даде отстраняването на Валери Жаблянов от поста зам.-председател на парламента. „В случай че социалистите не излъчат нов зам.-председател на парламента, това ще означава официален отказ на най-голямата опозиционна сила да бъде съпричастна с парламентарните решения и ръководството на Народното събрание“, заяви Маринов. „Неслучайно е измислено всички парламентарни групи да бъдат представени в ръководството. Така е било правено винаги, за да се даде видимост, че политическата конфронтация има своите граници, a в устойчивите режими на функциониране на институциите се съблюдава някаква диалогичност, някакъв стремеж за намиране на общ език. Тоест имаме още един източник на конфронтация, при това съвършено безсмислен“, каза проф. Александър Маринов. Той допълни, че политическото противопоставяне и липсата на дори показно желание за взаимно изслушване, създава разрушително и вредно за обществото положение. По думите му няма партия, която да претендира, че може да се справи с всички налични проблеми напълно сама. „В този ред на мисли е важно политическите сили да опитат да намират допирни точки или най-малко да избягват излишните конфронтации“, завърши проф. Александър Маринов.", "date": "2018.02.21", "title": "Проф. Александър Маринов: Противопоставянето по линията „президент-премиер“ възниква от определени проблемни решения в управлението на държавата"}
{"url": "http://www.focus-news.net/news/2018/02/21/2491253/hamid-hamid-dps-nyama-tekstove-s-obratno-deystvie-vav-vnesenite-ot-dps-promeni-v-zakona-za-bankovata-nesastoyatelnost.html", "text": "Няма текстове с обратно действие във внесените от ДПС промени в Закона за банковата несъстоятелност. Това каза в интервю за Радио „Фокус“ зам.-председателят на ПГ на ДПС Хамид Хамид по повод наложеното от президента вето върху промените в Закона за банковата несъстоятелност. \"Целта на ДПС е да бъде осигурен законов механизъм синдиците да упражнят правата на кредиторите и вложителите по-ефективно\", уточни Хамид Хамид. По думите му това е основният мотив партията да продължи да поддържа законопроекта при повторното гласуване в зала. Хамид Хамид посочи, че предложенията на ДПС са съобразени с Конституцията и законите на страната, поради което промени по тях няма да бъдат правени, въпреки действията на президента Радев. „Ще изчакаме, ако трябва, и решение на Конституционния съд, но ние мислим, че нашите предложения са конституционни и законосъобразни. Така че не мислим в момента да ги изменяме. Разбира се, президентът би могъл и без да налага вето да сезира Конституционния съд, но това са хипотези, негови правомощия са, така функционира нормалната демокрация. Ние смятаме, че сме съобразили нашите предложения с Конституцията, със законите на страната и с огромния обществен интерес, който преследват тези изменения“, каза Хамид Хамид. Той допълни, че ДПС ще потърси подкрепата на всички политически сили във връзка със своя законопроект. Според него президентът Румен Радев упражнява правомощията си по Конституция и Движението приема спокойно този факт. Хамид Хамид каза още, че ветото на президента няма връзка със започналото през миналата седмица напрежение между Радев и мин.-председателя Бойко Борисов.", "date": "2018.02.21", "title": "Хамид Хамид, ДПС: Няма текстове с обратно действие във внесените от ДПС промени в Закона за банковата несъстоятелност"}
{"url": "http://www.focus-news.net/news/2018/02/21/2491254/varna-162-paralelki-za-priem-v-viii-klas-predvizhda-proektat-na-darzhavniya-plan-priem-za-uchebnata-20182019-godina-za-oblastta.html", "text": "162 паралелки за прием в VIII клас предвижда проектът на държавния план-прием за учебната 2018/2019 година за област Варна. Това каза за Радио „Фокус“ – Варна Венцеслава Генова, началник на Регионалното управление на образованието във Варна. По думите й държавният план-прием е съобразен и с изискването да се гарантира качество на учебно-възпитателния процес, което означава осигурена материално-техническа база, оборудвани кабинети, учебни работилници, лаборатории, осигурени дидактически материали и пособия, назначени правоспособни учители, осигурена задължителна учебна документация, инвестирани средства за модернизация на материално-техническата база и за повишаване квалификацията на учителите, осигурено обучение в дневна и задочна форма за придобиване на средно образование и различни степени на професионална квалификация, осигурен баланс между завършващите основно образование ученици и броя на местата за продължаващи образованието си в VIII клас ученици в профилирани и професионални паралелки във видовете училища. „Предложенията за държавен план-прием бяха съобразени с осигурено обучение по професията „Работник в озеленяване“ за ученици, които са завършили VII клас, но не покриват държавните образователни стандарти. В проекта за държавен план-прием в област Варна те имат шанс да продължат своето образование в Професионалната гимназия по горско стопанство и дървообработване „Николай Хайтов“, посочи Венцеслава Генова.\r\nМарияна ВАЛЕНТИНОВА", "date": "2018.02.21", "title": "Варна: 162 паралелки за прием в VIII клас предвижда проектът на държавния план-прием за учебната 2018/2019 година за областта"}
