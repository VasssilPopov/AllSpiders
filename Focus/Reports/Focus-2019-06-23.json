{"url": "http://www.focus-news.net/news/2019/06/23/2673136/sporten-obzor.html", "text": "Тенис :Участващият с „уайлд кард“ Фелисиано Лопес спечели титлата от турнира на тревни кортове в Куинс Клъб, Лондон след победа над Жил Симон. В тандем с Анди Мъри той вдигна и купата в надпреварата на двойки. Формула 1:  Люис Хамилтън спечели Гран При на Франция. Втори завърши съотборникът му от Мерцедес Валтери Ботас, следван от Шарл Льоклер с Ферари. Бойни спортове : Четирикратната световна шампионка по самбо Мария Оряшкова донесе първи златен медал за Бъгария от Европейските игри в Минск, след като спечели финала в категория до 80 килограма срещу рускинята Жанара Кусанова.", "date": "2019.06.23", "title": "Спортен обзор"}
{"url": "http://www.focus-news.net/news/2019/06/23/2673109/api-vazstanoveno-e-dvizhenieto-po-patya-vidin-montana-v-rayona-na-s-dolna-verenitsa.html", "text": "Възстановено е движението по път I-1 Видин - Монтана в района на с. Долна Вереница при км 99. Това съобщиха от  Агенция „Пътна инфраструктура“ .", "date": "2019.06.23", "title": "АПИ: Възстановено е движението по пътя Видин - Монтана в района на с. Долна Вереница"}
{"url": "http://www.focus-news.net/news/2019/06/23/2673107/sport-levski-zapochna-sas-zaguba-predsezonnata-podgotovka.html", "text": "Футбол: Новият треньор на Левски Петър Хубчев стартира мачовете си със „сините” със загуба в дебютната контрола на отбора по време на летния лагер в Австрия. В град Ангерберг тимът от Герена допусна поражение с 0:1 от Ред Бул Бразил в неофициалния дебют на новия специалист за тима. Единственият гол дойде в 26-ата минута, когато Бруно Тубарао отбеляза попадение, без да остави шанс за Николай Михайлов да се намеси.", "date": "2019.06.23", "title": "Спорт: Левски започна със загуба предсезонната подготовка"}
{"url": "http://www.focus-news.net/news/2019/06/23/2673106/kyustendil-za-poredna-godina-detsa-ot-grada-shte-imat-vazmozhnost-da-se-vklyuchat-v-leten-turnir-po-shahmat.html", "text": "За поредна година деца от града ще имат възможност да се включат в летен турнир по шахмат. Това съобщи за  Радио „Фокус” – Кюстендил  Бойко Малинов, директор на Обединен детски комплекс, организатор на традиционния турнир. Тази година състезанието ще се проведе на 29 юни от 9.30 часа в сградата на Обединен детски комплекс, а в момента се извършва записване на всички желаещи да участват в него. Те трябва да бъдат на възраст от 5 до 18 години. „Турнирът ще се проведе по швейцарска система. За всички участници са осигурени награди”, каза Бойко Малинов. По думите му този вид спорт целогодишно се развива в Обединен детски комплекс, като от дълго време работи и школа по шахмат. \r\nВенцеслав ИЛЧЕВ", "date": "2019.06.23", "title": "Кюстендил: За поредна година деца от града ще имат възможност да се включат в летен турнир по шахмат"}
{"url": "http://www.focus-news.net/news/2019/06/23/2673110/ivo-tashev-psiholog-nyakoi-roditeli-vliyayat-pryako-varhu-izbora-na-profesiya-na-svoite-detsa.html", "text": "Някои родители влияят пряко върху избора на професия на своите деца. Това каза за  Радио „Фокус“ – Пирин  Иво Ташев, психолог и психотерапевт. Той коментира въпроса, свързан с начина на влияние на родителите за избора на професия при техните вече пораснали деца. „Понякога родителите са по-объркани и от децата. Точно поради тази причина ще акцентирам върху ценностната ориентация. Родителите могат в известна степен да пречупят някои от желанията на своите деца. Това пречупване може да се случи дори с коментар, че в дадена област няма възможност за получаване на добра заплата и те съветват децата да опитат в друга област“, посочи Иво Ташев. Той заяви, че съществуват редица примери за влиянието на родителите върху кариерното развитие на техните деца. „Пример за тази ситуация е, че преди време беше много модерно да се завършат финанси, после на мода дойдоха компютърните технологии, сега много модерна и актуална е психологията. Естествено това води до пренасищане на пазара“, коментира Иво Ташев. Специалистът добави, че по този начин е възможно да възникне конфликт, когато родителите налагат своето мнение. „Има варианти, в които родителите въобще да не могат да помогнат на децата си, като тогава е по-добре да не им пречат. Един млад човек не се интересува толкова от финансовата страна на дадена професия, докато един родител би се заинтересувал точно от това. Не винаги родителите биха могли да дадат добър съвет“, допълни Иво Ташев. \r\nДенис НИКИФОРОВ", "date": "2019.06.23", "title": "Иво Ташев, психолог: Някои родители влияят пряко върху избора на професия на своите деца"}
{"url": "http://www.focus-news.net/news/2019/06/23/2673113/smolyan-ima-zavishenie-na-ostrite-respiratorni-zabolyavaniya-v-oblastta-prez-izminalata-sedmitsa.html", "text": "Има завишение на острите респираторни заболявания в областта през изминалата седмица. Това съобщиха от  Регионалната здравна инспекция – Смолян . Регистрирани са 14 случая на остри респираторни заболявания, при 10 за предходната седмица. Седем са случаите във възрастовата група от 0 до 4 години, шест са те при децата от 5 до 14 години и един при възрастните от 30 до 64 години. Заболеваемостта е  50.07 на 10 000 и е под епидемичните стойности. \r\nПрез изминалата седмица са регистрирани и заразни заболявания. От въздушно-капковите инфекции има по един случай на варицела и скарлатина. При чревните инфекции има един случай на ентероколит. Регистриран е и един случай на хепатит тип В.", "date": "2019.06.23", "title": "Смолян: Има завишение на острите респираторни заболявания в областта през изминалата седмица"}
{"url": "http://www.focus-news.net/news/2019/06/23/2673112/varna-vazstanoveno-e-dvizhenieto-po-am-hemus-v-posoka-sofiya-pri-km-407200.html", "text": "Възстановено е движението по АМ \"Хемус\" в посока София, при км 407+200. Това съобщиха от пресцентъра на  Агенция \"Пътна инфраструктура\" .", "date": "2019.06.23", "title": "Варна: Възстановено е движението по АМ \"Хемус\" в посока София, при км 407+200"}
{"url": "http://www.focus-news.net/news/2019/06/23/2673108/boyan-magdalinchev-lozan-panov-nyama-prinos-i-aktivnost-za-svalyane-na-monitoringa.html", "text": "Лозан Панов няма принос и активност за сваляне на мониторинга. Това каза Боян Магдалинчев, ВСС, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . Магдалинчев заяви позиции по следните теми: \r\nПодвеждане под отговорност на „тримата големи“ в съдебната система; Делото „Колев“  \r\nБеновска покани Магдалинчев в студиото с надеждата представляващият Висшия съдебен съвет (ВСС) да даде повече информация относно как ще бъдат контролирани и санкционирани в случай на нарушение – главният прокурор, председателят на Върховния касационен съд (ВКС) и председателят на Върховния административен съд (ВАС). Магдалинчев обясни, че става въпрос за подвеждане под отговорност, а не санкция при извършване на умишлено престъпление. „В българската конституция има един основен текст – член 129, ал. 3, който предвижда принципната възможност за освобождаване от длъжност, респективно за „тримата големи“, предсрочно прекратяване на мандата, когато са налице тези предпоставки, изброени в Конституцията. По отношение на „тримата големи“ по особеното е – текстът, в който се предвижда при наличието на влязла в сила присъда за умишлено престъпление, с което е наложено наказание – лишаване от свобода. Предвидени са и още хипотези – една, от които е, примерно, при неизпълнение на служебните задължения и когато е допуснато драстично нарушение на личните права. Това са възможности както за всеки магистрат, така и за „тримата големи“, защото те са магистрати по своята същност и затова в тази разпоредба, наред с възможността за прекратяване или освобождаване от длъжност, редовите магистрати и те като магистрати – за тях е предвидена такава възможност“ коментира Магдалинчев. Той отбеляза, че водещата, може би, има предвид оповестеното преди няколко дни от правосъдния министър за търсене на отговорност и за временно отстраняване от длъжност и респективно за задвижване на досъдебно производство по отношение на главния прокурор.    \r\nБеновска уточни, че „поклонниците на председателя на ВКС Лозан Панов, които имат определени и политически пристрастия, и определено финансиране, за да извършват това спорят с министъра на правосъдието, че не могат да бъдат подведени под общ знаменател „тримата големи“, защото прокурорът бил защитник, адвокат на държавата, както се изразяват, а съдът бил безпристрастен. Скоро ще разберем дали съдът е безпристрастен“. Магдалинчев обясни, че в Конституцията и закона за съдебната власт за „тримата големи“ са предвидени еднакви процедурни правила за избора им, за качества, които трябва да притежават, и за освобождаването им от длъжност, но не са предвидени правила за извършено умишлено престъпление при все още необразувано съдебно производство. Беновска попита защо наказателно-процесуалният кодекс досега не е бил изчерпателно разработен при такава хипотеза. Магдалинчев отговори, че не знае причината, но вероятно, защото „тримата големи“ са и магистрати, както всички други. Водещата опроверга твърдението, че са като останалите, защото председателите на ВКС и ВАС са членове на Висшия съдебен съвет по право, а други магистрати не могат да бъдат по право. „А, могат ли те да бъдат наказателно неотговорни при извършване на престъпление и тримата?“, попита представляващия ВСС и обясни, че както обикновените хора и „тримата големи“ носят отговорност за деянията си.  \r\n„От какво се страхуват защитниците на Лозан Панов, ако се въведе една такава равнопоставена възможност между него и главния прокурор?“ попита политическият журналист. Магдалинчев отговори, че „стъпват“ на препоръка на Венецианската комисия по повод осъдителните дела срещу България по случая „Колев“ – дела, които се водят от наследниците на покойния прокурор Николай Колев в Страсбург и 2002 година се е приело, че тогавашният главен прокурор Филчев има прекалено голяма власт и поради тази причина не може да започне разследване, тъй като прокуратурата е централизирана структура. „Сега се предлагат унифицирани текстове по отношение на „тримата големи“. Няма значение кой, кога би могъл да извърши умишлено престъпление. Това законът не го разделя по никакъв начин“ обясни Магдалинчев, а Беновска отбеляза, че решението по делото не се изпълнява повече от 10 години и попита дали решението съдържа възможност независимо, че Никола Филчев отдавна не е главен прокурор, да му бъде потърсена съответната отговорност. Магдалинчев подчерта, че това е възможно. ако не е изтекла давността предвидена в закона за съответното деяние. Представляващият ВСС обясни, че при положение, че се приема възможността главният прокурор да извърши престъпление - няма причина да се изключва вероятността и другите „двама големи“ да извършват престъпление. Той отбеляза, че става въпрос за „умишлено престъпление“, а не от общ характер, което означава, че и лека телесна повреда може да бъде причислена към умишлените престъпления. \r\nТълкувателните решения на ВКС и гражданската конфискация; Христо Бисеров; Къде е казармата на Лозан Панов? \r\nБеновска припомни, че по делото „Колев“ умишленото престъпление е превишаване на правата на главния прокурор и коментира, че ВКС повече от ВАС издава тълкувателни решения, които са спорни, и преди около година е излязло решение на ВКС, което постановява, че не може да се извърши конфискация на лица, които нямат влезли в сила или са приключили по давност наказателни производства, а най-пресният случай е на Христо Бисеров. „Благодарение на това решение – не само той, но вероятно и приятелят на Лозан Панов – Иво Прокопиев и последващи други бизнесмени – могат да бъдат освободени от конфискация“, подчерта Беновска и попита Магдалинчев дали това може да се окачестви като превишаване на правата от страна на председателя на ВКС Панов. Магдалинчев отговори, че не е съгласен с това, че ВКС има противоречиви тълкувателни решения. „Това тълкувателно решение, което излезе миналата година, предизвика повече полемика в обществото. Гражданската конфискация по принцип е предвидена и тя няма нищо общо с наказателната отговорност. В това тълкувателно решение на ВКС се приема, че трябва да има образувано наказателно производство или да е започната такава процедура, за да може да се приложат механизмите на гражданската конфискация, които са предвидени в закона за отнемане на незаконно придобитото имущество, което е различна хипотеза. Тя съществуваше и в стария закон. Винаги по този специален ред се предвижда да се извършва гражданска конфискация не защото е извършено или не е извършено престъпление, а защото не може да се установи произходът на средствата, доходите. След това парламентът коригира нещата и извърши промяната в закона“, обясни Магдалинчев. Той подчерта, че по времето на случая „Бисеров“ такъв е бил законът и се е прилагал, както е разписан. „Аз не мога да каза, че г-н Панов сам би повлиял толкова много, че да промени позицията или мнението на толкова много колеги“ заяви Магдалинчев, но Беновска подчерта, че и други хора имат интерес от това. „Лозан Панов не е самотен бегач на дълги разстояния, макар че тича сам доколкото знам в Южния парк, казвам го образно. Той е мотивиран от присъдружните му политически кръгове, богати лица и т.н.“, заяви Беновска. Представляващият ВСС коментира, че Панов има позиции, за които твърди, че са лично негови убеждения и това колко други фактори седят зад тях е отделен въпрос.  \r\nВодещата припомни, че преди около година във връзка с инициативата на Каракачанов да апробира ситуацията дали може да се върне задължителната военна служба, която „Радио К2“ и „Канал 3“ подкрепят, е попитала „първите мъже в държавата“ – президенти, премиерът, министрите, партийните лидери, „тримата големи“ в съдебната система и т.н. – били ли са в казармата. Беновска подчерта, че единствено Лозан Панов не е отговорил и затова е сезиран министърът на правосъдието, а сега сезира и госта си Магдалинчев за липсваща информация в биографията на Панов по този въпрос и го попита дали ще поиска изясняване на въпроса – ходил или не е и по каква причина Панов в казармата. Магдалинчев изрази надеждата си Панов да излезе и да изкаже фактите и подчерта, че ако става въпрос за здравословно състояние – това е лична информация. Беновска отбеляза, че трябва да се знае в какво ментално състояние са ръководителите на България, а в случая се касае за ръководителя на най-големия съд в България. Магдалинчев каза, че би могъл да попита Панов, но ако председателят на ВКС не даде отговор – няма как да го задължи. „Може да се предполагат отговори за здравословното състояние, което никой не би искал да разгласява като обстоятелства. Може да се крие и друго“, подчерта Магдалинчев. Водещата заяви, че трябва да се знае в коя област са проблемите, за да се прецени как влияят на личността, поведението и работата. „Би било добре всеки един на възлова позиция в държавата да бъде заснет като на рентгенова снимка и да каже всичко – това, което е“, заяви представляващият ВСС. \r\nКонсултациите на президента със съдебната власт; Изказванията на Панов против България \r\n„Заключете, ако обичате, с една рамка доколко президентът има право да прави дебат и то доста детайлен на тази тема“, попита Беновска. Магдалинчев уточни, че става въпрос за консултациите, които президентът е предприел с представителите на съдебната власт и подчерта, че в Конституцията това не е разписано като правомощие на държавния глава. Той обясни, че има косвена връзка, защото президентът има правомощие по отношение на избора и освобождаването на „тримата големи“ – издава или отказва указа за назначаването им, и след повторно решение на пленума на ВСС, ако е позитивно, той е задължен да издаде указ, но основната процедура е на ВСС – изслушва, преценява качествата на кандидатите във всяко едно отношение. „В закона е разписано, че представители на обществеността – НПО, организации с обществено полезна полза, съсловни организации, висши учебни заведение и научни институции имат право да задават въпроси по отношение на кандидатите за тези три длъжности. Тези въпроси и отговорите на кандидатите се публикуват на сайта на ВСС“, обясни Магдалинчев. Беновска каза, че в някои от въпросите има манипулативно тълкуване на мониторинговите доклади през годините, пресъздаване на частни разговори с лица, които са част от проверяващите или около тях и попита какъв е филтърът. „НПО, обобщавам без да цитирам конкретно, си позволяват да извадят от контекста някои заключения в мониторинговите доклади по механизма за присъединяване и проверка“ обясни водещата. Магдалинчев отбеляза, че някои от тях са открито против прекратяването на мониторинга. Водещата продължи с това, че обикновените граждани не се съсредоточава в изучаването на всички решения и доклади и остават с впечатление, че има нещо, което не е точно така и ВСС и министърът на правосъдието се опитват да го прикрият и да нагодят истината. Магдалинчев отрече да са се опитвали да прикрият нещо за тяхно удобство и обясни, че ако става въпрос за каченото на сайта на ВСС за срещите с експертната мисия на Европейската комисия – няма причина поради която да се скрие информацията. Беновска подчерта, че Магдалинчев е цитирал изказвания и разговори на Лозан Панов, които са били „off the record”. Представляващият ВСС обясни, че това са разговори на Панов с представителите на Европейската комисия. „Това би ли било санкционируемо по някакъв начин като превишаване на неговите права или отклоняване от характеристиката му?“ попита Беновска. Магдалинчев отговори, че Панов има своя лична позиция и преобладаващата част на ВСС не я споделя и изказванията му обикновена са в чужбина на международни форуми. „Много често последно време отсъства. Предполагаме, защото имаме някаква информация, че отива на такива форуми“ заяви представляващият ВСС и подчерта, че лично той е присъствал на такива събития, на които Панов е говорел против страната. Беновска отново подчерта, че трябва да се разбере какви са причините за липсващата информация по отношение на казармата в биографията на Панов. Магдалинчев отвърна, че това е различно от професионалните му задължения и това какво говори за страната. „Вие му зададохте във ВСС не един или два пъти въпроси. Имаше и остри дискусии защо си позволява такива изказвания. Има ли правосъдие в България според него? Ако няма той каква позиция заема в ВКС?“ попита Беновска. „Там ли му е мястото като не вярва в Българското правосъдие – нека той да прецени там ли му е мястото“ подчерта Магдалинчев. Беновска категорично заяви, че не може той да преценява и гражданите да се явяват в съд, който е ръководен от субект, който не вярва в правосъдието, защото по този начин и те не вярват в съдебната система. „Неговата позиция е ясна – той е против отпадането на механизма за сътрудничество и проверка. Счита, че не са изпълнени достатъчно препоръките, които са дадени и не реформираме българската съдебна система“ обясни Магдалинчев и заяви, че Панов няма почти никакъв принос и не участва активно в това, което ВСС прави, критикува, но няма никакво проактивно поведение. Представляващият ВСС сподели, че Панов заявява, че не е длъжен да дава отговори и да говори с него. Беновска отново попита дали това поведение може да бъде санкционирано. Магдалинчев отговори, че няма дисциплинарно нарушение, а заявява своята неприятна позиция и не действа позитивно, за да се преодолеят проблемите в системата. Водещата припомни, че Панов не е народен представител избран чрез гласуване, че да може един ден да каже, че напуска групата на БСП, примерно и става народен представител. Магдалинчев обясни, че по същия начин може да си подаде оставката и като председател на ВКС. Беновска подчерта, че по никакъв начин не му се създават обстоятелства да си я подаде, а напротив – комфортно му е – получава си заплатата, прави си тълкувателните решения над закона, угажда на различни хора, държи политически речи и т.н. Представляващият ВСС каза, че Конституцията дава право на свободно мнение и пак подчерта, че Панов не е проактивен да промени нещата, които твърди, че не са изпълнени. Беновска заяви, че въпреки всичко той е търпян и нищо не се прави по въпроса. Магдалинчев каза, че все пак дава отчет за работата си и пред ВСС, и пред НС, а следващата парламентът ще изслуша „тримата големи“ и него, за да се даде оценка на институцията ръководена от Панов. Водещата подчерта, че няма оценъчна система, а се решава дали докладът се приема, или не се приема, и ако не се приеме – се връща за дописване на домашното. Магдалинчев обясни, че досега не се е стигало до неприемане и на правна комисия е приет докладът.  \r\nОтчетът на Лозан Панов \r\n„Вие какви сте във ВСС – не сте ли вие еманацията на съдебната власт?“ попита Беновска. „Ние го изслушахме и имахме доста бележки по отношение на работата, но като цяло това не беше основание да не се приеме докладът му“ обясни Магдалинчев и каза, че докладът няма редакция, защото не може да промени тълкувателната практика, а и ВСС не също не може да я коригира. Беновска подчерта, че ВСС може да излезе с предложение или чрез министъра на правосъдието да бъде узаконена тълкувателната практика на върховните съдилища така, че след като бъдат взети тези тълкувателни решение да минават през парламента за одобрение и вкарване в закон. Магдалинчев заяви, че това ще е абсурдна позиция, защото това би означавало законодателната власт да контролира съдебната власт, а това не може да се случи.  \r\nДело срещу президента \r\n„Наблюдавам дело във ВАС, което се разиграва между Софийски административен съд и ВАС на тричленка и съответна петчленка. Втори състав на административен съд – София си позволява вече почти втора година да не взима предвид доказателства на ВАС и да си излиза със свои определения. Конкретно дело. Става дума за дело, което е срещу президента Радев. Не исках да го споменавам, за да не Ви влияя. Как така се получава? ВАС дава конкретни указания и Софийския административен съд казва, че това е недопустимо, това не е необходимо и т.н.“ попита Беновска. Магдалинчев обясни, че в административнопроцесуалния кодекс има разпоредба, която казва, че указанията на ВАС по тълкуването и прилагането на закона са задължителни, но ако първоинстанционният съд не се съобрази с тях – решението, което е постановено, най-вероятно ще бъде отменено при повторната проверка и има възможност ВАС да пререши изцяло въпроса, ако счете, че решението е неправилно, но наказание и санкция за съдията – няма да има.  \r\nТака завърши разговорът между Боян Магдалинчев и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 23-ти юни 2019 година.", "date": "2019.06.23", "title": "Боян Магдалинчев: Лозан Панов няма принос и активност за сваляне на мониторинга"}
{"url": "http://www.focus-news.net/news/2019/06/23/2673115/kyustendil-enyovden-shte-sabere-nad-300-dushi-v-osogovskata-planina-na-sabor-na-bilkite-i-zdraveto.html", "text": "Еньовден ще събере над 300 души в Осоговската планина на  Събор на билките и здравето. Това съобщи за  Радио „Фокус” – Кюстендил   Виолета Атанасова, председател на читалище  „Асклепион” – Кюстендил. За поредна година читалището организира атрактивния събор на билките и здравето „Еньовден в Осоговската планина“.  Той ще започне на 24 юни от 11.00 часа в района на местността Студен кладенец. Към него по традиция се присъединяват  деца от ОДК и членове на училищните клубове „Млади възрожденци“.  Вече над 300 души са се записали за участие в събора, като организаторите са осигурили транспорт за всички тях.  Ще има много музика, изложба на баници, зелници и погачи, конкурс за най-красива еньовска китка, а децата ще направят билков венец, през който всички ще минат за здраве. Ще бъде проведен и традиционният карнавал, за който организаторите ще предоставят карнавални костюми на всички желаещи да излязат от всекидневните си роли и да се забавляват по един по-различен начин. \r\nВенцеслав ИЛЧЕВ", "date": "2019.06.23", "title": "Кюстендил: Еньовден ще събере над 300 души в Осоговската планина на Събор на билките и здравето"}
{"url": "http://www.focus-news.net/news/2019/06/23/2673116/pleven-glavniyat-hudozhestven-rakovoditel-na-ansambal-miziya-mihail-denev-poluchi-pocheten-plaket-ot-obs-po-povod-40-godini-tvorcheska-deynost.html", "text": "Радвам, че имам възможност да Ви честитя 40 години от създаването на Фолклорен ансамбъл „Мизия“ с почетен плакет. Това каза за  Радио „Фокус“  Мартин Митев, председател на Общински съвет Плевен при връчването на почетен плакет за принос в развитието и популяризирането на българския фолклор на главния художествен ръководител на Фолклорен ансамбъл \"Мизия“ Михаил Денев. Ансамбълът е сформиран през  1979 г. от Михаил Денев в читалище „Съгласие 1869” отначало, като танцов състав, а по-късно е  прераснал в ансамбъл за народни песни и танци. ,,Народното творчество е носител на най-ценното наследство на всеки народ - неговата идентичност, а вие сте нейните истински пазители днес. В Плевен с право се гордеем с Вас и Вашия талант и напълно заслужено „Мизия” е една от музикалните емблеми на нашия град“, обърна се Мартин Митев към Михаил Денев. „Не спирайте да покорявате нови и нови сцени, и нека признанието на публиката Ви следва навсякъде“,  допълни Мартин Митев. От своя страна Михаил  Денев благодари за жеста и вниманието и сподели лични впечатления, че в днешно време все повече млади хора проявяват интерес към българския фолклор и имат желание да го изучават.  Според него, по този начин, всички те се превръщат в пазители на българските традиции. Ансамбълът е изнесъл стотици концерти, представял е Плевен и страната ни в над 20 международни фестивала по цял свят и е носител на много престижни награди и отличия.  \r\nВиолета КРЪСТЕВА", "date": "2019.06.23", "title": "Плевен: Главният художествен ръководител на ансамбъл ,,Мизия“ Михаил Денев получи почетен плакет от ОБС по повод 40 години творческа дейност"}
{"url": "http://www.focus-news.net/news/2019/06/23/2672925/predstoyashti-sabitiya-v-stranata-za-23-yuni-agentsiya-fokus.html", "text": "От 8.00 ч. в Княжево (градинката при последната спирка на тролей № 5) ще започне туристически поход по маркираната пътека „Aлея на билките”. \r\n*** \r\nОт 10.00 ч. на паметника на Съветската армия ще бъде даден старта на инициативата за балансирано хранене и активен начин на живот „Нестле за Живей активно“. \r\nОт 11.00 ч. в къщата-музей \"Димитър Благоев\" в кв. „Банкя“ Националният съвет на БСП, Градският съвет на БСП – София и Районният съвет – Банкя организират тържествено честване на 163-тата годишнина от рождението на Димитър Благоев – Дядото. \r\n*** \r\nОт 12.30 ч. пред хижа „Момина скала“ ще стартира фолклорна програма с възстановка на стари народни обичаи по случай Еньовден. \r\n*** \r\nОт 17.00 ч. в залата на втория етаж на Съюза на архитектите ще бъде представена книгата „Оживелият подвиг. Каймакчалан и Европейската война през погледа на потомците“. \r\n*** \r\nОт 20.00 ч. в Зала 1 на НДК ще се проведе концерт на сръбския цигулар Неманя Радулович и неговия оркестър Double Sens. \r\n*** \r\nВ 10.00 часа под Белинташ ще се проведат ритуали, свързан с Еньовден.. \r\n*** \r\nВ 16.00 часа в Етнографската къща ще започне подготовка за обичая „Калиница” с поставяне на нишаните на калиничките в мълчана вода. \r\n*** \r\nОт 10.00 ч. в парк „Бачиново“ ще се проведе факелно бягане по повод Международния олимпийски ден и Деня на българския олимпиец. \r\n*** \r\nОт 9.00 часа на Пантеона ще започне спортният празник „Да се движим заедно“ по случай Международния олимпийски ден. \r\n*** \r\nОт 9.30 часа пред залата за фитнес на ТУ-Варна по случай Международния олимпийски ден ще се проведе символично факелно шествие. \r\n*** \r\nОт 20.00 ч. в Зала 1 на Фестивалния и конгресен център ще бъде даден стартът на Международния музикален фестивал \"Варненско лято\" 2019 с концерт на цигуларя Бенямин Шмид. \r\n*** \r\nОт 9.30 ч. във Врачанския Балкан с празничен концерт ще бъде поставен финалът на четвъртото издание на Националния фолклорен събор „Леденика“. \r\n*** \r\nОт 8.30 ч. в околностите на Петропавловския манастир продължава XV-ият Национален Петропавловски събор на народното творчество. \r\n*** \r\nОт 12.00 ч. в  хотел „Раховец“ ще започне пленум на Българската работническа селска партия (БРСП). \r\n*** \r\nОт 19.00 ч. в НЧ „Напредък – 1869“ ще бъде представена премиерата на пиесата „Зех та, Радке, зех та“ по Сава Доброплодни. \r\n*** \r\nОт 11.00 ч. в  Държавния куклен театър „Дора Габе“ ще се играе кукленият спектакъл „Глупавият вълк“. \r\n*** \r\nОт 10.30 часа в градинката пред сградата на Общината ще започне кулинарната надпревара „Череши в кухнята”. \r\n*** \r\nОт 19.00 часа в Драматично-кулен театър ,,Иван Радоев\" ще се състои „Парад на модата“ 2019. \r\n*** \r\nОт 11.30 часа в кв. „Устово“ ще бъде открит нов параклис „Св. Йоан Предтеча“. \r\n*** \r\nОт 11.00 ч. в Кукления театър ще се играе постановката „Чорапкова приказка“ от Янчо Иванов. \r\n*** \r\nОт 17.00 ч. в Регионална библиотека „Захарий Княжески“ се играе спектакълът „Рейс“ от Станислав Стратиев. \r\n*** \r\nОт 10.30 ч. на картинг пистата в града ще започне второто издание на състезанието „ЕКО 12 часа на България“.", "date": "2019.06.23", "title": "Предстоящи събития в страната за 23 юни (Агенция „Фокус“)"}
{"url": "http://www.focus-news.net/news/2019/06/23/2672924/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Държавният глава на САЩ Доналд Тръмп забави плановете на федералните власти за масови арести на нелегални имигранти, които са нарушили заповеди за депортиране, считано от този уикенд, съобщава американското издание  Washington Examiner . \r\nТръмп обяви, че ще отложи депортирането на \"милиони незаконни чужденци\" със срок от две седмици, за да даде време на депутатите да постигнат споразумение за имиграционна политика. \r\n\"Ако не, започва депортирането!\", предупреди Тръмп в социалната мрежа \"Туитър\".. \r\nПо-рано през седмицата Тръмп обяви, че имиграционните власти и митническите служби ще проведат акции в 10 големи градове в САЩ в неделя, за да приложат федералния закон за имиграцията. \r\nДемократите и имиграционни активисти критикуваха плана. \r\n\"Новата заплаха на президента от масово депортиране е акт на пълна злоба и фанатизъм, предназначени единствено за инжектиране на страх в нашите общности\", заяви председателят на Камарата на представителите Нанси Пелоси. \"Президентът трябва да се дистанцира от подобни жестоки, неефективни и дискриминационни политики и да работи с демократите, за да подкрепи интелигентната и ефективна имиграционна реформа, която зачита нашите ценности и държи семействата заедно и в сигурност\". \r\nПелоси, която направи  още едно изявление по-рано през деня, приветства новината за забавянето на депортациите. \r\n***  Турция разкритикува остро решението на Гърция, че местните религиозни лидери, известни като мюфтии, сред турското малцинство в Западна Тракия от сега нататък ще се назначават от държавен орган, вместо да бъдат избирани от местното население, пише електронното издание на вестник  Hurryiet . \r\n„Гърция нарушава Лозанския договор като не признава правото на турското малцинство да избира мюфтиите си“, заяви говорителят на външното ведомство в Анкара Хами Аксой, като подчерта, че решението нарушава правата на религиозното малцинство. \r\nКато обясни, че указът ще елиминира автономията на мюфтийския институт вя страната, той призова Гърция към интимна и всеобхватна комуникация с турското малцинство, за да реши проблема в съответствие с разпоредбите на Лозанския договор. \r\nПо неговите думи, Гърция трябва да признае правото мюфтиите да бъдат избиран от малцинството и да се откаже от политиката на незаконно назначаване на такива. \r\nАксой също така подчерта, че е \"тревожно\", че подобни натрапчиви и негативни действия се случват в държава-членка на ЕС. \r\n„В Гърция мюфтиите на турското малцинство в Западна Тракия се назначават от правителството; турското малцинство обаче отхвърля тази политика и изисква мюфтиите да бъдат избирани от тях на местно ниво. \r\nДнес около 150 000 етнически турци живеят в Западна Тракия със статут, определен от Лозанския мирен договор от 1923 г. и техните права са гарантирани от няколко двустранни и многостранни споразумения. \r\nТурското малцинство в Гърция е изправено пред редица въпроси, включително отказ на държавата да признае етническата му идентичност, неадекватна образователна политика и ограничения на свободата на вероизповедание, закупуване на собственост и политическо представителство“, отбелязва Хюриет. \r\n***  Американската администрация не е въвела нови ограничителни мерки срещу Иран в отговор на свалянето на безпилотен самолет, въпреки съответните изявления на държавния глава Доналд Тръмп в социалната мрежа \"Туитър\", съобщава вестник  The Washington Post . \r\nПо-рано Тръмп заяви, че в четвъртък вечерта САЩ са наложили нови едностранни санкции срещу Иран. Той обаче не поясни какви са те.  \r\n\"Не бързам. Въоръжените ни сили са", "date": "2019.06.23", "title": "Преглед на някои от основните теми в световния печат - Агенция „Фокус“)"}
{"url": "http://www.focus-news.net/news/2019/06/23/2672926/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "От Първата световна война до Шестдневната война от 1967 г. между Израел и арабските нации, атмосфера на подозрение, враждебна реторика и нетърпеливи държавници често са вкарвали държави в конфликти, дори когато те не са искали това, пише авторитетното британско издание  The Times  в материал, представен без редакторска намеса. \r\nВ добавка към това, Иран често е ставал свидетел на това, как авантюризма, политическите грешки и провокациите се превръщат във военен конфликт и настоящата криза очевидно е лесно запалима. \r\nПрецедентите са зловещи  - кървавата иранско-иракска война, 30-годишният сблъсък със Саудитска Арабия и нейните съседи от Персийския залив, и по-специално така наречената война на танкерите от 80-те години, когато корабите бяха нападани в Персийския залив, членовете на екипажите им биваха убивани и ирански самолет беше свален от американски военен кораб, в резултат от което 290 души загинаха. \r\nОсвен че сваля американски безпилотен самолет и е главният заподозрян в атаките срещу танкерите в Персийския залив този месец, Иран умишлено увелич напрежението със Съединените щати и Израел, като обяви, че скоро ще надхвърли международните договорени ограничения за ядрената си програма. \r\nСдържаността не е лесен вариант срещу такива провокации, но може да е по-добра от алтернативите. Г-н Тръмп може да е бил предупреден, че по-нататъшната ескалация в Персийския залив може да доведе до нова авантюра в Близкия изток от вида, който иска да избегне. \r\nКогато САЩ се опитаха да защитят неутралния кораб срещу иранските нападения в Персийския залив по време на иранско-иракската война, те избегнаха иранските мини, ракети и ежедневни сблъсъци. През 1988 г. трагично това доведе до случая, в който USS Vincennes обърка сигнала на ирански граждански самолет с такъв на изтребител и го свали с ракета. Експертите от разузнаването отдавна твърдят, че жестокостите от Локърби, за които бе обвинена Либия, всъщност са били замислени от Иран като отмъщение. \r\nСдържаността може да бъде ефективна. След като Турция свали руски изтребител преди четири години, Москва заплаши Турция с военен ответ, но вместо това президентът Путин наложи забрана на вноса от Турция, спря доставките на петрол и прекрати руския туризъм в Турция. Отне година преди Турция да изяде пая на скромността и да поиска помирение. \r\nЗападът е също толкова сдържан, но решителен в лицето на руските провокации: аферата „Скрипал“, намесата в социалните мрежи, хакването на западните системи и отговорността за свалянето на полет на Малайзия Еърлайнс МН17 над Украйна. Москва сега се оказва отхвърлена, санкционирана и нежелана в много столици. \r\nНапрегнатата атмосфера в Персийския залив днес се засилва от решимостта на Саудитска Арабия да изтласка това, което тя вижда като злонамерено иранско влияние в региона. Тъй като иранската икономика потъва в резултат от подновяването на американските санкции и нарастващото недоволство в Иран, радикалите в Техеран сега могат решат, че предизвикателния отговор е най-добрият начин за обединяване на иранското обществено мнение. \r\nЗатова военната сдържаност на САЩ може да получи като отговор войнствени нови провокации, а в Иран не са лаици за сложните интриги, умелото използване на временни съюзи и тънкото разбиране на политиката на големите сили. Без да прави някакви концесии на Москва, Иран успяда изманеврира Русия да го подкрепи. Техеран също така знае как да използва влошаващите се отношения на Китай с администрацията на Тръмп в своя полза. \r\nПолитическата идеология на Иран, макар и подобна на ислямския екстремизъм, се обяснява по-добре с интензивната си гордост от древната си история и наследство, както и от комплекса на превъзходството спрямо своите арабски съседи и външни лица.Той вижда себе си напълно способен да се изправи срещу “Великия Сатана”, дори ако военните различия са колосални. Асиметричната война е нещо, което военните стратези в Техеран са изучавали дълго. На Вашингтон ще му трябва хладен ум, за да надмогне Иран и да предотврати прерастването на това раздразнение в по-широка и скъпа война. \r\n*** Бившият Генерален прокурор и член на Консервативната партия Доминик Грейв предупреди Борис Джонсън, че депутатите на торите могат да го свалят от поста, ако стане премиер и се опита да изкара Великобритания от Европейския съюз без сделка, пише британското издание  London Evening Standard . \r\nВ слабо прикрита заплаха към фаворита в съревнованието за поста на Тереза Мей, Грийв настоя, че голям брой депутати от Консервативната партия са готови да го свалят от креслото на министър-председателя през октомври, за да предотвратят Брекзит без сделка.  \r\nСега Джонсън е сред последните двама в изборите за лидер на торите заедно с Джереми Хънт и настоя, че Обединеното кралство трябва да излезе от Съюза на настоящия краен срок – 31 октомври. \r\nНо в интервю пред Би Би Си Грийв подчерта, че ако новият премиер предприеме рисковете да изкара страната без сделка на 31 октомври, „не мисля, че този министър-председател ще оцелее много дълго“. \r\n„Разбира се, премиерът може да използва абсолютното си право след това да обяви парламентарни избори. Но това ще бъде катастрофално за бъдещето на Консервативната партия“, отбеляза още той. \r\nЗапитан дали ще гласува срещу правителството на евентуален вот на недоверие, за да предотврати излизането без сделка, Грейв заяви: „Ако премиерът настоява да излезем от ЕС на 31 октомври без сделка... тогава съм напълно убеден, че ще има голям брой консервативни депутати, които ще се противопоставят. И които ще направят всичко по силите си, за да го предотвратят. Мисля, че броят им е значителен“. \r\nВ отговор на това дали кралицата ще трябва да се включи, той каза: \"Трябва да се има предвид, че ако една администрация падне на вот на недоверие, има 14 дни, за да се създаде нова.\" \r\nГрийв добави: „Не е задължително начело да е Джереми Корбин. Може да е друг консервативен премиер. Може да е всеки, който може да събере мнозинство в Камарата на общините. В такъв случай ще трябва да има вот на доверие“. \r\n***  Съседите на бившия външен министър на Великобритания Борис Джонсън в нощта срещу петък са извикали полиция в дома му, където той живее с приятелката си Кери Саймъндс, пише британското левичарско издание  The Guardian . \r\nКакто съобщава вестникът, жителите на съседния апартамент са се изплашили за сигурността на Саймъндс, тъй като са чули звуци от голям скандал, но полицаите, които са провели разговор с нея и Джонсън, са стигнали до извода, че няма причини за безпокойство.  \r\n„В 00:24 в петък, 21 юни, полицията (на Южен Лондон) реагира на позвъняване, постъпило от местен жител. Позвънилият се опасявал за своята съседка“, съобщиха на Guardian от полицията. „Полицаите са говори с всички, които са били в апартамента... и всички са били невредими. Не бяха регистрирани поводи за безпокойства и явни признаци за нарушения на закона, както и причини за намеса на полицията“. \r\nЕдин от съседите на Саймъндс, в чийто апартамент живее сега Джонсън, от своя страна, съобщи пред изданието, че около полунощ зад стената е чул силна кавгал. Според него, оттам се чувал звук от счупена посуда, женски виукове „не ме пипай“ и „изнасяй се от дома ми“, както и упреци в егоизъм. На записите, попаднали в редакцията на Guardian, се чува как мъж, предполагаемо Джонсън, отказва да си тръгне и моли неговият „ноутбук“ да бъде оставен в покой, след което се чува звук на падащ предмет. Събеседникът на изданието предполага, че причина за скандала може да е била чаша червено вино, която, съдейки по отделни крясъци, Джонсън е разлял на дивана на приятелката си. \r\nВ момента бившият кмет на Лондон и фаворитът на премиерската надпревара е в процес на развод с активистката по правата на човека Марина Уилър, с която е живял 25 години. Причината за развода е неговата любовна връзка със Симондс, която преди това е била прес-секретар на Консервативната партия. Джонсън се разделя на два пъти с Уилър - през 2004 и 2010 г., но и двата пъти се върна при жена си и нещата не стигнаха до развод. Според съобщенията на британските медии, романсът му с журналистката Петронела Уайът и изкуствоведа Хелън Макинтайър са били причините за разделите между съпрузите. \r\n***", "date": "2019.06.23", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/06/23/2673119/vasil-valchev-direktor-mdt-konstantin-kisimov-e-edin-ot-nay-patuvashtite-teatri-v-balgariya.html", "text": "Музикално-драматичен театър „Константин Кисимов“ е една от най-пътуващите културни институции у нас. Това каза за  Радио „Фокус“ – Велико Търново  директорът Васил Вълчев. Той припомни, че паралелно със спектаклите в старата столица много от тях се представят и в други градове. Юни бе обявен за месец на българските заглавия и две от най-харесваните вече събраха стотици зрители. Това са „Криворазбраната цивилизация“ по Добри Войников и пиесата за малки и големи „Четиримата близнаци“ на Георги Костов, която гостува и в град Левски. „Музикално – драматичен театър „Константин Кисимов“ ще играе и „Вражалец“, който е създаден по пиесата на Стеле Костов и музика на Дечо Таралежков. Режисьор на постановката е Гълъб Бочуков. Диригент е Игор Богданов, сценограф Лилия Каркеланова. Хореографията е на Катя Богданова“, разказа още директорът. Спектакълът ще е на 24 юни в голяма зала на търновския театър. Само два дни след това актьорите гостуват в Ловеч – на 26 юни. И трите мюзикълни заглавия са съвместна продукция на музикалния и драматичния отдел на великотърновския театър, а в тях участват оркестърът, балетът и хорът на МДТ. \r\nВълчев посочи също, че  „Теменужката от Монмартр“ се оказва едно от най-играните заглавия от актьорите на Музикално-драматичен театър „Константин Кисимов“. Само през юни то се поставя четири пъти в различни български градове. Той уточни, че са преминали спектаклите в Сливен и Хасково. „Теменужката“ ще гостува 25 юни в Троян. „Това е последното музикално заглавие на МДТ „Константин Кисимов“ – оперетата на Имре Калман „Теменужката от Монмартр“. Постановчик е Бойко Богданов, диригент – постановчик е Игор Богданов, сценографията е на Лилия Каркеланова. Както казва критиката, това е една от най-зрелите творби на Калман, която прави една препратка към новия музикален жанр – мюзикъла.  На базата на сключения договор за авторски права ние работим по оригиналния текст“, подчерта още Васил Вълчев. Той допълни и, че именно с това заглавие търновските театрали ще се представят на Царевец в рамките на оперния фестивал „Сцена на вековете“. Това ще се случи от 21.00 часа на 26 юли. \r\nЛуиза ТРАНЧЕВА", "date": "2019.06.23", "title": "Васил Вълчев, директор: МДТ „Константин Кисимов“ е един от най-пътуващите театри в България"}
{"url": "http://www.focus-news.net/news/2019/06/23/2673120/sport-parvi-zlaten-medal-za-balgariya-v-minsk.html", "text": "Бойни спортове: Мария Оряшкова донесе първи златен медал за Бъгария от Европейските игри в Минск. Четирикратната световна шампионка по самбо спечели финала в категория до 80 килограма срещу рускинята Жанара Кусанова. 30-годишната българка е единствената спортистка в Минск, която ще участва в два вида спорт. След надпреварата в самбото Оряшкова ще стартира и в турнира по борба.", "date": "2019.06.23", "title": "Спорт: Първи златен медал за България в Минск"}
{"url": "http://www.focus-news.net/news/2019/06/23/2672927/hurryiet-turtsiya-obvini-gartsiya-che-narushava-lozanskiya-miren-dogovor.html", "text": "Турция разкритикува остро решението на Гърция, че местните религиозни лидери, известни като мюфтии, сред турското малцинство в Западна Тракия от сега нататък ще се назначават от държавен орган, вместо да бъдат избирани от местното население, пише електронното издание на вестник  Hurryiet . \r\n„Гърция нарушава Лозанския договор като не признава правото на турското малцинство да избира мюфтиите си“, заяви говорителят на външното ведомство в Анкара Хами Аксой, като подчерта, че решението нарушава правата на религиозното малцинство. \r\nКато обясни, че указът ще елиминира автономията на мюфтийския институт вя страната, той призова Гърция към интимна и всеобхватна комуникация с турското малцинство, за да реши проблема в съответствие с разпоредбите на Лозанския договор. \r\nПо неговите думи, Гърция трябва да признае правото мюфтиите да бъдат избиран от малцинството и да се откаже от политиката на незаконно назначаване на такива. \r\nАксой също така подчерта, че е \"тревожно\", че подобни натрапчиви и негативни действия се случват в държава-членка на ЕС. \r\n„В Гърция мюфтиите на турското малцинство в Западна Тракия се назначават от правителството; турското малцинство обаче отхвърля тази политика и изисква мюфтиите да бъдат избирани от тях на местно ниво. \r\nДнес около 150 000 етнически турци живеят в Западна Тракия със статут, определен от Лозанския мирен договор от 1923 г. и техните права са гарантирани от няколко двустранни и многостранни споразумения. \r\nТурското малцинство в Гърция е изправено пред редица въпроси, включително отказ на държавата да признае етническата му идентичност, неадекватна образователна политика и ограничения на свободата на вероизповедание, закупуване на собственост и политическо представителство“, отбелязва Хюриет.", "date": "2019.06.23", "title": "Hurryiet: Турция обвини Гърция, че нарушава Лозанския мирен договор"}
{"url": "http://www.focus-news.net/news/2019/06/23/2672929/washington-examiner-tramp-otlozhi-s-dve-sedmitsi-masovite-deportatsii-na-migranti-ot-golemite-gradove.html", "text": "Държавният глава на САЩ Доналд Тръмп забави плановете на федералните власти за масови арести на нелегални имигранти, които са нарушили заповеди за депортиране, считано от този уикенд, съобщава американското издание  Washington Examiner . \r\nТръмп обяви, че ще отложи депортирането на \"милиони незаконни чужденци\" със срок от две седмици, за да даде време на депутатите да постигнат споразумение за имиграционна политика. \r\n\"Ако не, започва депортирането!\", предупреди Тръмп в социалната мрежа \"Туитър\".. \r\nПо-рано през седмицата Тръмп обяви, че имиграционните власти и митническите служби ще проведат акции в 10 големи градове в САЩ в неделя, за да приложат федералния закон за имиграцията. \r\nДемократите и имиграционни активисти критикуваха плана. \r\n\"Новата заплаха на президента от масово депортиране е акт на пълна злоба и фанатизъм, предназначени единствено за инжектиране на страх в нашите общности\", заяви председателят на Камарата на представителите Нанси Пелоси. \"Президентът трябва да се дистанцира от подобни жестоки, неефективни и дискриминационни политики и да работи с демократите, за да подкрепи интелигентната и ефективна имиграционна реформа, която зачита нашите ценности и държи семействата заедно и в сигурност\". \r\nПелоси, която направи  още едно изявление по-рано през деня, приветства новината за забавянето на депортациите. Тереза Герова", "date": "2019.06.23", "title": "Washington Examiner: Тръмп отложи с две седмици масовите депортации на мигранти от големите градове"}
{"url": "http://www.focus-news.net/news/2019/06/23/2672930/nova-makedoniya-makedoniya-razsekreten-dokument-na-tsru-razkriva-che-vanche-mihaylov-se-e-saglasil-da-agitira-za-nezavisimost-sred-makedontsite-v-balgariya-v-polza-na-yugoslaviya.html", "text": "Ексклузивен секретен доклад от архива на американското външно разузнаване ЦРУ, който вече е разсекретен, стигна до вестник  „Нова Македония“ . \r\nДокладът съдържа пет изключително интересни точки, които разкриват как високопоставена делегация на Югославия и ръководителите на ВМРО се договарят за общ проект, за който трябва да сключат и писмен договор, предвиждащ македонците да получат подкрепа като отделен субект и да се опитат да формират „всемакедонска държава“. На края на документа са загатнати и перспективите на тази държава, които са били включени като клауза на договора. А именно, по съдържание, документът е интересен от няколко аспекта. \r\nОт него научаваме, че през март 1949 г. в Анкара, Турция, се провежда среща между представители на Югославия и делегация на ВМРО, ръководена от Иван (Ванче) Михайлов, дългогодишен лидер на тази организация. Михайлов поискал и получил писмен отговор от югославска страна, а искането се отнасяло за формиране на „независима македонска държава“ и по какъв начин Югославия може да помогне в този замисъл. \r\nСпоред документа, Югославия е приела идеята за създаване на отделна и независима държава на македонския народ и се е съгласила да направи всички дипломатически усилия за приемане на този замисъл от международната общност, както и да „влияе на общественото мнение в Гърция и България“ в полза на плана. „освен това, правителството на Югославия ще субсидира ВМРО за период от две години след сключването на това споразумение“. \r\n„Михайлов, от своя страна, действащ от името на ВМРО, се е съгласил да се откаже от всички антиюгославски дейности и ще насърчава агитацията за независимост сред македонците в България. ВМРО ще се опита да обърне симпатиите на македоците и в България, и в Гърция, в полза на Югославия“, се отбелязва във втора точка на документа на ЦРУ. \r\nПревод и редакция:", "date": "2019.06.23", "title": "„Нова Македония“ (Македония): Разсекретен документ на ЦРУ разкрива, че Ванче Михайлов се е съгласил да агитира за „независимост сред македонците в България, в полза на Югославия“"}
{"url": "http://www.focus-news.net/news/2019/06/23/2672934/d-r-blagoy-kalpachki-fitnes-instruktor-roditelite-vliyayat-pryako-za-tova-dali-detsata-im-shte-se-zapalyat-kam-sporta-i-dali-shte-se-hranyat-zdravoslovno.html", "text": "Децата предпочитат колективните спортове. Това каза за  Радио „Фокус“ – Пирин  д-р Благой Калпачки, фитнес инструктор. По думите му в българската култура във времето са се развили спортове като футбола, баскетбола, а през последните години и индивидуалните спортове като бойните изкуства, фитнеса и бодибилдинга.  „Родителите са един от примерите, към които децата се стремят. Те влияят пряко за това дали децата ще се запалят към спорта и дали ще се хранят здравословно. Затлъстяването е сериозен проблем в световен мащаб“, каза още д-р Калпачки.  Той добави, че факторите и причините за затлъстяване могат да бъдат различни. „Те могат да бъдат генотипни и фенотипни. Генотипните фактори могат да бъдат свързани със здравословно състояние като заболяване, също така могат да бъдат и генетична предразположеност и други. Фенотипните фактори са свързани с липса на култура на хранене, както и с липсата на достатъчна двигателна активност“, посочи д-р Благой Калпачки. \r\nДенис НИКИФОРОВ", "date": "2019.06.23", "title": "Д-р Благой Калпачки, фитнес инструктор: Родителите влияят пряко за това дали децата им ще се запалят към спорта и дали ще се хранят здравословно"}
{"url": "http://www.focus-news.net/news/2019/06/23/2673118/the-guardian-partiyata-na-erdogan-pretarpya-porazhenie-v-istanbul.html", "text": "Управляващата партия на Турция отстъпи в оспорваните кметски избори в Истанбул, давайки победата на опозицията на страната, която ще има драматични последици за властта на президента Реджеп Тайип Ердоган върху страната, пише британският вестник  The Guardiаn . \r\nКандидатът на управляващата Партия на справедливостта и развитието (ПСР) и бивш премиер Бинали Йълдъръм призна, че е загубил от опозиционния кандидат на Републиканската народна партия Екрем Имамоглу в телевизионнo изказване само два часа и половина след края на изборния ден, поздравявайки съперника си и го призовавайки го да служи добре на Истанбул. \r\nПовторното гласуване в неделя, в което най-малко 10 милиона души имат право да гласуват, бе разглеждано като тест за крехките демократични стандарти на Турция и за политическото бъдеще на Ердоган. \r\nБързото признаване на загубата от Йълдъръм, съюзник на Ердоган, сега ще доведе до засилени борби за власт между фракциите в управляващата коалиция. \r\nВ същото време турската опозиция се радва на първоначалните резултати. Автомобили с турски знамена и с натискане на клаксони обикалят в либералните квартали и непознати се ръкуват и се поздравяват за победата. Гласът на Имамоглу звучи от обществените телевизионни екрани по телевизорите на кафенетата. \r\nИмамоглу за първи път стъписа страната след победата на местните избори на 31 март, макар и с много малка разлика - рядко поражение и личен удар за Ердоган в любимия му роден град. \r\nВъпреки това, след седмици на призиви на ПСР, турската избирателна комисия потвърди една от жалбите на управляващата партия относно преброяването на бюлетините и анулира победата на Имамоглу - решение, което предизвика международно възмущение. \r\n\"Не съм щастлив, че трябваше да дойда отново да гласувам\", каза привърженик на Имамоглу,  след като гласува в неделя сутринта. „Имамоглу отново ще спечели, но този път с по-голям марж. И така, какво ще ни накарат да гласуваме отново следващия месец?“ \r\n„Правителството ще трябва да приеме този път този резултат. Ако не го направят, ние сме готови на големи протести. \" \r\nЙълдъръм работи усилено, за да преодолее пропастта от 13 000 гласа, достигайки до избирателите на партията от работническата класа и консервативните квартали, които наказваха правителството за икономическата криза в Турция, като не гласуваха през март \r\nВъпреки това в телевизионен дебат с Имамоглу и в разговори с избиратели Йълдъръм се опитва да обясни защо са необходими повторни избори. Два дни преди гласуването най-надеждните социологически проучвания показаха, че преднината на Имамоглу над неговия съперник се е увеличила с цели 9%. Неофициалните изчисления показаха, че при преброени почти всички бюлетини, Имамоглу има преднина от 715 000 гласа. Йълдъръм призна поражението си минути по-късно. \r\nИмамоглу, по-рано анонимен местен администратор, бе приет от избиратели от целия град през март с платформа, която се фокусира върху обединяването на силно поляризираните по религиозни, класови и етнически признаци жители на града. \r\nТой представи новата си кампания като битка за бъдещето на турската демокрация. \r\n\"Днес нашият народ ще вземе най-доброто решение ... в името на нашата демокрация, за Истанбул, а също и за легитимността на всички бъдещи избори\", каза той пред репортери след гласуването в неделя сутринта. \r\nЕрдоган се завърна в родния си град от столицата Анкара, за да гласува. \"Вярвам, че мислещият избирател ще вземе най-доброто решение за Истанбул,\" каза той пред стотици привърженици, които го посрещнаха близо до неговата резиденция в Юскюдар, от азиатската страна на Босфора. \r\nЗагубата на Истанбул за втори път е немислим резултат за ПСР. Като най-големия град и икономически център на Турция, Истанбул представлява 31% от БВП на Турция през 2017 г., а градът е важен двигател на неофициалните мрежи на правителството. Той е контролиран от управляващата партия и нейните ислямистки предшественици през последния четвърт век. \r\n\"Ако Имамоглу отново спечели, ще има верига от сериозни промени в турската политика\", каза пред Reuters журналистът и писател Мурат Йеткин по-рано в неделя. \r\n\"Това ще се тълкува като начало на залеза за ПСР и за Ердоган\", добави той, отбелязвайки, че самият президент е наричал местните избори \"въпрос на оцеляване\". \r\nВече има циркулиращи слухове в политически кръгове, че второто поражение може да предизвика непредвидени национални избори, тъй като Ердоган се стреми да изтласка все по-нестабилните елементи в сегашната си правителствена коалиция. \r\nБившият президент Абдула Гюл, който открито критикува решението за повторно провеждане на кметските избори в Истанбул, предизвика вълнение в неделя, като каза на журналистите: „С Божията воля всичко ще бъде наред”. Сходството на фразата с лозунга на Имамоглу - „Всичко ще бъде наред“ - доведе до спекулации, че бившият съюзник на Ердоган е гласувал за „Имамоглу“. \r\nВ неделя из целия град избирателите на ПСР и НРП бяха обединени в желанието си да избегнат по-нататъшни политически сътресения, след като избирателните секции бяха затворени в 17:00. \r\n„За мен хаосът след този кръг от избори е най-страшният изход. Просто искам да спечели кандидатът, който е най-добър за Истанбул,“ заяви един избирател \r\nПредварителните резултати се очакват в неделя късно вечерта, но официалните резултати могат да се забавят няколко дни, тъй като представителите на различните партии внимателно наблюдават процеса на преброяване на гласовете.  Юлиян Марков", "date": "2019.06.23", "title": "Тhe Guardian: Партията на Ердоган претърпя поражение в Истанбул"}
{"url": "http://www.focus-news.net/news/2019/06/23/2672933/otnovo-katastrofi-po-patishtata-obzor.html", "text": "Бус, превозващ деца, катастрофира на пътя между селата Българене и Малиново в Ловешка област. При произшествието има пострадали пътници, които незабавно са били откарани в Ловешката болница. Сигнал за пътния инцидент, който е станал на разклона за Априлци, е получен малко след 14.00 часа. По първоначална информация водачът на бус „Форд Транзит“, превозващ група от 8 деца и техния придружител (всички от Червен бряг), не е спазил предимство и се е ударил в лека кола. Незабавно към мястото са насочени екипи на \"Пътна полиция\" и \"Спешна помощ\". Направена е организация всички да бъдат превозени до болницата в Ловеч за преглед. Изясняват се обстоятелствата за възникването на инцидента. \r\nОще няколко инцидента са регистрирани от вечерта на 21 юни насам, като при един от тях са загинали момче и момиче на 19 години. Междувременно от \"Пътна полиция\" отчетоха, че от 18 юни, когато стартира засилена полицейска акция по пътищата на страната, са загинали 12 души, а 89 са били ранени. Само за изминалото денонощие жертвите на пътя са 4, а пострадалите - 33. По думите на главен инспектор Калоян Драганов най-честата причина за инцидентите е превишената скорост. “На територията на цялата страна продължава полицейската операция. До вчера резултатите от нея показват над 20 хил. нарушения от водачи на моторни превозни средства. Повече от 10 хил. са за превишаване на скоростта. Имаме над 2 500 акта за установени административни нарушения. Останалите са глоби, наложени с фиш на водача на място“, уточни той. инж. \r\nИван Досев от Агенция \"Пътна инфраструктура\" увери от своя страна, че се прави всичко възможно да се облекчи трафика през активния летен сезон „Ще освободим движението, за да може да облекчим в максимална степен пътуването и да осигурим в максимална степен здравето и живота на ползвателите на пътищата“, допълни Досев. \r\n\"Фокус\" призовава водачите да бъдат внимателни и толерантни на пътя.", "date": "2019.06.23", "title": "Отново катастрофи по пътищата (ОБЗОР)"}
{"url": "http://www.focus-news.net/news/2019/06/23/2672935/kyustendil-detska-gradina-mechta-prodalzhava-izpalnenieto-na-proekta-misiya-kod-zeleno.html", "text": "Детска градина „Мечта” продължава изпълнението на проекта „Мисия: Код- зелено“. Това съобщи за  Радио „Фокус” – Кюстендил  Анна Ангелова, директор на детското заведение. По думите ѝ целта на проекта е дворът на детската градина да стане още по-приветливо място за игра и забавления за децата. Изградени са весели детски кътчета за игри и забавления. „Всеки ден на двора се организират игри с пъстрите катерушки и превозни средства от палети. Всеки ден малките стопани полагат грижи за различните билки и цветя. За пореден път всички показаха, че с желание, съвместна работа и въображение може да се доставят радост, много усмивки и удовлетворение от извършената дейност”, каза Анна Ангелова. \r\nВенцеслав ИЛЧЕВ", "date": "2019.06.23", "title": "Кюстендил: Детска градина „Мечта” продължава изпълнението на проекта „Мисия: Код- зелено“"}
{"url": "http://www.focus-news.net/news/2019/06/23/2672931/london-evening-standard-konservativni-deputati-mozhe-da-svalyat-boris-dzhonsan-ot-premierskiya-post-ako-se-opita-da-izleze-ot-es-bez-sdelka.html", "text": "Бившият Генерален прокурор и член на Консервативната партия Доминик Грейв предупреди Борис Джонсън, че депутатите на торите могат да го свалят от поста, ако стане премиер и се опита да изкара Великобритания от Европейския съюз без сделка, пише британското издание  London Evening Standard . \r\nВ слабо прикрита заплаха към фаворита в съревнованието за поста на Тереза Мей, Грийв настоя, че голям брой депутати от Консервативната партия са готови да го свалят от креслото на министър-председателя през октомври, за да предотвратят Брекзит без сделка. \r\nСега Джонсън е сред последните двама в изборите за лидер на торите заедно с Джереми Хънт и настоя, че Обединеното кралство трябва да излезе от Съюза на настоящия краен срок – 31 октомври. \r\nНо в интервю пред Би Би Си Грийв подчерта, че ако новият премиер предприеме рисковете да изкара страната без сделка на 31 октомври, „не мисля, че този министър-председател ще оцелее много дълго“. \r\n„Разбира се, премиерът може да използва абсолютното си право след това да обяви парламентарни избори. Но това ще бъде катастрофално за бъдещето на Консервативната партия“, отбеляза още той. \r\nЗапитан дали ще гласува срещу правителството на евентуален вот на недоверие, за да предотврати излизането без сделка, Грейв заяви: „Ако премиерът настоява да излезем от ЕС на 31 октомври без сделка... тогава съм напълно убеден, че ще има голям брой консервативни депутати, които ще се противопоставят. И които ще направят всичко по силите си, за да го предотвратят. Мисля, че броят им е значителен“. \r\nВ отговор на това дали кралицата ще трябва да се включи, той каза: \"Трябва да се има предвид, че ако една администрация падне на вот на недоверие, има 14 дни, за да се създаде нова.\" \r\nГрийв добави: „Не е задължително начело да е Джереми Корбин. Може да е друг консервативен премиер. Може да е всеки, който може да събере мнозинство в Камарата на общините. В такъв случай ще трябва да има вот на доверие“. \r\nПревод и редакция:", "date": "2019.06.23", "title": "London Evening Standard: Консервативни депутати може да свалят Борис Джонсън от премиерския пост ако се опита да излезе от ЕС без сделка"}
{"url": "http://www.focus-news.net/news/2019/06/23/2672936/pregled-na-mezhdunarodnite-novini-do-600-agentsiya-fokus.html", "text": "Турция разкритикува остро решението на Гърция, че местните религиозни лидери, известни като мюфтии, сред турското малцинство в Западна Тракия от сега нататък ще се назначават от държавен орган, вместо да бъдат избирани от местното население, пише електронното издание на вестник  Hurryiet . \r\n„Гърция нарушава Лозанския договор като не признава правото на турското малцинство да избира мюфтиите си“, заяви говорителят на външното ведомство в Анкара Хами Аксой, като подчерта, че решението нарушава правата на религиозното малцинство. \r\nКато обясни, че указът ще елиминира автономията на мюфтийския институт вя страната, той призова Гърция към интимна и всеобхватна комуникация с турското малцинство, за да реши проблема в съответствие с разпоредбите на Лозанския договор. \r\nПо неговите думи, Гърция трябва да признае правото мюфтиите да бъдат избиран от малцинството и да се откаже от политиката на незаконно назначаване на такива. \r\nАксой също така подчерта, че е \"тревожно\", че подобни натрапчиви и негативни действия се случват в държава-членка на ЕС. \r\n„В Гърция мюфтиите на турското малцинство в Западна Тракия се назначават от правителството; турското малцинство обаче отхвърля тази политика и изисква мюфтиите да бъдат избирани от тях на местно ниво. \r\nДнес около 150 000 етнически турци живеят в Западна Тракия със статут, определен от Лозанския мирен договор от 1923 г. и техните права са гарантирани от няколко двустранни и многостранни споразумения. \r\nТурското малцинство в Гърция е изправено пред редица въпроси, включително отказ на държавата да признае етническата му идентичност, неадекватна образователна политика и ограничения на свободата на вероизповедание, закупуване на собственост и политическо представителство“, отбелязва Хюриет. \r\n***  САЩ обявиха в събота, че Мирният им план, който ще бъде представен следващата седмица в Бахрейн, предвижда 50 милиарда долара и удвояване на брутния вътрешен продукт на палестинците в рамките на 10 години, предава  AFP . \r\nРазкривайки детайли за първи път, от администрацията на президента Доналд Тръмп заявиха, че инициативата цели реформирането на палестинската икономика и свързването й с тази на нейните съседи,  а освен това тя предвижда и генерирането на големи международни инвестиции. \r\n***  Президентът на САЩ Доналд Тръмп съобщи в събота, че Вашингтон ще наложи сериозни допълнителни санкции срещу Иран на 24 юни, само няколко часа след като заяви, че ще бъде „най-добрият приятел“ на  Ислямската република, ако тя се откаже от ядрените оръжия, предава  AFP . \r\nНапрежението между Съединените щати и Иран нарасна тази седмица, след като Техеран свали американски разузнавателен дрон. Тръмп каза в петък, че е отменил военните удари в последната минута, защото отговорът не е бил \"пропорционален\". \r\nНо оттогава той постоянно заплашва Техеран с нови санкции, а вече обяви и кога ще се случи това. \r\n\"В понеделник въвеждаме големи допълнителни санкции срещу Иран,\" каза Тръмп, като добави: \"Очаквам с нетърпение деня, в който санкциите ще бъдат свалени от Иран и те отново ще се превърнат в продуктивна и просперираща нация - Колкото по-скоро, толкова по-добре!\" \r\n***  Държавният глава на САЩ Доналд Тръмп забави плановете на федералните власти за масови арести на нелегални имигранти, които са нарушили заповеди за депортиране, считано от този уикенд, съобщава американското издание  Washington Examiner . \r\nТръмп обяви, че ще отложи депортирането на \"милиони незаконни чужденци\" със срок от две седмици, за да даде време на депутатите да постигнат споразумение за имиграционна политика. \r\n\"Ако не, започва депортирането!\", предупреди Тръмп в социалната мрежа \"Туитър\".. \r\nПо-рано през седмицата Тръмп обяви, че имиграционните власти и митническите служби ще проведат акции в 10 големи градове в САЩ в неделя, за да приложат федералния закон за имиграцията. \r\nДемократите и имиграционни активисти критикуваха плана. \r\n\"Новата заплаха на президента от масово депортиране е акт на пълна злоба и фанатизъм, предназначени единствено за инжектиране на страх в нашите общности\", заяви председателят на Камарата на представителите Нанси Пелоси. \"Президентът трябва да се дистанцира от подобни жестоки, неефективни и дискриминационни политики и да работи с демократите, за да подкрепи интелигентната и ефективна имиграционна реформа, която зачита нашите ценности и държи семействата заедно и в сигурност\". \r\nПелоси, която направи  още едно изявление по-рано през деня, приветства новината за забавянето на депортациите. \r\n*** Бившият Генерален прокурор и член на Консервативната партия Доминик Грейв предупреди Борис Джонсън, че депутатите на торите могат да го свалят от поста, ако стане премиер и се опита да изкара Великобритания от Европейския съюз без сделка, пише британското издание  London Evening Standard . \r\nВ слабо прикрита заплаха към фаворита в съревнованието за поста на Тереза Мей, Грийв настоя, че голям брой депутати от Консервативната партия са готови да го свалят от креслото на министър-председателя през октомври, за да предотвратят Брекзит без сделка.  \r\nСега Джонсън е сред последните двама в изборите за лидер на торите заедно с Джереми Хънт и настоя, че Обединеното кралство трябва да излезе от Съюза на настоящия краен срок – 31 октомври. \r\nНо в интервю пред Би Би Си Грийв подчерта, че ако новият премиер предприеме рисковете да изкара страната без сделка на 31 октомври, „не мисля, че този министър-председател ще оцелее много дълго“. \r\n„Разбира се, премиерът може да използва абсолютното си право след това да обяви парламентарни избори. Но това ще бъде катастрофално за бъдещето на Консервативната партия“, отбеляза още той. \r\nЗапитан дали ще гласува срещу правителството на евентуален вот на недоверие, за да предотврати излизането без сделка, Грейв заяви: „Ако премиерът настоява да излезем от ЕС на 31 октомври без сделка... тогава съм напълно убеден, че ще има голям брой консервативни депутати, които ще се противопоставят. И които ще направят всичко по силите си, за да го предотвратят. Мисля, че броят им е значителен“. \r\nВ отговор на това дали кралицата ще трябва да се включи, той каза: \"Трябва да се има предвид, че ако една администрация падне на вот на недоверие, има 14 дни, за да се създаде нова.\" \r\nГрийв добави: „Не е задължително начело да е Джереми Корбин. Може да е друг консервативен премиер. Може да е всеки, който може да събере мнозинство в Камарата на общините. В такъв случай ще трябва да има вот на доверие“. \r\n***  Почти четири часа след получаване на сигнала, противопожарните служби на Гърция успяха да локализират частично пожара, който избухна в областта Лагониси в района на Атика, на около 40 км от центъра на Атина, предава скопската електронна медия  A1 On . \r\nВ операцията по потушаването на стихията участват 30 пожарникари с 11 превозни средства, 6 превозни средства от специалния сектор за операции с 20 офицери, два самолета и два хеликоптера. \r\nПожарът е пламнал от суха трева близо до селище, но не представлява опасност за домовете в околността. \r\nНавременната и ефективна намеса на пожарникарите е ограничила опасността от разпространяването на огъня и е предотвратила вероятността от нанасяне на щети на домовете, според гръцката противопожарна служба. \r\nЗапочнало е разследване на причините за пожара. \r\n***", "date": "2019.06.23", "title": "Преглед на международните новини до 6:00 (Агенция „Фокус“)"}
{"url": "http://www.focus-news.net/news/2019/06/23/2672932/reuters-kim-i-si-se-saglasiha-da-zadalbochavat-satrudnichestvoto-nezavisimo-ot-mezhdunarodnata-situatsiya.html", "text": "Севернокорейският лидер Ким Чен-ун и президентът на Китай Си Дзинпин са постигнали консенсус по „важни въпроси“ и са се съгласили да надграждат приятелските си отношения, „независимо от международната ситуация“, съобщават държавните медии на Корейската народно-демократична република (КНДР), предава  Reuters . \r\nСи напусна столицата на Северна Корея Пхенян в петък след двудневно посещение, първото на китайски лидер от 14 години. Държавната информационна агенция КЦНА публикува в събота материал за резултатите от посещението. \r\nМедията съобщава, че по време на обяд на втория ден от посещението на Си, двамата лидери са обсъдили планове за задълбочаване на сътрудничеството, както и „големите вътрешни и външни политики“ на страните, а освен това са обменили мнения за международните проблеми от взаимен интерес. \r\nЕдна редакционна статия в официалния China Daily в събота предупреди, че краткото посещение на Си в Пхенян няма да реши всички проблеми на региона, но обещанията за подпомагане на развитието на севернокорейската икономика са правилният път напред. \r\n„Светът може и да се надява китайският лидер да има магическо докосване и да може да превръща камъка в злато, но е нереалистично да се очаква, че Си може да реши всички проблеми на полуострова с двудневна визита – независимо от това, че Пекин винаги е бил най-надеждният и внимателен партньор на Пхенян“, пише официозът. \r\n„И все пак Си докосна правилиния камък, като се съсредоточи в икономическото сътрудничество, с което да помогне на КНДР да излезе от студа“, се добавя в материала. \r\nПревод и редакция:", "date": "2019.06.23", "title": "Reuters: Ким и Си се съгласиха да задълбочават сътрудничеството независимо от международната ситуация"}
{"url": "http://www.focus-news.net/news/2019/06/23/2672937/gd-granichna-politsiya-intenziven-e-trafikat-na-gkpp-dunav-most-vidin-za-tovarni-avtomobili-na-izhod-ot-stranata.html", "text": "Интензивен е трафикът на българо-румънската граница на ГКПП \"Дунав мост-Видин\" на изход за товарни автомобили. Това съобщиха от пресцентъра на  Главна дирекция „Гранична полиция“ . Информацията за трафика на българските гранични контролно-пропускателни пунктове е към 06.00 часа.  \r\nНа всички останали гранични контролно-пропускателни пунктове движението се осъществява нормално.  През почивните дни се очаква засилен трафик през ГКПП „Маказа“. Препоръчва се на пътуващите да използват и останалите ГКПП на българо-гръцката граница.", "date": "2019.06.23", "title": "ГД „Гранична полиция“: Интензивен е трафикът на ГКПП „Дунав мост-Видин“ за товарни автомобили на изход от страната"}
{"url": "http://www.focus-news.net/news/2019/06/23/2672928/the-times-maystorite-na-provokatsiite-ot-teheran-tlaskat-amerika-kam-raba.html", "text": "От Първата световна война до Шестдневната война от 1967 г. между Израел и арабските нации, атмосфера на подозрение, враждебна реторика и нетърпеливи държавници често са вкарвали държави в конфликти, дори когато те не са искали това, пише авторитетното британско издание  The Times  в материал, представен без редакторска намеса. \r\nВ добавка към това, Иран често е ставал свидетел на това, как авантюризма, политическите грешки и провокациите се превръщат във военен конфликт и настоящата криза очевидно е лесно запалима. \r\nПрецедентите са зловещи  - кървавата иранско-иракска война, 30-годишният сблъсък със Саудитска Арабия и нейните съседи от Персийския залив, и по-специално така наречената война на танкерите от 80-те години, когато корабите бяха нападани в Персийския залив, членовете на екипажите им биваха убивани и ирански самолет беше свален от американски военен кораб, в резултат от което 290 души загинаха. \r\nОсвен че сваля американски безпилотен самолет и е главният заподозрян в атаките срещу танкерите в Персийския залив този месец, Иран умишлено увелич напрежението със Съединените щати и Израел, като обяви, че скоро ще надхвърли международните договорени ограничения за ядрената си програма. \r\nСдържаността не е лесен вариант срещу такива провокации, но може да е по-добра от алтернативите. Г-н Тръмп може да е бил предупреден, че по-нататъшната ескалация в Персийския залив може да доведе до нова авантюра в Близкия изток от вида, който иска да избегне. \r\nКогато САЩ се опитаха да защитят неутралния кораб срещу иранските нападения в Персийския залив по време на иранско-иракската война, те избегнаха иранските мини, ракети и ежедневни сблъсъци. През 1988 г. трагично това доведе до случая, в който USS Vincennes обърка сигнала на ирански граждански самолет с такъв на изтребител и го свали с ракета. Експертите от разузнаването отдавна твърдят, че жестокостите от Локърби, за които бе обвинена Либия, всъщност са били замислени от Иран като отмъщение. \r\nСдържаността може да бъде ефективна. След като Турция свали руски изтребител преди четири години, Москва заплаши Турция с военен ответ, но вместо това президентът Путин наложи забрана на вноса от Турция, спря доставките на петрол и прекрати руския туризъм в Турция. Отне година преди Турция да изяде пая на скромността и да поиска помирение. \r\nЗападът е също толкова сдържан, но решителен в лицето на руските провокации: аферата „Скрипал“, намесата в социалните мрежи, хакването на западните системи и отговорността за свалянето на полет на Малайзия Еърлайнс МН17 над Украйна. Москва сега се оказва отхвърлена, санкционирана и нежелана в много столици. \r\nНапрегнатата атмосфера в Персийския залив днес се засилва от решимостта на Саудитска Арабия да изтласка това, което тя вижда като злонамерено иранско влияние в региона. Тъй като иранската икономика потъва в резултат от подновяването на американските санкции и нарастващото недоволство в Иран, радикалите в Техеран сега могат решат, че предизвикателния отговор е най-добрият начин за обединяване на иранското обществено мнение. \r\nЗатова военната сдържаност на САЩ може да получи като отговор войнствени нови провокации, а в Иран не са лаици за сложните интриги, умелото използване на временни съюзи и тънкото разбиране на политиката на големите сили. Без да прави някакви концесии на Москва, Иран успяда изманеврира Русия да го подкрепи. Техеран също така знае как да използва влошаващите се отношения на Китай с администрацията на Тръмп в своя полза. \r\nПолитическата идеология на Иран, макар и подобна на ислямския екстремизъм, се обяснява по-добре с интензивната си гордост от древната си история и наследство, както и от комплекса на превъзходството спрямо своите арабски съседи и външни лица.Той вижда себе си напълно способен да се изправи срещу “Великия Сатана”, дори ако военните различия са колосални. Асиметричната война е нещо, което военните стратези в Техеран са изучавали дълго. На Вашингтон ще му трябва хладен ум, за да надмогне Иран и да предотврати прерастването на това раздразнение в по-широка и скъпа война. \r\nПревод и редакция:", "date": "2019.06.23", "title": "The Times: Майсторите на провокациите от Техеран тласкат Америка към ръба"}
{"url": "http://www.focus-news.net/news/2019/06/23/2672938/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Метеорологична обстановка: \r\n        Над страната отново ще бъде предимно ясно, слънчево и горещо. След обяд над Западна и Централна България ще започне да се развива купеста и купесто-дъждовна облачност и по-късно през деня и през нощта срещу понеделник на много места там ще има краткотрайни валежи с гръмотевици. Ще духа слаб юг-югоизточен вятър. Максимални температури между 31° и 36°, в София около 31° Ограничения за товарни автомобили : \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград – ГКПП „Кулата“; \r\n•\tпът I-5 Русе – Велико Търново; \r\n•\tпът I-9 Варна – Бургас; \r\n•\tпът II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. Състояние на автомагстралите: \r\nАМ „Тракия“:  \r\nОбласт София:  \r\nДвижението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден - обособяват се две ленти в посока Бургас и една в посока София.  \r\n- За последния почивен или празничен ден - обособяват се две ленти в посока София и една в посока Бургас. Срок 31.07.2019 г \r\nВъв връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: \r\n- В деня преди празничния или почивен ден - обособяват се две ленти в посока Бургас и една в посока София.  \r\n- За последния почивен или празничен ден - обособяват се две ленти в посока София и една в посока Бургас. Срок 30.06.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г.; \r\nОбласт Бургас: \r\nДвижението в участъка Деветак – Карнобат от км 308+107 до км 345+000 се осъществява с повишено внимание поради извършване почистване на банкети и косене на тревни площи. Участъкът е сигнализиран с пътни знаци. Срок до 01.07.2019 г.; \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 28.06.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок до 15.12.2019 г. \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок до 30.06.2019 г. \r\nОбласт Шумен: \r\nДвижението от км 362+600 до км 365+000 посока Варна се осъществява с повишено внимание поради ремонтни дейности по съоръженията. Движението се регулира с пътни знаци. Срок до 24.06.2019 г.; \r\nОбласт Варна:  \r\nДвижението в участъка Повеляново – Слънчево от км 406+850 до км 416+200 се осъществява двупосочно в лявото платно посока Варна поради ремонтни дейности. Затворено за движение е дясното платно посока Варна. Движението се прехвърля от дясно в ляво платно при км 406+850. Прехвърля се обратно в дясно платно при км 416+200. Ограничено е качването в посока Варна от п.в. Повеляново и п.в. Слънчево. Движението е пренасочено по път I-2 Русе – Варна. Ограничено е слизането в посока Слънчево и Тополи на п.в. Слънчево. Движението е пренасочено по път I-2 Русе – Варна.Срок до 31.07.2019 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“: няма ограничения. Въведени ограничения по основни пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканска пътна мрежа:  \r\nОграничения в движението на МПС по основните пътни направления \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Враца: \r\nДвижението в участъка Мездра – Лютидол от км 173+600 до км 173+700 се осъществява с повишено внимание като едната лента за движение е стеснена поради рязане на храсти и почистване на ригола. Срок до 24.06.2018 г. \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 28.06.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград от км 7+495 до км 9+000 е ограничено движението за всички МПС поради провеждане на автомобилно състезание. Движението ще се извършва по обходни маршрути през градската част на града. Временната организация ще бъде в часовия интервал от 09:00 до 19:00 часа до 23.03.2019 г. \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 31.07.2019 г.; \r\nДвижението в участъка Русе – Писанец от км 12+250 до км 37+300 се осъществява с повишено внимание поради ремонтни дейности на асфалтовата настилка. Участъкът е сигнализиран временно с пътни знаци. Въведено е ограничение на скоростта 40 км/ч.  Движението се регулира от сигналисти. Срок до 28.06.2019 г. \r\nОбласт Шумен: \r\nДвижението в участъка Каспичан – Зайчино ореше от км 134+013 до км 146+770 се осъществява с повишено внимание поради маркировка и ремонт на ограничителни системи. Движението се регулира с пътни знаци. Срок до 24.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – Търново от км 0+000 до км 1+295 е ограничено движението за всички МПС поради провеждане на автомобилно състезание. Движението ще се извършва по обходни маршрути през градската част на града. Временната организация ще бъде в часовия интервал от 09:00 до 19:00 часа до 23.03.2019 г. \r\nДвижението в участъка р-н Борово – Бяла от км 44+800 до км 51+900 се осъществява с повишено внимание поради рязане на храсти по пътните банкети. Участъкът е сигнализиран временно с пътни знаци. Въведено е ограничение на скоростта 40 км/ч. Срок до 28.06.2019 г.; \r\nОбласт Габрово: \r\nДвижението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път I-5 Черноочене – Кърджали в участъка с. Калинка – гр. Кърджали от км 338+000 до км 342+000 се извършва с повишено внимание поради ремонт на улично осветление в средна разделителна ивица. Срок до 30.06.2019 г. \r\nОбласт Хасково: \r\nДвижението в участъка с. Калинка – гр. Кърджали от км 338+000 до км 342+000 се осъществява с повишено внимание поради ремонт на улично осветление в средна разделителна ивица. Срок до 30.06.2019 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Кюстендил: \r\nДвижението в участъка Кюстендил – с. Драгомирово от км 25+000 до км 42+440 се осъществява с повишено внимание поради косене на трева и рязане на храсти. Срок до 27.06.2019 г. \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 24.06.2019 г.; \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в урбанизираната територия на гр. Карнобат от км 447+000 до км 449+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 01.07.2019 г.; \r\nДвижението в участъка Черноград – Ветрен от км 456+000 до км 485+00 се осъществява с повишено внимание поради косене на тревни площи. Участъкът е сигнализиран с пътни знаци. Срок до 25.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Сливен: \r\nДвижението в участъка Бероново – Петолъчката от км 217+800 до км 233+688 се осъществява с повишено внимание поради косене на тревни площи. Участъкът е сигнализиран с пътни знаци. Срок до 30.06.2019 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява с повишено внимание поради ремонтни дейности на водосток при км 184+258. Движението на МПС се осъществява при стеснение на платното за движение. Скоростта на движение се намалява до 50 км/ч. Срок до 01.07.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 01.07.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Обзор – Слънчев бряг от км 172+000 до км 203+000 в се осъществява с повишено внимание поради косене на тревни площи. Скоростта е ограничена до 40 км/ч. Движението се регулира с пътни знаци. Срок до 28.06.2019 г.; Състояние на републиканска пътна мрежа:", "date": "2019.06.23", "title": "Актуална пътна обстановка"}
{"url": "http://www.focus-news.net/news/2019/06/23/2672939/predstoyashti-sabitiya-v-stranata-za-23-yuni-agentsiya-fokus.html", "text": "От 8.00 ч. в Княжево (градинката при последната спирка на тролей № 5) ще започне туристически поход по маркираната пътека „Aлея на билките”.  \r\n*** \r\nОт 10.00 ч. на паметника на Съветската армия ще бъде даден старта на инициативата за балансирано хранене и активен начин на живот „Нестле за Живей активно“.  \r\nОт 11.00 ч. в къщата-музей \"Димитър Благоев\" в кв. „Банкя“ Националният съвет на БСП, Градският съвет на БСП – София и Районният съвет – Банкя организират тържествено честване на 163-тата годишнина от рождението на Димитър Благоев – Дядото. \r\n*** \r\nОт 12.30 ч. пред хижа „Момина скала“ ще стартира фолклорна програма с възстановка на стари народни обичаи по случай Еньовден. \r\n*** \r\nОт 17.00 ч. в залата на втория етаж на Съюза на архитектите ще бъде представена книгата „Оживелият подвиг. Каймакчалан и Европейската война през погледа на потомците“.  \r\n*** \r\nОт 20.00 ч. в Зала 1 на НДК ще се проведе концерт на сръбския цигулар Неманя Радулович и неговия оркестър Double Sens. \r\n*** \r\nВ 10.00 часа под Белинташ ще се проведат ритуали, свързан с Еньовден.. \r\n*** \r\nВ 16.00 часа в Етнографската къща ще започне подготовка за обичая „Калиница” с поставяне на нишаните на калиничките в мълчана вода. \r\n*** \r\nОт 10.00 ч. в парк „Бачиново“ ще се проведе факелно бягане по повод Международния олимпийски ден и Деня на българския олимпиец. \r\n*** \r\nОт 9.00 часа на Пантеона ще започне спортният празник „Да се движим заедно“ по случай Международния олимпийски ден. \r\n*** \r\nОт 9.30 часа пред залата за фитнес на ТУ-Варна по случай Международния олимпийски ден ще се проведе символично факелно шествие.  \r\n*** \r\nОт 20.00 ч. в Зала 1 на Фестивалния и конгресен център ще бъде даден стартът на Международния музикален фестивал \"Варненско лято\" 2019 с концерт на цигуларя Бенямин Шмид. \r\n*** \r\nОт 9.30 ч. във Врачанския Балкан с празничен концерт ще бъде поставен финалът на четвъртото издание на Националния фолклорен събор „Леденика“. \r\n*** \r\nОт 8.30 ч. в околностите на Петропавловския манастир продължава XV-ият Национален Петропавловски събор на народното творчество. \r\n*** \r\nОт 12.00 ч. в  хотел „Раховец“ ще започне пленум на Българската работническа селска партия (БРСП). \r\n*** \r\nОт 19.00 ч. в НЧ „Напредък – 1869“ ще бъде представена премиерата на пиесата „Зех та, Радке, зех та“ по Сава Доброплодни. \r\n*** \r\nОт 11.00 ч. в  Държавния куклен театър „Дора Габе“ ще се играе кукленият спектакъл „Глупавият вълк“. \r\n*** \r\nОт 10.30 часа в градинката пред сградата на Общината ще започне кулинарната надпревара „Череши в кухнята”.  \r\n*** \r\nОт 19.00 часа в Драматично-кулен театър ,,Иван Радоев\" ще се състои „Парад на модата“ 2019. \r\n*** \r\nОт 11.30 часа в кв. „Устово“ ще бъде открит нов параклис „Св. Йоан Предтеча“. \r\n*** \r\nОт 11.00 ч. в Кукления театър ще се играе постановката „Чорапкова приказка“ от Янчо Иванов. \r\n*** \r\nОт 17.00 ч. в Регионална библиотека „Захарий Княжески“ се играе спектакълът „Рейс“ от Станислав Стратиев. \r\n*** \r\nОт 10.30 ч. на картинг пистата в града ще започне второто издание на състезанието „ЕКО 12 часа на България“.", "date": "2019.06.23", "title": "Предстоящи събития в страната за 23 юни (Агенция „Фокус“)"}
{"url": "http://www.focus-news.net/news/2019/06/23/2672941/nimh-dnes-shte-bade-slanchevo-i-goreshto-maksimalnite-temperaturi-shte-sa-mezhdu-31-i-36-v-sofiya-okolo-31.html", "text": "Днес ще е предимно слънчево и горещо. След обяд над Западна и Централна България отново ще се развива купеста и купесто-дъждовна облачност и по-късно през деня и през нощта срещу понеделник на много места там ще има краткотрайни валежи с гръмотевици. Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ) . Ще духа слаб юг-югоизточен вятър. Максимални температури между 31° и 36°, в София около 31°. Атмосферното налягане бавно ще се понижава. Ще бъде около средното за юни, а към края на деня и малко по-ниско. По Черноморието ще бъде предимно слънчево с временни увеличения на облачността. Ще духа слаб до умерен югоизточен вятър. Максимални температури 29°-31°. Температурата на морската вода е 25-27°. Вълнението на морето ще бъде 1-2 бала. \r\nВ планините ще бъде предимно слънчево, след обяд с купесто-дъждовна облачност и ще има краткотрайни валежи с гръмотевици. Ще духа слаб до умерен вятър от юг-югозапад, по най-високите върхове на Рила и Пирин - временно от запад. Максимална температура на 1200 метра около 26°, на 2000 метра – около 19°.", "date": "2019.06.23", "title": "НИМХ: Днес ще бъде слънчево и горещо, максималните температури ще са между 31° и 36°, в София около 31°"}
{"url": "http://www.focus-news.net/news/2019/06/23/2673111/daily-sabah-istanbul-dade-chista-pobeda-na-ekrem-imamoglu.html", "text": "Гласоподавателите в най-големия град в Турция обединиха подкрепата си зад опозиционния кандидат на републиканската народна партия Екрем Имамоглу в повторно проведените кметски избори, пише турският вестник Daily Sabah \r\nСпоред неофициални резултати Имамоглу е получил 54.03% от гласовете, докато неговият опонент, от Партията на справедливостта и развитието Бинали Йълдъръм получи 45,09%, при преброени 99,37% от избирателните урни. \r\nРазликата в гласовете между двамата кандидати е 777 581, значително по-висока от 13 729, обявена след изборите на 31 март. Имамоглу води в надпреварата в 28 от 39 района в Истанбул, което е значително подобрение 16-те района, които печели в отменените избори. \r\nТой увеличи гласовете си с почти 530 000 в сравнение с предишните избори, докато Йълдъръм загуби 235,000 гласа в сравнение с 31 март. \r\nСкоро след като резултатите започнаха да излизат, Йълдъръм допусна поражение и заяви, че съперникът му Имамоглу води в състезанието, поздравявайки го за очевидната победа. \r\n\"Ще се опитаме да помогнем на Имамоглу във всичко, което той ще направи в полза на гражданите на Истанбул,\" каза Йълдъръм. \r\nГоворейки скоро след изказването на бившия премиер и кандидат на управляващата партия, Имамоглу каза, че резултатите са от решаващо значение за турската демокрация. \r\n\"Днес 16 милиона граждани на Истанбул са обновили нашата вяра в демокрацията и доверието ни в правосъдието. Това беше постигнато не само от тези, които гласуваха за мен, но и от всички наши граждани, които ни помогнаха да проведем тези избори с голяма зрялост и спокойствие\", каза той. \r\nИмамоглу също така призова президента Реджеп Тайип Ердоган да заяви, че е готов да се срещне с него възможно най-скоро. \r\n\"Обръщам се към нашия държавен глава, президента Ердоган. Готов съм и желая да работя в хармония с Вас по спешните въпроси на Истанбул като противеземетръсните мерки в строителството в града, изграждането на метрото, бежанците и други належащи въпроси.\", каза той.  Юлиян Марков", "date": "2019.06.23", "title": "Daily Sabah: Истанбул даде чиста победа на Екрем Имамоглу"}
{"url": "http://www.focus-news.net/news/2019/06/23/2672940/predstoyashti-mezhdunarodni-sabitiya-za-23-yuni-agentsiya-fokus.html", "text": "*** Избори за кмет \r\n*** Гей парад. \r\n*** Отбелязва се третата годишнина от референдума за Брекзит \r\n*** Съветникът по национална сигурност на Белия Дом Джон Болтън започва визитата си в Израел, в хода на която ще проведе срещи с премиера Нетаняху и израелския и руския си колеги \r\n*** Зоран Заев ще обяви плановете за реконструкция на правителството в Скопие. \r\n***", "date": "2019.06.23", "title": "Предстоящи международни събития за 23 юни ( Агенция „Фокус“ )"}
{"url": "http://www.focus-news.net/news/2019/06/23/2672944/blagoevgrad-fakelno-byagane-shte-se-provede-okolo-ezeroto-v-park-bachinovo-po-povod-mezhdunarodniya-olimpiyski-den-i-denya-na-balgarskiya-olimpiets.html", "text": "По повод традиционното отбелязване на Международния олимпийски ден и Деня на българския олимпиец – 23 юни БОК, Олимпийски клуб Благоевград и Община Благоевград организират от 10.00 часа факелно бягане около езерото в парк „Бачиново”. Това съобщиха от пресцентъра на  Община Благоевград . Очаква се в проявата да вземат участие около 100 спортиста. Те са студенти от специалности „Физическо възпитание и спорт” и „Спорт“ в ЮЗУ „Неофит Рилски”, преподаватели, ученици и деца от спортните клубове в Благоевград. Във факелното бягане участие могат да вземат и всички желаещи граждани и гости на Благоевград. Преди старта на факелното бягане ще бъде запален символично олимпийският огън от Серафим Бързаков, двукратен Световен шампион, Вицеолимпийски шампион от Летните олимпийски игри в Сидни 2000. \r\nУчастниците в кроса ще получат тениски с олимпийския символ, осигурени от БОК и международен олимпийски сертификат, подписан от президента на Международния олимпийски комитет Томас Бах и председателя на Българския олимпийски комитет Стефка Костадинова.", "date": "2019.06.23", "title": "Благоевград: Факелно бягане ще се проведе около езерото в парк „Бачиново” по повод Международния олимпийски ден и Деня на българския олимпиец"}
{"url": "http://www.focus-news.net/news/2019/06/23/2672943/sofiya-v-grada-shte-bade-predstavena-knigata-ozhiveliyat-podvig-kaymakchalan-i-evropeyskata-voyna-prez-pogleda-na-potomtsite.html", "text": "В града ще бъде представена книгата „Оживелият подвиг. Каймакчалан и Европейската война през погледа на потомците“. \r\n„За тез, що примири смъртта, \r\nна теб, о върх на върховете, \r\nкак скръбна бе им повестта –  \r\nти разкажи на вековете!“ \r\nДружество „Памет за Каймакчалан“ и Издателство „Еделвайс“ организират представяне на книгата „Оживелият подвиг. Каймакчалан и Европейската война през погледа на потомците“. Събитието ще се състои от 17.00 часа в залата на втория етаж на Съюза на архитектите в България, ул. „Кракра“ № 11, гр. София, съобщиха  организаторите . \r\nКнигата е част от поредица трудове, посветени на Каймакчаланската епопея, появили се в последните няколко години, както и своеобразно продължение на кампанията на Агенция и Радио „Фокус“ за възкресяване на безсмъртния подвиг отпреди един век. Авторите се надяват с тази книга да добавят своя скромен дан към разбуждането на националната свяст във време на местни и глобални предизвикателства, във време на колебливост и безверие. \r\nКаймакчалан е завет, който трябва да бъде предаван на следващите поколения. Исторически момент, който не бива да избледнява. Той е обещание, надежда и убеденост, че народ, който е способен на подобен подвиг е измежду най-достойните.", "date": "2019.06.23", "title": "София: В града ще бъде представена книгата „Оживелият подвиг. Каймакчалан и Европейската война през погледа на потомците“"}
{"url": "http://www.focus-news.net/news/2019/06/23/2672945/lovchanski-mitropolit-gavriil-shte-oglavi-arhiereyska-sveta-liturgiya-v-teteven.html", "text": "От 9.00 часа Негово  високопреосвещенство Ловчански митрополит Гавриил ще оглави Архиерейска света Литургия в храм „Всех святих“ в град Тетевен, съобщи репортер на  Агенция „Фокус“ .  \r\nНикола Петков", "date": "2019.06.23", "title": "Ловчански митрополит Гавриил ще оглави Архиерейска света Литургия в Тетевен"}
{"url": "http://www.focus-news.net/news/2019/06/23/2672947/denyat-23-yuni-v-balgarskata-istoriya.html", "text": "На тази дата през 1989 г. се състои делово посещение на Тодор Живков в Москва, на което иска подкрепата на Михаил Горбачов за своята политика, но не я получава. През 1913 г. Сърбия обявява война на България. Сръбските власти арестуват и подлагат на мъчения 600 българи в Битоля и изгарят 6300 български книги от Прилепската училищна библиотека. През 1913 г. в Босилеград сръбска чета залавя и разстрелва щаба на 6-ти конен полк. През 2014 г. е обявен Ден за национален траур в памет на жертвите след потопа във варненския кв. „Аспарухово”. На 23 юни са родени: Румен Йорданов Петков –политик; Лазар Иванов Добрич –цирков артист, педагог и режисьор.  \r\nНа тази дата умират: Павел Христов Спасов - писател, драматург; Тачо Иванов Танев - драматичен артист, режисьор, преводач \r\n2015 г. \r\nУправителят на БНБ Иван Искров подава оставка с дата 10 юли.  \r\n2014 г.  \r\nОбявен е Ден за национален траур в памет на жертвите след потопа във варненския кв. „Аспарухово”. \r\n1994 г. \r\nНа работно посещение в България пристига чешкият президент Вацлав Хавел. \r\n1993 г. \r\nПарламентът приема декларация за ненамеса във военните действия в Босна и Херцеговина. На 15 октомври 1991 г. е подписана декларацията за независимостта на Босна и Херцеговина. Това поставя началото на гражданска война между сърби, хървати и мюсюлмани. През 1992 г. войски на ООН навлизат в страната. Три години по-късно, през 1995 г., е подписано Дейтънското споразумение, с което официално се поставя край на четиригодишната гражданска война в Босна и Херцеговина. Според него Босна и Херцеговина се разделя на две части (ентитети) - Федерация Босна и Херцеговина и Република Сръбска. Във федерацията влизат териториите, населени предимно с бошняци (босненски мюсюлмани) и хървати, а републиката е населена предимно с босненски сърби. \r\n1989 г. \r\nСъстои се делово посещение на Тодор Живков в Москва, на което иска подкрепата на Михаил Горбачов за своята политика, но не я получава. \r\n1976 г. \r\nВ София се провежда 3-ти конгрес на Съюза на българските художници. \r\n1963 г. \r\nОткрит е Химкомбинатът в Стара Загора. \r\n1913 г. \r\nСърбия обявява война на България. Същия ден сръбските окупационни власти събират в двора на църквата “Св. Димитър” в Скопие 300 души български първенци и свещеници и след отказа им да подпишат документ, че са сърби, са зверски пребити и измъчвани. Някои от тях са насечени на парчета, а други са хвърлени във Вардар. \r\nПърви полски артилерийски полк води сражения със сърбите при Царица, Кървав камък и Панчев гроб, Македония. \r\nПърви конен полк води сражения със сръбската кавалерия при Букова глава, Македония. \r\nЧасти на Пета армия отхвърлят проникналите на българска територия сръбски войски в района на връх Голеш. \r\nСръбските власти арестуват и подлагат на мъчения 600 първи българи в Битоля. \r\nСръбските власти изгарят 6300 български книги от Прилепската училищна библиотека. По същото време са изгорени Галичката библиотека от 2000 български книги и Дебърската библиотека от 1300 книги. \r\nСръбските власти арестуват и подлагат на мъчения 350 граждани на Ресен и селяни от региона. Арестувани са всички първенци на града. Затворът се помещавал в избата на окръжното управление и през решетките на прозорците арестуваните можели да чуят как от балкона заместник-префектът Евто Бекрич държи реч пред една новосформирана банда от власи румънци и гърчеещи се жители. Бекрич заявява на тълпата: „В отсъствието на армията, вие сте упълномощени да действате. Тъй като България е обявила война, действайте както намерите за добре с всеки, който се нарича българин\". \r\n1913 г.  \r\nВ хода на Междусъюзническата война на 23 юни гръцките военни части овладяват Дойран, на 26 юни - Кавала, на 28 юни - Сяр. Дни преди това е завладян и изгорен до основи Кукуш. След боевете от 9-11 юли гръцката армия минава Кресненското дефиле, но е отблъсната при Симитли (12-14 юли). На 6 юли гърците окупират Неврокоп, на 10 юли Банско и Разлог, на 12 юли - Ксанти и Дедеагач, а на 14 юли - Гюмюрджина. \r\n1913 г.  \r\nВ Босилеград сръбска чета залавя и разстрелва щаба на 6-ти конен полк. \r\n1882 г. \r\nНазначен е служебен кабинет от руски генерали и консерватори начело с руския ген. Леонид Соболев. Леонид Николаевич Соболев е руски военен деец, историк, географ, генерал от пехотата. Роден е през 1844 г. Завършва Николаевската академия на Генералния щаб в Санкт Петербург. По време на Руско-турската освободителна война 1877–1878 г. служи в щаба на Дунавската армия. След Освобождението остава в България и завежда Канцеларията за гражданско управление на освободените зад Дунава земи, ръководена от Вл. А. Черкаски. След изтичане срока на Временното руско управление напуска България. По време на режима на пълномощията 1881–1883 г. отново идва в България по настояване на княз Александър I Батенберг. От 23 юни 1882 г. до 7 септември 1883 г. е министър-председател, едновременно с това до 4 април е и министър на вътрешните работи. Влиза в конфликт с княза и консерваторите и започва да търси сближаване с \"непримиримите либерали\" на П. Каравелов. Княз Александър I Батенберг отстранява от власт руските генерали с помощта на \"умерените либерали\" на Др. Цанков. Соболев издава \"Към най-новата история на България\". Леонид Соболев умира на 30 септември 1913 г. На тази дата са родени: \r\n1961 г. \r\nРоден е Румен Йорданов Петков – български политик. Учи в Математическата гимназия в Плевен. Висшето си образование завършва във факултет „Математика” в Пловдивския университет „Паисий Хилендарски”. Специализира в Икономическия институт в Свищов. Занимава се активно с политика от 1991 г. В периода 1995-1999 г. е кмет на Плевен. През 1999 г. става секретар по коалиционната политика на БСП. От 2001 г. е заместник-председател на Висшия съвет на партията. Румен Петков е председател на Националния предизборен център на левицата по време на три поредни кампании - за избор на президент, местни органи за самоуправление и парламент. Депутат е в XXXIX и XL Народно събрание. Бивш министър на вътрешните работи. \r\n1895 г. \r\nВ Смилево е роден подпоручик Наум Гинов Чуранов, служил в 13-ти пехотен полк на Българската армия до 1920 г. \r\n1881 г.  \r\nРоден е Лазар Иванов Добрич – български цирков артист, педагог и режисьор, лауреат на най-високото звание за цирково изкуство в света „сеньор на цирковото изкуство\". \r\n1840 г. \r\nВ Крушово е роден Стоян Везников. Четник в Ботевата чета (1876). По време на Руско-турската освободителна война (1877 - 1878) е главен помощник на М. А. Хитрово при формирането на българските чети. На тази дата умират: \r\n1884 г. \r\nУмира Димитър Михалев Наумов - български агроном, общественик. Роден е на 12 януари 1851 г. в Стара Загора. Известно време следва в Роберт колеж (Цариград), след което учи земеделие и агрономство в Табор (Чехия), Лайпциг и Хохенхайм (Германия), слуша лекции по земеделие в Австрия и Германия. След завръщането си в Стара Загора се отдава на работа в големия семеен чифлик, където въвежда нови методи в земеделието. Редактор е на първия следосвобожденски земеделски вестник в България - \"Земеделец\" (1883 г.-1885 г.). Народен представител е на Старозагорската колегия в Областното събрание на Източна Румелия. Инициатор е за откриване на Земеделското училище в Садово. \r\n1980 г. \r\nУмира Павел Христов Спасов - български писател, драматург. Той е роден на 17 ноември 1905 г. в Русе. Следва право, завършва държавната науки в Свободния университет в София (1931 г.). Като ученик издава литературно списание заедно с брат си. През 1922-1924 г. е председател на редакционния колектив на списание “Трезвеност”. От 1951 г. до 1974 г. е драматург на Държавния музикален театър в София. Дебютира в ученическото сп. “Юноша” (Русе) през 1919 г. Първият му сборник стихове “Репортажи” излиза през 1939 г. Други негови съчинения са: “Огледало” (стихове, 1943 г.), “Шлеповете пътуват” (роман, 1943 г.), “Господата от Запад” (разкази, 1950 г.), “Хлябът на хората” (роман, 1952 г.), “В началото на века” (роман, 1957 г.), “Любовни сигнали” (разкази, 1962 г.), “Числото 13 и други подобни” (есета, 1963 г.), “Какво от това, че се обичат младите?” (есета, 1964 г.), драматични творби и либрета - “Бунтовната песен” (1955 г.), “Имало едно време” (1957 г.), “Шумът на тишината” (1959 г.), “Мадам Сан Жен” (1960 г.), “Подкрепи и мен ръката” (1966 г.) и др. Превежда художествена литература от немски, френски, английски и чешки език; пише произведения за деца (“Белите коминочистачи”, 1955 г.; “Мацко при войводата”, 1956 г.; “Орелът”, 1960 г.). \r\n1962 г. \r\nУмира Тачо Иванов Танев - драматичен артист, режисьор, преводач. Той е роден на 13 октомври 1882 г., с. Малко Търново, Старозагорско. Учи в рисувалното училище в София (1898-1902 г.) и едновременно с това е статист в театър “Сълза и смях”. Артист е в Пловдивския театър в периода 1902-1905 г., където рисува и декори. В годините между 1906-1911 г. посещава летните школи на М. Райнхард. През 1912 г. е уредник на Пловдивския театър. Участник е във войните (1912-1913 г., 1915-1918 г.). След 1918 г. играе в Народния театър в София. Директор и режисьор е в много провинциални театри. Постановките му се характеризират с добра хармония на ансамбъла, ярко изразяване на конфликта, динамика на действието и силни актьорски изяви. Автор е на статии и публикации в периодичния печат. Превежда пиеси от немски и руски език. По-известни творчески постижения като актьор: Хелмер (“Нора” на Х. Ибсен), Жадов (“Доходно място” на А. Н. Островски), Борислав (“Борислав” на Ив. Вазов), Робърт Чилтърн (“Идеалният мъж” на О. Уайлд); като режисьор: “Еснафи” и “Деца на слънцето” на М. Горки, “Процесът на Мери Дюган” и др. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.06.23", "title": "Денят 23 юни в българската история"}
{"url": "http://www.focus-news.net/news/2019/06/23/2672942/bsp-chestva-163-godini-ot-rozhdenieto-na-dimitar-blagoev-dyadoto.html", "text": "Националният съвет на БСП, Градският съвет на БСП – София и Районният съвет – Банкя организират тържествено честване на 163-тата годишнина от рождението на Димитър Благоев – Дядото. Това съобщиха от пресцентъра на  БСП – София .  \r\nСъбитието ще се проведе от 11.00 часа в къщата-музей \"Димитър Благоев\" в Банкя, ул. \"Братя Миладинови\" №1.", "date": "2019.06.23", "title": "БСП чества 163 години от рождението на Димитър Благоев – Дядото"}
{"url": "http://www.focus-news.net/news/2019/06/23/2673114/tass-kandidatat-na-opozitsiyata-pobedi-v-istanbul.html", "text": "Екрем Имамоглу, кандидат на опозиционната кемалистка Републиканската народна партия  в Турция, води в повторните избори за кмет на Истанбул след преброяване на 99,4% от гласовете, съобщи турският телевизионен канал NTV,цитиран от  TACC  . \r\nСпоред NTV Имамоглу получава 54% от гласовете. Най-близкият съперник на опозиционния политик, кандидатът от Партията на справедливостта и развитието (ПСР) на президента Реджеп Тайип Ердоган, Бинали Йълдъръм, получава 45,1%. Ако след преброяването на всички гласове резултатите не се променят, тогава ПСР за първи път от 2002 г. ще загуби на общинските избори в Истанбул, на който Ердоган беше кмет от 1994 г. до 1998 г. \r\nИмамоглу каза, че очаква сътрудничество с турския президент \r\n\"Уважаеми господин президент, бих искал да работя с Вас. Бих искал да се срещна с Вас и да обсъдя проблемите, които можем да решим заедно. Такива теми като транспорт, кризата с бежанци, подготовка за възможни земетресения, например. нашия план за действие, ”каза Имамоглу пред NTV. \r\nТой също така каза, че гражданите на мегаполиса са показали на света, че Турция все още отстоява правото си на демокрация. \r\n\"Преди всичко бих искал да благодаря на всички, които участваха в нашата кампания. Всички видяха какво се случи на тези избори. Отваряме нова страница в историята на Истанбул. Вие показахте на целия свят, че Турция все още отстоява правото си на демокрация\", - подчерта Имамоглу. \r\nБившият турски премиер Бинали Йълдърим, съперник на Имамоглу, го поздрави за водещата позиция в изборите. \r\n\"В момента моят опонент е водещ. Поздравявам го и му желая успех\", каза Йълдъръм в ефира на телевизионния канал.  Юлиян Марков", "date": "2019.06.23", "title": "TAСС: Кандидатът на опозицията победи в Истанбул"}
{"url": "http://www.focus-news.net/news/2019/06/23/2672946/pravoslavna-tsarkva-chestva-praznika-na-vsichki-svetii.html", "text": "Православна църква чества празника на Всички светии, съобщи репортер на  Агенция „Фокус“ . По този повод от  09:30 часа, с благословението на Негово светейшество Българския патриарх и Софийски митрополит Неофит, в храм „Вси светии“ в село Мрамор – Софийско ще бъде оглавена Архиерейска света Литургия от Негово преосвещенство Белоградчишки епископ Поликарп - викарий на Софийския  митрополит.  \r\nНикола Петков", "date": "2019.06.23", "title": "Православна църква чества празника на Всички светии"}
{"url": "http://www.focus-news.net/news/2019/06/23/2672950/burgas-obshtinata-organizira-golyam-sporten-praznik-da-se-dvizhim-zaedno-po-sluchay-mezhdunarodniya-olimpiyski-den.html", "text": "Общината организира голям спортен празник под мотото „Да се движим заедно“ пред Пантеона. Това съобщиха от пресцентъра на  Община Бургас . Проявата е посветена на Международния Олимпийски ден и ще започне в 9.00 часа. Събитието „Да се движим заедно“ е част от програма „Активни и здрави“ под егидата на „НЕСТЛЕ ЗА ЖИВЕЙ АКТИВНО! 2019“ и кампанията „Дишай съзнателно. Избери кислорода“ на Община Бургас. Каним всички – малки и големи. Всички желаещи да се насладят на сутрешно движение и леко тичане. Елате, да се движим заедно, тичайки, на кънки, с ролери, с велосипеди, с колички, с домашни любимци, всеки е добре дошъл. Да се движим заедно е забавно. Мероприятието е с цел да се популяризира здравословният и активен начин на живот и съзнателното дишане. Първите регистрирали се 300 участника получават подарък – фланелки. Регистрацията става с попълване на регистрационна форма. Маршрут на движението: стартът е на Пантеона, преминава се през Експоцентър „Флора“ и се финишира, отново на Пантеона, където ще бъде запален Олимпийският огън от младежката олимпийска шампионка по акробатика Мариела Костадинова. Програмата включва също и откриване на новите активни зони, където ще се провеждат открити тренировки по йога, стречинг, крос тренинг, бойни изкуства, танци.", "date": "2019.06.23", "title": "Бургас: Общината организира голям спортен празник „Да се движим заедно“ по случай Международния Олимпийски ден"}
{"url": "http://www.focus-news.net/news/2019/06/23/2672949/blagoevgrad-kolona-ot-avtomobili-se-e-obrazuvala-na-gkpp-kulata-v-posoka-gartsiya.html", "text": "Колона от автомобили се е образувала на граничен контролно-пропускателен пункт „Кулата“ в посока Гърция. Това съобщи читател на   Агенция „Фокус“ .", "date": "2019.06.23", "title": "Благоевград: Колона от автомобили се е образувала на ГКПП „Кулата“ в посока Гърция"}
{"url": "http://www.focus-news.net/news/2019/06/23/2672952/sport-braziliya-pobedi-peru-s-50.html", "text": "Бразилия победи Перу с 5:0 като домакин в последния си мач от група “А” на Копа Америка 2019.  \r\nТака Бразилия завършва на първото място в групата с актив от седем точки и се класира напред в турнира. Перу остава на трето място с четири точки и има шанс да продължи към следващия етап на надпреварата като един от двата най-добри трети отбори, но това ще зависи от резултатите и класирането в останалите групи.", "date": "2019.06.23", "title": "Спорт: Бразилия победи Перу с 5:0"}
{"url": "http://www.focus-news.net/news/2019/06/23/2672953/stolichna-biblioteka-se-vklyuchva-s-planinsko-chetene-i-bibliobus-v-chestvaniyata-za-enyovden.html", "text": "За четвърта поредна година Библиотеката на София се включва като партньор в честванията по случай Еньовден, организирани от Национален комитет „Петър Димков” и Дирекция „ПП Витоша”. Това съобщиха от пресцентъра на  Столична община .  \r\nТрадиционно празникът ще започне днес в 08.00 ч. от Княжево (градинката на посл. спирка на тр. № 5) с туристически поход по маркираната пътека „Aлея на билките” с мисли на Петър Димков.  \r\nФолклорната програма ще стартира в 12.30 ч. на естрадата пред хижа „Момина скала“, където всички посетители на планината ще могат да вземат участие и във възстановката на стари народни обичаи – провиране под арка от 77 и половина билки, „медена питка”, ръсене с „мълчана вода” и др. Ще бъде даден и стартът на конкурса за детска рисунка „Нарисувай ми билка”.  \r\nСтолична библиотека се включва в празника с: \r\n- Планинско четене с поетите Йордан Евтимов, Лъчезар Лозанов и Георги Гаврилов; \r\n- Интересни заглавия от издания на Петър Димков, съхранявани във фонда на Столична библиотека, както и такива, свързани с празника, билките и природосъобразния начин на живот;  \r\n- Фотоизложбата „Очи между клоните”, в която авторът ѝ Алпер Османов показва чрез фотообектива горски мотиви с акцент животни от дълбините на горите; \r\n- Библиобус, в който желаещите могат да станат читатели на Библиотеката на София и да си вземат книги; \r\n- Планинска къщичка на „Момина скала”, заредена с нови книги; \r\n- Безплатни едногодишни читателски карти, осигуряващи пълен достъп до ресурсите на Столична библиотека. \r\nСъбитието е част от инициативата на Столична библиотека „Библиотека в планината” и кампанията „Зелени пътеки към библиотеката“.", "date": "2019.06.23", "title": "Столична библиотека се включва с планинско четене и библиобус в честванията за Еньовден"}
{"url": "http://www.focus-news.net/news/2019/06/23/2672955/kardzhali-remontat-na-ulichnoto-osvetlenie-po-republikanski-pat-i-5-kalinka-kardzhali-ot-km-338-do-342-ri-shte-prodalzhi-do-30-yuni.html", "text": "Ремонтът на уличното осветление по републикански път I-5 Калинка-Кърджали от км 338 до 342 -ри ще продължи до 30 юни. Това съобщиха за   Радио Фокус   от ОПУ-Кърджали. Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходният маршрут е по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС в срок края на годината. По същия път III-5009 движението на МПС над 12 т. в посока изхода на Козлец – Кърджали от км 0 до км 26 e ограничено до края на годината. \r\nРемонти се извършват по път II-59 Карамфил – Крумовград от км 30 до км 36, движението да се осъществява с повишено внимание в срок до 30 юни. Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. \r\nОграничено е движението по път Кърджали – Маказа в участъка Надлез Кирково – ГКПП „Маказа“ за МПС над 3,5 т. до края на годината.  \r\nНормален е трафикът на входовете и изходите на град Кърджали. \r\nДарина ДЕЕНИЧИНА", "date": "2019.06.23", "title": "Кърджали: Ремонтът на уличното осветление по републикански път I-5 Калинка-Кърджали от км 338 до 342 -ри ще продължи до 30 юни"}
{"url": "http://www.focus-news.net/news/2019/06/23/2672951/smolyan-nov-paraklis-sv-yoan-predtecha-shte-bade-otkrit-v-kvartal-ustovo.html", "text": "В навечерието на Еньовден, от 11,30 часа, архиерейският наместник на Смолянска духовна околия Негово Високопреподобие архимандрит Висарион ще открие новия параклис в Смолян в квартал \"Устово\". Това съобщиха от  Архиерейско наместничество – Смолян . Параклисът ще носи името на „Св. Йоан Предтеча“ /Христовия Кръстител/ и всяка година ще има храмов празник в деня на неговото рождение – на 24 юни. Разположен е на изхода за Пловдив на моста върху река Бяла – мястото, където всяка година се хвърля Богоявленският кръст. \r\nАрхимандрит Висарион ще отслужи  празничен водосвет и ще благослови присъстващите. На мястото на това духовно събитие ще пристигнат с лития богомолци от двете църкви след празничната св. Литургия, водени от свещениците Васил Маджаров и Димитър Одаджиев – председатели на храмовете „Св. Николай Мирликийски  Чудотворец“ и „Успение на св. Богородица“.", "date": "2019.06.23", "title": "Смолян: Нов параклис „Св. Йоан Предтеча“ ще бъде открит в квартал \"Устово\""}
{"url": "http://www.focus-news.net/news/2019/06/23/2672957/yambol-mostat-svarzvasht-tsentralnata-chast-na-grada-s-kv-kargon-shte-bade-vremenno-zatvoren-za-dvizhenie-na-motorni-prevozni-sredstva.html", "text": "Мостът, свързващ централната част на Ямбол с кв. „Каргон“,  ще бъде временно затворен за движение на моторни превозни средства. Това съобщиха от пресцентъра на  Общината . От 10.00 до 14.00 часа преминаването през него ще бъде преустановено заради извършване на обследване и анализ състоянието на конструкцията на съоръжението. \r\nЗамерванията се правят заради установени вибрации по пътната плоча и тротоарните конзоли, както и частични корозионни поражения върху бетона и стоманената армировка на носещата конструкция.  \r\nКъм момента експлоатационното състояние на моста е добро, като няма опасност за пешеходците и водачите на моторни превозни средства, които го ползват. Дейностите по обследване са с цел превенция и предприемане своевременно на мерки за осигуряване дългогодишна експлоатация на съоръжението, в случай че проверката покаже необходимост от такива.   \r\nВ часовете на обследването през моста ще бъдат пропускани само пешеходци и коли от редовните линии на градския транспорт. За максимално бързо и качествено извършване на необходимите проучвания, община Ямбол призовава водачите на леки автомобили и други моторни превозни средства да използват съседни пътни артерии и мостове за влизане и излизане от квартала.", "date": "2019.06.23", "title": "Ямбол: Мостът, свързващ централната част на града с кв. „Каргон“,  ще бъде временно затворен за движение на моторни превозни средства"}
{"url": "http://www.focus-news.net/news/2019/06/23/2672954/kathimerini-gartsiya-othvarlya-turskite-pretentsii-za-myuftiite-v-trakiya.html", "text": "Гърция отхвърли обвиненията на Турция, че мюсюлманските религиозни лидери ще бъдат под контрола на новосъздаден държавен орган, като увери, че Атина няма такива планове и същевременно призова за прекратяване на интервенциите във вътрешните работи на страната, съобщава електронното издание на ежедневника  Kathimerini . \r\nМинистерството на външните работи на южната ни съседка подчерта, че Гърция е издала президентски указ за подобряване работата на мюфтиите, които имат съдебни правомощия и осигурява гаранции за страните, прибягващи до услугите им. \r\n\"Очевидно е, че всяко твърдение [на Турция] за създаването на ново държавно образувание е невярно\", се казва в съобщението на министерството, като се добавя, че \"Гърция не приема уроци по прилагането на Лозанския договор, международното право или решенията на ЕСПЧ от Турция\". \r\n„Турция трябва да сложи край на своята интервенционизъм, да спре да възпроизвежда неприемливи изявления и да разбере, от една страна, че горепосочените промени са строг гръцки вътрешен акт, а от друга, непоколебимата реалност на историята и цифрите, които показват, че мюсюлманското малцинство, живеещо в Тракия се радва на своите свободи и права\". \r\nТурското външно министерство заяви по-рано, че въпросният указ гласи, че мюфтиите ще бъдат назначавани от държавата, вместо да бъдат избирани. \r\nДекретът, според Анкара, представлява \"влошаване\" на гръцките \"нарушения\" на правата на мюсюлманските малцинства в северната част на страната и \"пренебрегва правата на турското малцинство в Гърция, гарантирано от Лозанския договор, който също така се основава на реципрочност”. Тереза Герова", "date": "2019.06.23", "title": "Kathimerini: Гърция отхвърля турските претенции за мюфтиите в Тракия"}
{"url": "http://www.focus-news.net/news/2019/06/23/2672956/denyat-23-yuni-v-svetovnata-istoriya.html", "text": "На тази дата през 1894 г. Пиер дьо Кубертен основава Международния олимпийски комитет. През 1968 г. при масови сбивания на футболен стадион в Буенос Айрес загиват 74 души, а 150 са ранени. През 1961 г. е подписан международният договор за Антарктида, според който цялата територия на ледения континент е обявена за свободна за изследвания от всяка страна, желаеща да построи там своя база. През 1860 г. са създадени американските тайни служби с цел охрана на президента и борба с престъпления от особена опасност за САЩ. На 23 юни са родени: Дон Айзъл - американски астронавт, майор от ВВС; Жозефина Боарне – френска императрица и жена на Наполеон Бонапарт. На тази дата умират: Вилхелм Едуард Вебер – немски физик, работил в областта на електричеството и магнетизма; Борис Виан - френски писател, драматург, автор .   \r\n2014 г. \r\nСъдът в Кайро осъжда на седем години затвор трима журналисти от „Ал-Джазира“ по обвинения за оказване на помощ на „Мюсюлманско братство“. \r\n2013 г. \r\nПровеждат се парламентарни избори в Албания, които печели Демократическата партия на Албания. \r\n2013 г. \r\nГлавният ашкенази равин на Израел Йона Мецгер доброволно прекратява пълномощията си във връзка с разследване свързано със съмнение за рушвети, пране на пари и присвояване на пожертвания на стотици хиляди шекели. Задържани са трима негови помощници. \r\n2012 г. \r\nБразилия, Аржентина и Уругвай отзовават посланиците си от Парагвай във връзка с импийчмънта на президента на страната Фернандо Луго. В тази връзка Бразилия ревизира партньорството си с Меркосур (южноамериканския общ пазар) и Унасур (Съюза на южноамериканските нации). \r\n2011 г. \r\nДиректорът на Централната банка на Италия Марио Драги е назначен за председател на Европейската централна банка по решение на лидерите на ЕС. \r\n2000 г. \r\nВ дните между 20 и 23 юни се състои Конференция, посветена на Пакта за сигурност за Югоизточна Европа. Отчетено е, че средствата идват късно и са недостатъчни. Финансиране от ЕС получава проектът за изграждане на втори мост над р. Дунав при Видин-Калафат.  \r\n1977 г. \r\nВъв Варшава приключва 31-та сесия на СИВ, която утвърждава програма за координация на народностопанските планове на страните от организацията за 1981-1985 г. Съветът за икономическа взаимопомощ е междуправителствена организация за икономическо и научно-техническо сътрудничество. Основана е през 1949 г. от България, Полша, Румъния, СССР, Унгария и Чехословакия. По-късно се присъединяват Албания (до 1961 г.), ГДР, Монголската народна република, Куба, Виетнам. Съществува до 1991 г. \r\n1968 г.  \r\nПри масови сбивания на футболен стадион в Буенос Айрес загиват 74 души, а 150 са ранени. \r\n1961 г.  \r\nПодписан е международният договор за Антарктида, според който цялата територия на ледения континент е обявена за свободна за изследвания от всяка страна, желаеща да построи там своя база. \r\n1948 г. \r\nВъв Варшава започва първата съвместна конференция на министрите на външните работи на СССР, Албания, България, Чехословакия, Полша, Югославия, Румъния и Унгария. Конференцията е в отговор на проведената преди това Лондонска конференция на САЩ, Великобритания и Франция по германския въпрос. Приема се съвместна декларация с искания за демилитаризиране на Германия, сключване на мирен договор с нея и създаване на демократично общогерманско правителство. \r\n1934 г. \r\nИталия анексира Албания. \r\n1902 г. \r\nГермания, Австро-Унгария и Италия - Тройният съюз с още 12 години. В този вид през 1914 г. той започва Първата световна война. \r\n1894 г. \r\nПиер дьо Кубертен основава Международния олимпийски комитет. „В олимпийските игри е много важно, че участваш”, казва в словото си Пиер дьо Кубертен на конгреса в Париж на 23 юни 1894 г. На форума, свикан от френските лекоатлетически дружества, баронът прокарва идеята, че спортът има възпитателен характер и е средство за постигане на мир. Тогава представители от над 30 страни решават да възстановят античните игри, които са на всеки 4 години. Те учредяват и Международния олимпийски комитет (МОК) с ръководен орган от 12 души. За президент е избран Деметриос Викелас. Първоначално седалището на МОК е подвижно, но след избухването на Първата световна война Кубертен го мести за постоянно в Лозана и от 1915 г. градът става олимпийска столица. До днес МОК е сменил 8 президенти, а в момента членове на организацията са 203 страни - 53 от Африка, 42 от Америка, 44 от Азия, 48 от Европа и 16 от Океания. \r\n1860 г.  \r\nСъздадени са американските тайни служби с цел охрана на президента и борба с престъпления от особена опасност за САЩ. \r\n1611 г.  \r\nАнглийският мореплавател Хенри Хъдсън, известен с опитите си да намери път от Европа до Азия през Северния ледовит океан, е изоставен в Хъдсъновия залив от метежници, вдигнали бунт на кораба „Дискавъри”.  На тази дата са родени: \r\n1930 г. \r\nРоден е Дон Айзъл - американски астронавт, майор от ВВС. Възпитаник на Военноморската академия на САЩ (1952 г.) и Школата за подготовка на астронавти в базата \"Едуардс\" (Калифорния). Получава магистърска степен по космонавтика в Технологичния институт на ВВС в авиационната база \"Райт Патерсън\" (Охайо). Работи като летец изпитател на специални видове бойни машини в авиационната база \"Къртланд\" (Ню Мексико). От 1963 г. е в групата на астронавтите към НАСА. От 11 до 22 октомври 1968 г. заедно с У. Кънингам и У. Шира лети в Космоса като член на екипажа на космическия кораб \"Аполо-7\". Има 163 обиколки около Земята за 10 денонощия, 20 ч и 9 мин. \r\n1929 г. \r\nРоден е Клод Горета - швейцарски режисьор. Работи в телевизията и театъра. В киното дебютира през 1970 г. - \"Безумецът\". Филмите му са пряко свързани със стила и проблематиката на новото швейцарско кино, което разглежда нравствените проблеми в социалнокритичен план - \"Поканата\" (1973 г.), \"Плетачката на дантели\" (1977 г.), \"Последните години на Жан-Жак Русо\" (тв, 1979 г.), \"Провинциалистката\" (1980 г.), \"Смъртта на Мерио Ричи\" (1983 г.), \"Гийом Т - Донесението на полицая\" (1992 г.), \"Последната песен\" (1995 г.), \"Тереза и Леон\" (2001 г.). \r\n1927 г.  \r\nРоден е Боб Фос – американски театрален и филмов хореограф и режисьор. Рожденното му име е Робърт Луис Фос. Роден е в Чикаго. Син на актьор на водевили. Първата му официална хореографска постановка е на Бродуей през 1954 г. \r\n1907 г. \r\nРоден е сър Джеймс Едуард Мийд - британски икономист. Учи в университетите в Кеймбридж и Оксфорд. Преподавател е по икономика в Хертфорд колидж, Оксфорд, в периода 1930-1938 г., където с участието си в Кеймбриджкия кръг допринася за появата на макроикономиката на Кейнс. По-нататъшната му кариера е свързана с Обществото на народите (1940 - 1947 г.), след което е професор по търговия в “Ландън скул ъф економикс” от 1947 г. до 1957 г. и в Кеймбридж като професор по политическа икономия от 1957 г.до 1967 г. Почетен член е на Белгийското кралско дружество по политическа икономия, Американската икономическа асоциация и Американската асоциация за развитие на науката. Заедно с Олин получава Нобелова награда за икономика през 1977 г. за трудовете си по международна търговия. В многобройните си разработки засяга теорията за капитала, разпределението на богатството и политиката на доходите. От 1978 г. ръководи т. нар. Комисия на Мийд по структурата и реформата в прякото данъчно облагане. \r\n1889 г. \r\nРодена е Анна Андреевна Ахматова - руска поетеса. Учи в Киев и в Юридическия факултет на Киевския университет. От 1910 г. живее предимно в Санкт Петербург. Първата й стихосбирка \"Вечер\" излиза през 1912 г. След нея - \"Броеници\" (1914 г.) и др. След Октомврийската революция (1917 г.) настъпват трудни времена за поетесата. През 1921 г. органите за сигурност разстрелват без съд и присъда съпруга й (известния руски поет Николай Гумильов). През 20-те и 30-те години е преследвана от болшевишката власт. Синът й Л. Н. Гумильов прекарва дълго време в концлагер. През тези години се разширява политическият диапазон на Ахматова, в стиховете й се засилват интимните теми за родината, за призванието на поета. През Втората световна война пише патриотични стихове (\"Клетва\", \"Мъжество\"). Поезията на Ахматова се характеризира с класическа простота и ясен стил, конкретност, висок лиризъм и мелодичност. Превежда стихове от източно- и западноевропейски. поети. Книгите й са преведени на много езици. Умира на 5 март 1966 г. в Домодедово, край Москва. \r\n1763 г. \r\nРодена е Жозефина Боарне – френска императрица (1804-1809) и жена на Наполеон Бонапарт. \r\nРодена е на остров Мартиника, където е служил нейния баща. \r\nСлед смъртта на първия си съпруг виконт Александър Боарне, Жозефина се омъжва за безизвестния тогава генерал Бонапарт. Отначало равнодушна към него, Жозефина в последствие се привързва все повече и повече към Наполеон, въпреки неговите чести изневери, които и причиняват немалко страдания. \r\nПрез 1807 г. Наполеон вече и предлага развод, който тя с нежелание приема. \r\nСлед състоялия се на 16 декември 1809 г. година развод, запазвайки титлата императрица Жозефина се заселва в замъка Малмезон и започва да се занимава с градинарство. Все така привързана към Наполеон, следила живота му отблизо чрез писмата, които си пишели. \r\nРазболява се от пневмония и умира на 29 май 1814. На тази дата умират: \r\n1996 г. \r\nУмира гръцкият политик Андреас Папандреу (1919 - 1996). Роден е през 1919 г., син на Георгиос Папандреу. Основател и председател на Общогръцкото социалистическо движение (ПАСОК). Министър е на отбраната на Гърция от 1981 г., министър-председател (1981 - 1989 г., 1994 - 1996 г.). \r\n1959 г.  \r\nУмира Борис Виан - френски писател, драматург, автор. Той е писател от следвоенното поколение. Твори в първите 15 години след Втората световна война, когато обществото изживява последните заблуди, наследени от ХIХ в. - вярата в универсалните научни модели, убедеността в глобалната цивилизаторска мисия на Запада, вярата в технологическия прогрес, който автоматически води до социално и нравствено усъвършенстване. \r\n1946 г. \r\nУмира Уилям Съри Харт - американски актьор и режисьор. Той е роден на 6 декември 1870 г. Дебютира в киното през 1914 г. с филма “Беглецът”. Участва предимно в уестърни, повечето от които поставя сам. Снима се до 1925 г. Филмография: “Сделката”, “Шерифът”, “Мълчаливият човек”, “Човекът и пустинята”. \r\n1905 г. \r\nУмира Полихроний Агапиевич Сирку - руски историк на славянска. литература, езиковед. Роден е на 30 юли 1855 г. Завършва Духовна семинария в Кишинев и славянска филология в Петербургския университет (1878 г.). От 1883 г.е доцент в Петербургския университет. Чете лекции по румънски език и литература, по старобългарски език и по история на руския език. Извършва няколко научни пътешествия в България, Сърбия, Черна гора и събира много документи и литературни паметници (1887 г., 1893-1894 г.). Член е на научни дружества. Научните интереси на Сирку са насочени към българската история, култура и книжнина и са посветени на духовния и културен живот през ХIV-ХVII в.: “Към историята на редактирането на книгите в България в ХIV век” (дв. т., 1890-1899 г.), “Очерци по история на литературните отношения между българи и сърби през ХIV-ХVII век” (1901 г.), “Монах Григорий. Житие на преподобния Ромил” (1900 г.). Ръкописната колекция на Сирку се съхранява в Санкт-Петербургската публична библиотека. \r\n1891 г. \r\nУмира Вилхелм Едуард Вебер – немски физик, работил в областта на електричеството и магнетизма. Той е роден на 24 октомври 1804 г. във Витенберг. Професор е в университетите в Хале, Гьотинген и Лайпциг. Разработва абсолютната система на електричните и магнитните единици. Теоретично доказва закона за взаимодействие на движещи се заряди. Един от авторите е на хипотезата за прекъсваемост на електрическия заряд и електрическия строеж на веществото. На неговото име е наречена единицата за магнитен поток. \r\n1852 г. \r\nУмира Карл Павлович Брюлов - руски художник. Той е роден на 23 декември 1799 г. в С. Петербург. В периода 1823-1835 г. работи в Италия, професор е в Петербургската художествената академия (1836 г.). Произведенията му се смятат за едни от най-големите постижения на руския реалистичен портрет. Сред по–известните му картини са: \"Последният ден на Помпей\" (1830-1833 г., Руския музей), \"Обсадата на Псков\" (1839-1943 г., Третяковска галерия), \"Автопортрет\" (1848 г., в колекциите на М. Ланчи, от 1851 г. в Третяковската галерия) и др. \r\n1795 г. \r\nУмира Алексей Петрович Антрепов - руски живописец. Роден е на 25 март 1716 г. Учи в Петербург (от 1732 г.) при А. М. Матвеев, а от 1739 г. - при И. Я. Вишняков. Участва в декоративното изписване на дворци в Петербург (1744-1750 г.) и околностите му, в Москва и на Андреевския събор в Киев (1752-1755 г.). Антрепов е един от първите руски портретисти. Сред най-известните му портрети са: \"Портрет на А. М. Измайлова\" (1759 г.), \"Атаманът Ф. И. Красношчок\" (1761 г.), \"Петър III\" (1762 г.), \"Портрет на А. В. Бутурлин\" (1763 г.) и др. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.06.23", "title": "Денят 23 юни  в световната история"}
{"url": "http://www.focus-news.net/news/2019/06/23/2672961/dobrich-enyovski-sabor-na-rodovete-i-traditsiite-kray-yazovir-dryan-shte-se-provede-kray-ednoimennata-mestnost.html", "text": "Еньовски събор на родовете и традициите „Край язовир Дрян” ще се проведе в неделя – 23 юни, край едноименната местност, предаде кореспондент на  Радио „Фокус” – Варна . Съборът е организиран съвместно от Община Генерал Тошево, кметството в село Красен и НЧ ”Йордан Йовков 1896” за седма поредна година. В издание 2019 на фестивала с аромат на билки ще вземат участие рекорден брой изпълнители – самодейни колективи, вокални групи, дуети и индивидуални изпълнители към народни читалища, организации и творчески клубове. Очакват се и музикални групи от Румъния и Украйна. Специален гост на празника ще бъде Пепи Христозова. Съборът ще започне в 9.30 часа.  \r\nЖулиета НИКОЛОВА", "date": "2019.06.23", "title": "Добрич: Еньовски събор на родовете и традициите „Край язовир Дрян” ще се проведе край едноименната местност"}
{"url": "http://www.focus-news.net/news/2019/06/23/2672960/sport-balgariya-zagubi-ot-rusiya-s-03-geyma.html", "text": "Волейболистите от националния отбор на България допуснаха четвърта поредна и общо осма загуба в Лигата на нациите. Водените от Силвано Пранди играчи паднаха от Русия с 0:3 гейма (в отделните части - 20:25, 20:25, 21:25) във втория си мач от турнира в Група 16 от четвъртия уикенд на надпреварата, игран тази нощ пред около 2000 зрители в зала \"Аецин Токантинс\" в Куяба, Бразилия. \r\nТака българите продължават да са на 12-о място във временното класиране с 3 победи, 8 загуби и 8 точки. Русия е трета с 9 победи, 2 загуби и 26 точки. Утре, в последната си среща на турнира, България ще играе срещу Германия, а Русия - срещу Бразилия.", "date": "2019.06.23", "title": "Спорт: България загуби от Русия с 0:3 гейма"}
{"url": "http://www.focus-news.net/news/2019/06/23/2672962/gabrovo-dvizhenieto-po-pat-gabrovo-stomanetsite-se-osashtestvyava-s-povisheno-vnimanie-poradi-propadnal-uchastak.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Времето е слънчево. Температурата е 22 градуса. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На път Габрово – връх Шипка, при км 164+150, движението се осъществява с повишено внимание поради пропаднал участък по асфалтова настилка. Поставена е необходимата сигнализация. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 юли. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 юли. Движението в участък от пътя между Севлиево и село Драгановци се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от път Селище – Стоките се осъществява с повишено внимание поради пропаднал участък на асфалтовата настилка до 31 юли. Поставена е необходимата сигнализация. \r\nНадежда КРЪСТЕВА", "date": "2019.06.23", "title": "Габрово: Движението по път Габрово – Стоманеците се осъществява с повишено внимание поради пропаднал участък"}
{"url": "http://www.focus-news.net/news/2019/06/23/2672959/burgas-normalno-se-osashtestvyava-dvizhenieto-v-oblastta.html", "text": "Нормално се осъществява движението в област Бургас. Това съобщи за  Радио „Фокус“ – Бургас  дежурният от Областно пътно управление. Пътищата са сухи и нормално проходими. Няма затворени участъци. Движението в град Бургас е спокойно. Нормален е трафикът по улиците „Цар Симеон“, „Иван Вазов“, „Цар Петър“, „Христо Ботев“ и „Генерал Гурко“. По-натоварено е движението в района на Новата поща, по бул. „Стефан Стамболов“ в района на болницата и по бул. „Захари Стоянов“ в ж.к „Меден рудник“, заради ремонта на булеварда. \r\nМария КУРТЕВА", "date": "2019.06.23", "title": "Бургас: Нормално се осъществява движението в областта"}
{"url": "http://www.focus-news.net/news/2019/06/23/2672964/tass-za-parvi-pat-v-sastava-na-voenniya-komitet-na-nato-vleze-zhena.html", "text": "Първата жена във военния комитет на алианса беше контр-адмирал на норвежките въоръжени сили Луиз Дедичен. \r\nКонтраадмиралът на норвежките въоръжени сили Луиз Дедичен стана първата жена, която се присъедини към Военния комитет на НАТО. Това съобщи официалният представител на организацията Оана Лунгеску, предава  TACC . \r\n\"Поздравления за контраадмирал Луиза Дедичен от Норвегия - първата жена във Военния комитет на НАТО\", написа Лунеску в социалната мрежа \"Туитър\". \r\nВоенният комитет на НАТО включва началници на персонала на страните от блока. Комитетът съветва други органи на организацията и дава препоръки относно военната стратегия, като по този начин влияе върху политическите решения на съюза. Тереза Герова", "date": "2019.06.23", "title": "ТАСС: За първи път в състава на Военния комитет на НАТО влезе жена"}
{"url": "http://www.focus-news.net/news/2019/06/23/2672963/blagoevgrad-normalno-se-osashtestvyava-trafikat-po-glaven-pat-e-79-i-vtoroklasen-pat-19-simitli-gotse-delchev.html", "text": "Нормално се осъществява трафикът по главен път Е-79 и второкласен път 19 Симитли-Гоце Делчев. Това съобщи за  Радио „Фокус“-Пирин  дежурният служител в Областно пътно управление-Благоевград. Няма регистрирани тежки пътни инциденти през изминалата нощ в региона. Няма въведени ограничения за движение и ремонтни дейности по пътищата, които са част от републиканската пътна мрежа. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.06.23", "title": "Благоевград: Нормално се осъществява трафикът по главен път Е-79 и второкласен път 19 Симитли-Гоце Делчев"}
{"url": "http://www.focus-news.net/news/2019/06/23/2672966/blagoevgrad-s-normalna-intenzivnost-se-osashtestvyava-preminavaneto-prez-gkpp-kulata-promahon.html", "text": "С нормална интензивност се осъществява преминаването през ГКПП „Кулата-Промахон“. Това съобщиха за  Радио „Фокус“-Пирин  от Гранична полиция. Без забавяне се извършва преминаването на ГКПП „Илинден-Ексохи“. Спокойно се осъществява преминаването през ГКПП „Златарево-Ново село“. \r\nНатали СТЕФАНОВА", "date": "2019.06.23", "title": "Благоевград: С нормална интензивност се осъществява преминаването през ГКПП „Кулата-Промахон“"}
{"url": "http://www.focus-news.net/news/2019/06/23/2672965/pazardzhik-ogranicheniya-zaradi-remonti-sa-vavedeni-po-nyakoi-patishta-v-planinskata-chast-na-oblastta.html", "text": "Спокоен е трафикът по главните пътища в област Пазарджик съобщи за  Радио „Фокус“ – Пазарджик  дежурният в Областно пътно управление. Движението по пътя село Оборище – Панагюрище от 43 до 84 км се извършва в една лента чрез поетапно затваряне на лява и дясна ленти за движение поради частични ремонтни дейности на асфалтовата настилка. Движението по пътя  с. Каратепе – град Сърница от 26 до 45 км се осъществява с повишено внимание поради профилиране на банкети и вадене на ивици. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2019.06.23", "title": "Пазарджик: Ограничения заради ремонти са въведени по някои пътища в планинската част на областта"}
{"url": "http://www.focus-news.net/news/2019/06/23/2672967/varna-remontni-deynosti-se-izvarshvat-po-avtomagistrala-hemus-na-teritoriyata-na-oblastta.html", "text": "Ремонтни дейности се извършват по автомагистрала „Хемус“ на територията на областта. Това съобщиха за  Радио „Фокус“ – Варна  от Агенция „Пътна инфраструктура“. Движението в участъка Повеляново – Слънчево от км 406 до км 416 се осъществява двупосочно в лявото платно посока Варна. Трафикът се прехвърля от дясно в ляво платно при км 406 и обратно в дясно платно при км 416. Ограничено е качването в посока Варна от пътен възел (п.в.) Повеляново и п.в. Слънчево, като превозите средства се пренасочват по път I-2 Русе – Варна. Срокът за приключване на ремонтите е 31 август. Към момента няма информация за ремонтни дейности по автомагистрала „Черно море“ на територията на областта. Движението по път III-2902 Панорама — Куманово при км 11 трябва да се осъществява с повишено внимание и ограничение на скоростта до 30 км/ч поради неравности на асфалтовата настилка. Забранено е преминаването на моторни превозни средства над 10 тона по път I-9 в участъка Кранево – Варна при км 83. Осигуреният обходен маршрут е през селата Кичево и Оброчище. Трафикът се осъществява с нормална интензивност в сутрешните часове на деня. Няма информация катастрофи, които да затрудняват движението във Варна или по републиканската пътна мрежа. \r\nБояна АТАНАСОВА", "date": "2019.06.23", "title": "Варна: Ремонтни дейности се извършват по автомагистрала „Хемус“ на територията на областта"}
{"url": "http://www.focus-news.net/news/2019/06/23/2672973/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-dunav-most-2.html", "text": "Интензивен е трафикът за товарни автомобили на изход на ГКПП „Дунав мост 2“. Това съобщиха от  ГД „Гранична полиция“ . Информацията за трафика на граничните пунктове е към 9.00 часа. На границата със Сърбия, Северна Македония, Гърция и Турция трафикът е нормален на всички гранични контролно-пропускателни пунктове. \r\nПрез почивните дни се очаква засилен трафик през ГКПП „Маказа“. Препоръчва се на пътуващите да използват и останалите ГКПП на българо-гръцка граница.", "date": "2019.06.23", "title": "ГД „Гранична полиция“: Интензивен е трафикът за товарни автомобили на изход на ГКПП „Дунав мост 2“"}
{"url": "http://www.focus-news.net/news/2019/06/23/2672974/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-24-yuni.html", "text": "„Софийска вода” временно ще прекъсне водоснабдяването в някои части на столицата на 24 юни. Това съобщиха от пресцентъра на  дружеството . На 24 юни 2019 г. (понеделник), във връзка с подмяна на сградно водопроводно отклонение на ул. „Бурел“ жк. „Иван Вазов“ , се налага спиране на водоподаването от 10:00 до 17:00 часа на клиентите на „Софийска вода”, живеещи в района на: \r\nпо ул. „Бурел“ от ул. „Д-р Стефан Сарафов“ до ул. „Янко Забунов“ и бл. 62А \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бурел“ пред бл. 62А.  \r\nНа 24 юни 2019 г. (понеделник), във връзка с подмяна на сградно водопроводно отклонение на ул. „Ботунски път“ с. Горни Богров, се налага спиране на водоподаването от 10:00 до 15:00 часа на клиентите на „Софийска вода”, живеещи в района на: \r\nул. „Васил Левски“, ул. „Трети март“, ул. „Шабаница“, ул. „Ботунски път“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Ботев“ ъгъла с ул. „Черковна“.  \r\nНа 24 юни 2019 г. (понеделник), във връзка с подмяна на сградно водопроводно отклонение на ул. „Искър“ с. Кривина , се налага спиране на водоподаването от 09:00 до 15:00 часа на клиентите на „Софийска вода”, живеещи в района на: \r\nпо ул. „Равнополски път“ от ул. „Демокрация“ до ул. „Латинка“ \r\nпо ул. „Латинка“ от ул. Равнополски път“ до ул.“ Искър“ \r\nпо ул. „Искър“ от ул. „Балабана“ до ул. „Витоша“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Латинка“ ъгъла с ул. „Искър“.  \r\nНа 24 юни 2019 г. (понеделник), във връзка с диагностика на уличен водопровод на ул. „Кайгана“ с. Лозен , се налага спиране на водоподаването от 09:00 до 14:00 часа на клиентите на „Софийска вода”, живеещи в района на: \r\nместност „Чикерица“, вилна зона „Свети Митър“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кайгана“ до манастир „Св. Митър“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . \r\n“Софийска вода” АД предварително се извинява на своите клиенти за причинените временни неудобства! \r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.06.23", "title": "„Софийска вода” временно ще прекъсне водоснабдяването в някои части на столицата на 24 юни"}
{"url": "http://www.focus-news.net/news/2019/06/23/2672958/trt-world-zapochnaha-izborite-za-kmet-na-istanbul.html", "text": "Избирателните секции за повторните кметски избори в Истанбул отвориха врати, предава турският телевизионен канал  TRT World , като припомня, че резултатите от гласуването на 31 март бяха анулирани. За управление в най-големия турски град се борят Бинали Йълдъръм от управляващата партия \"Партия на справедливостта и развитието\" (ПСР) и опозиционният кандидат Екрем Имамоглу от Републиканската народна партия.  \r\nОчаква се милиони жители на града и едноименната провинция да упражнят правото си на глас, за да изберат кмета, който ще управлява през следващите пет години. На 31 март избирателната активност беше 83,88%, с шест процента по-ниска спрямо  предишните местни избори на 30 март 2014 г. \r\nВ Истанбул Имамоглу получи 48,8% от гласовете, докато Йълдъръм събра 48,55%, според официални данни от Висшия избирателен съвет (ВИС) на страната. \r\nПартията на президента Реджеп Таийп Ердоган спечели 24 общини в провинцията, а РНП -14. \r\nРезултатите през март бяха отменени, след като ПСР и нейният коалиционен партньор, Партията на националистическото действие се обърнаха към ВИС, позовавайки се на нередности и противоречия, което доведе до анулиране на победата на Имамоглу. Тереза Герова", "date": "2019.06.23", "title": "TRT World: Започнаха изборите за кмет на Истанбул"}
{"url": "http://www.focus-news.net/news/2019/06/23/2672975/kyustendil-shofyorite-da-se-dvizhat-s-povisheno-vnimanie-na-parvoklasen-pat-6-v-uchastaka-ot-km-25000-do-km-42440-poradi-kosene-na-treva-i-ryazane-na-hrasti.html", "text": "Шофьорите да се движат с повишено внимание на първокласен път 6 в участъка между Кюстендил и село Драгомирово от км 25+000 до км 42+440, поради косене на трева и рязане на храсти. Това съобщи за  Радио \"Фокус\" – Пирин  дежурният служител в Областно пътно управление - Кюстендил. Нормално интензивен е трафикът по главен Е-79 и автомагистрала „Струма“ в участъка от областта. В една лента се осъществява движението на второкласен път 62 между Дупница и Клисура от км 42+263 до км 59+071, заради рехабилитация на пътното платно. Ограничено за товарни автомобили над 3,5 тона е движението на третокласен път 6222 Смоличано - Пелатиково от км 10+000 до км 14+000, поради пропадане на част от пътното платно на няколко места. Обходният маршрут е през селата Згурово, Неделкова Гращица, Невестино, Друмохар, Ваксево и обратно. \r\nНатали СТЕФАНОВА", "date": "2019.06.23", "title": "Кюстендил: Шофьорите да се движат с повишено внимание на първокласен път 6 в участъка от км 25+000 до км 42+440, поради косене на трева и рязане на храсти"}
{"url": "http://www.focus-news.net/news/2019/06/23/2672976/lokalno-makedoniya-kasami-i-sela-iskat-multietnicheski-ekipi-za-prebroyavane-na-naselenieto.html", "text": "Албанските опозиционни партии БЕСА на Билал Касами и \"Алианс за албанците\" на Зиядин Села ще внесат няколко изменения в Закона за преброяването, за да деполитизират процеса чрез - както твърдят, формирането на мултиетнически екипи за провеждане на статистическата операция, съобщава скопското електронно издание  \"Локално\" . \r\n\"За да има надеждно преброяване, екипите, които ще бъдат на терен, трябва да имат мултиетнически характер. Както в районите с преобладаващо албанско мнозинство има смесени екипи, така трябва да има такива и в източните части, където няма албанци\", заяви Арианит Ходжа, генерален секретар на БЕСА. \r\nМеждувременно Фалкрон Бехети от \"Алианс за албанците\" предложи да се преразгледат разпоредбите за преброяване на диаспората. \r\n\"Това е добра възможност за гражданите, живеещи в чужбина, да имат възможност да дадат своя идентификационен номер на някой от семейството. Има още една възможност - да се регистрират онлайн, но има съмнение, че ако една част е регистрирана чрез роднина или член на семейството, в същото време някои от тях може да бъдат регистрирани онлайн. Това ще бъде проблем при сверяването на данните\", предупреди Бехети. \r\nВМРО ДПМНЕ вече заяви, че ако не се включат в подготовката на закона, е възможно да бойкотират целият процес. Тереза Герова", "date": "2019.06.23", "title": "\"Локално\" (Македония): Касами и Села искат мултиетнически екипи за преброяване на населението"}
{"url": "http://www.focus-news.net/news/2019/06/23/2672977/veliko-tarnovo-liturgii-se-otsluzhvat-v-pravoslavnite-hramove-po-povod-parva-nedelya-sled-sv-petdesetnitsa.html", "text": "Литургии се отслужват в православните храмове във Велико Търново по повод Първа неделя след Св. Петдесетница, предаде репортер на  Радио \"Фокус\" – Велико Търново . Рано тази сутрин църковните камбани в града възвестиха началото на литургията. Най-много хора се стекоха в Катедралния храм \"Рождество Богородично\", където палят свещ за здраве. \r\nВ първата неделя след  Петдесетница Православната църква отбелязва Неделя на Всички светии. Този ден е посветен и на тези светци, чиито имена днес не знаем. Измолва се молитвеното им застъпничество и благословение над целия български народ. \r\nДнес се почитат всички светии – всички онези човеци, които със земния си живот са доказали, че са достойни за любовта Божия. Всички, които изповядали открито пред човеците Бога и вървели по Неговите пътища. Това са пророците, възвестили идването на Христос, светите Христови апостоли, мъчениците за вярата, светите отци, светителите и църковните учители. \r\nНа този ден църквата отдава почит и към всички исторически личности, живели по нашите земи, които са канонизирани за светци. Те са били хора на вярата и духа и всеки с делата си е заздравявал спойката между църква, народ и държава. \r\nДнес е празник и на преподобните жени и мъже, които са оставили имот и близки и са се отрекли от земното и вещественото, и достигнали ангелоподобен живот още тук, на Земята. На всички, които достойно и смирено са носели кръста си след Спасителя. \r\nОт Неделята на Всички светии започва Петровият пост в чест на светите първовърховни апостоли Петър и Павел. \r\nНадежда КРЪСТЕВА", "date": "2019.06.23", "title": "Велико Търново: Литургии се отслужват в православните храмове по повод Първа неделя след Св. Петдесетница"}
{"url": "http://www.focus-news.net/news/2019/06/23/2672979/vratsa-vremenno-dvizhenieto-po-pat-i-5-stara-zagora-dimitrovgrad-v-rayona-na-sbeli-izvor-se-osashtestvyava-v-edna-lenta-dvuposochno-poradi-ptp.html", "text": "Временно движението по път I-5 Стара Загора – Димитровград в района на с.Бели извор се осъществява в една лента двупосочно, поради ПТП. Това съобщиха от пресцентъра на  Агенция \"Пътна полиция\" . Трафикът се регулира от \"Пътна полиция\".", "date": "2019.06.23", "title": "Враца: Временно движението по път I-5 Стара Загора – Димитровград в района на с.Бели извор се осъществява в една лента двупосочно, поради ПТП"}
{"url": "http://www.focus-news.net/news/2019/06/23/2672969/faz-liderat-na-severna-koreya-poluchi-pismo-ot-donald-tramp.html", "text": "Лидерът на Северна Корея Ким Чен-ун е получил \"отлично\" лично писмо от американския президент Доналд Тръмп, според съобщения в държавните медии на изолираната комунистическа страна, съобщава германският национален ежедневник  Die Frankfurter Allgemeine Zeitung . \r\nСпоред доклада на KNCA, Ким Чен-ун  ще \"проучи интересното съдържание\" на изпратеното писмо. Подробности за това какво пише Тръмп в него обаче не се представят. Остава неясно кога и как писмото е било предадено на севернокорейския лидер. Въпреки това, президентската служба в Южна Корея приветства кореспонденцията между Тръмп и Ким Чен-ун като \"положително развитие\", което ще допринесе за поддържането на диалога между двете страни. Тереза Герова", "date": "2019.06.23", "title": "FAZ: Лидерът на Северна Корея получи писмо от Доналд Тръмп"}
{"url": "http://www.focus-news.net/news/2019/06/23/2672970/makfaks-makedoniya-burya-pomete-harvatiya-navodneni-sa-kashti-i-sa-naneseni-shteti-na-avtomobili.html", "text": "Буря помете централната част на Хърватия в следобедните часове на събота с проливни дъждове и градушка, предава македонската информационна агенция  \"Макфакс\" . \r\nПод водата е центърът на град Сисак, а превозните средства почти не се движат по наводнените улици. Бурята е нанесла щети паркираните автомобили, съобщава се и за наводнени домове и дворове, макар все още да няма точна оценка за размерите на щетите.  \r\nЛошото време е застигнало също Загоре, както и Кумровац, Горен Йесен, Дуковац, Греговац, Костел, някои части на Лобор, Стари Голубовац, Крапин и др. \r\nВ Далмация също е имало силни гръмотевични бури и ветрове. Очаква се в неделя по Адриатическото крайбрежие на страната да има валежи. \r\nВ сила остава обявен оранжев предупредителен сигнал за северната част на Адриатическото крайбрежие. За централната част е обявен жълт код.  Тереза Герова", "date": "2019.06.23", "title": "\"Макфакс\" (Македония): Буря помете Хърватия, наводнени са къщи и са нанесени щети на автомобили"}
{"url": "http://www.focus-news.net/news/2019/06/23/2672971/sofiya-zadarzhan-e-41-godishen-mazh-kachil-v-avtomobila-si-15-godishno-momche-protiv-volyata-mu.html", "text": "Задържан е 41-годишен мъж, качил в автомобила си 15-годишно момче против волята му. Това съобщиха от пресцентъра на  МВР . В късния следобeд вчера в СДВР е получен сигнал, че 15-годишно момче е било качено в автомобил против волята му. Полицейски служители веднага реагирали на сигнала и след бързи оперативно-издирвателни действия задържали извършителя. Установена е самоличността му - 41-годишен мъж, представил се за служител на СОБТ. Днес му е предявено обвинение и мярката му за задържане е удължена на 72 часа. Действията по разследването продължават под надзора на Софийска градска прокуратура. По случая започва и дисциплинарно производство.", "date": "2019.06.23", "title": "София: Задържан е 41-годишен мъж, качил в автомобила си 15-годишно момче против волята му"}
{"url": "http://www.focus-news.net/news/2019/06/23/2672980/kathimerini-revitusa-shte-pomogne-na-balgariya-v-snabdyavaneto-s-vpg.html", "text": "По-малко от година след като беше модернизиран, газовият терминал на остров Ревитуса близо до Атина потвърждава стратегическата си роля на хранилище за по-широкия балкански пазар, тъй като на 31 август той ще получи първата доставка на втечнен природен газ, предназначена за България, закупена директно от българска компания, съобщава електронното издание на атинския ежедневник  Kathimerini . \r\n\"Енергико\", собственост на бивш служител на газовия оператор \"Булгартрансгаз\", ще бъде първата българска компания, която ще извърши директно закупуване на втечнен природен газ от Ревитуса за да покрие нуждите на България. Островчето край бреговете на Атика е единственото съоръжение, което позволява диверсификация на природните ресурси източници на газ в северната съседка на Гърция, която е почти 100% зависима от руския газ. \r\nТази опция ще стане още по-лесна, когато газовата връзка между Гърция и България започне да работи, заедно с Трансадриатическия газопровод (TAP). Това трябва да се случи през 2020 година. Тереза Герова", "date": "2019.06.23", "title": "Kathimerini: Ревитуса ще помогне на България в снабдяването с ВПГ"}
{"url": "http://www.focus-news.net/news/2019/06/23/2672981/pazardzhik-velingrad-otbelyaza-mezhdunarodniya-den-za-borba-s-narkotitsite-s-kontsert-i-blagotvoritelen-bazar.html", "text": "Велинград отбеляза Международния ден за борба с наркотиците с концерт и благотворителен базар, съобщи за  Радио „Фокус“ – Пазарджик  Бояна Кирилова от общинската администрация. „На централния площад „Николай Гяуров“ младите рап изпълнители Дилан Ло и Стефан Денис изнесоха концерт в подкрепа на борбата с наркотиците. Заместник-кметът на община Велинград Светла Томова заяви в словото си, че родителите са тези, които трябва да напътства децата си как да се предпазят от вредните субстанции и допълни, че всички сме отговорни за бъдещето на нашите деца. Тя призова присъстващите да се включат в благотворителния базар под мотото „Да дарим надежда“ като си закупят от прекрасните творения на велинградските деца и хората от ДЦПЛУ“, обясни Кирилова. Тя допълни, че десетки хора са подкрепили каузата, с която се събират средства за Общинския солидарен фонд. \r\nВаня НИКОЛОВА", "date": "2019.06.23", "title": "Пазарджик: Велинград отбеляза Международния ден за борба с наркотиците с концерт и благотворителен базар"}
{"url": "http://www.focus-news.net/news/2019/06/23/2672978/dots-zhana-kazandzhieva-horata-s-estestven-ten-ne-tryabva-da-neglizhirat-zashtitata-ot-slantseto.html", "text": "Хората с естествен тен не трябва да неглижират защитата от слънцето. Това каза соц. Жана Казанджиева – специалист по кожни и венерически болести в Александровска болница, в интервю за  Агенция „Фокус“  във връзка с правилните начини за защита от слънцето през лятото. „Фотозащитният продукт има много характеристики и зависи от много фактори. Но най-общо най-подходящият трябва да се определи от типа кожа. Ако кожата е от първи и втори тип – т.е. тази кожа, която много бързо изгаря и почти не почернява, фотозащитният продукт трябва да съдържа фактор 50 за предпазване от UV лъчи и да бъде водоустойчив и устойчив на изпълняване. Ако имаме кожа тип 3, която понякога изгаря, а понякога почернява, тя също се нуждае от много висок фактор на слънцезащита, когато сме на плажа – отново 50 фактор“, заяви доц. Казанчивеа и посочи, че когато сме в градски условия, можем да си позволим фотозащитата да бъде с фактор 20 или 30.  \r\n“А кожа тип 4 имат хора, които са винаги с тен и много често неглижират своята защита, защото казват, че никога не изгарят и затова не им трябва фотозащитен продукт. Нещата обаче не стоят точно по този начин, защото слънцето освен изгаряне може да причини и много други вреди, свързани с остаряване на кожата, с кожна еластоза, с промяна в релефа на кожата и най-неприятното – развитие на кожни тумори. Така че като първи критерий при избор на слънцезащитен продукт е типът кожа и това, какъв начин на живот водим – дали сме на морския бряг или в планината, където безспорно трябва много висока фотозащита, или сме в града, където вече критериите са различни“, обясни тя. \r\nДоц. Казанджиева подчерта още, че всеки да се консултира с личния си дерматолог, защото изборът на слънцезащитни продукти зависи и от кожните заболявания, които човек има. „Защото ако имаме суха кожа, то за предпочитане е да изберем кремовете с фотозащита, а ако кожата е мазна - е по-добре да се ориентираме към емулсиите и флуидите. Ако обаче имаме кожно заболяване, съществуват специфични фотозащити. Има такива и за старееща кожа, за кожа с петна, за кожа с розацея. Многообразието от слънцезащитни продукти на пазара е огромно и за да се ориентираме, трябва наистина добре да познаваме собствената си кожа или да познаваме добър кожен лекар“, каза още тя. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2019.06.23", "title": "Доц. Жана Казанджиева: Хората с естествен тен не трябва да неглижират защитата от слънцето"}
{"url": "http://www.focus-news.net/news/2019/06/23/2672983/kyustendil-kulinarna-nadprevara-chereshi-v-kuhnyata-i-igri-s-chereshi-sa-chast-ot-programata-za-praznika-na-chereshata-v.html", "text": "Кулинарна надпревара „Череши в кухнята” и игри с череши са част от програмата за Празника на черешата в Кюстендил. Това съобщиха за  Радио „Фокус” – Кюстендил  от отдел „Култура и духовно развитие” към Община Кюстендил. Празникът днес продължава от 10.00 часа в градинката пред Община Кюстендил. Предстоят изложба-базар на череши и черешови произведения, изложение на занаятчии и производители, както и арт-работилници за деца. От 10.30 часа започва кулинарна надпревара „Череши в кухнята” с водещ Драгомир Драганов, както и кулинарни демонстрации. От 12.00 часа ще има състезателни игри с череши, а от 13.00 часа – туристически маршрут до Хисарлъка. В 14.00 часа ще бъдат обявени резултатите от кулинарна надпревара „Череши в кухнята”. \r\nВенцеслав ИЛЧЕВ", "date": "2019.06.23", "title": "Кюстендил: Кулинарна надпревара „Череши в кухнята” и игри с череши са част от програмата за Празника на черешата в"}
{"url": "http://www.focus-news.net/news/2019/06/23/2672982/fridrih-merts-alternativa-za-germaniya-privleche-chasti-ot-bundesvera-i-politsiyata.html", "text": "Политикът на управляващия в Берлин ХДС, Фридрих Мерц, предупреди за привличането на все повече членове на полицията и Бундесвера към редиците на \"Алтернатива за Германия\", съобщава германският национален ежедневник  Die Frankfurter Allgemeine Zeitung . \r\n\"Ние (ХДС - бел.р.) очевидно губим части от Бундесвера за \"Алтернатива за Германия\". Губим и федералната полиция\", алармира Мерц. \r\nЗа да се противопостави на тази тенденция, ХДС трябва да бъде партия, която стои зад органите за сигурност. \"Само с ясна подкрепа от политиката може успешно да се справим с всеки политически екстремизъм\", заяви бившият лидер на фракцията на Съюза (ХДС/ХСС) в Бундестага. \r\nНеговата лична среда също му е подсказала за съответните проблеми: \"Имам близки роднини и много приятели и познати, които са в Бундесвера и федералната полиция. Казват ми какво е настроението, как се чувстват изоставени\", допълни Мерц. Тереза Герова", "date": "2019.06.23", "title": "Фридрих Мерц: \"Алтернатива за Германия\" привлече части от Бундесвера и полицията"}
{"url": "http://www.focus-news.net/news/2019/06/23/2672948/fokus-makedoniya-zaev-predstavya-resheniyata-za-rekonstruktsiyata.html", "text": "Министър-председателят на Македония Зоран Заев ще внесе в Събранието предложенията за реконструкция на правителството в следобедните часове на деня, след което ще обяви подробностите, свързани с конкретни имена и ресори, предава скопският  „Фокус“ . \r\n„Решенията са взети и в неделя следобед ще представя пред Събранието материалите за всички промени, които ще се случат в правителството“, поясни Заев пред журналисти по-рано.  \r\nВ същото време, както той посочи, ще има и втора вълна на „метлата“, която трябва да включва директори и членове на управителни и надзорни съвети в публичните предприятия. \r\nЩо се отнася до промените, които се правят в рамките на СДСМ, Заев съобщи, че ще бъдат назначени вицепредседатели на партията и още 20 на общинските организации на политическата сила. Тереза Герова", "date": "2019.06.23", "title": "\"Фокус\" (Македония): Заев представя решенията за реконструкцията"}
{"url": "http://www.focus-news.net/news/2019/06/23/2672972/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус”  от  Планинска спасителна служба (ПСС)  към Българския червен кръст. Температурите навсякъде в планините са високи. Лифтовите съоръжения по курортите работят. Няма регистрирани инциденти с туристи за последното денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.06.23", "title": "ПСС: Добри са условията за туризъм в планините"}
{"url": "http://www.focus-news.net/news/2019/06/23/2672986/pazardzhik-v-obshtina-panagyurishte-zapochva-programata-za-lyatna-rabota-s-detsa-vakantsiya-valnuvashta-netraditsionna-i-vesela.html", "text": "Община Панагюрище започва за поредна година изпълнението на  общинската програма за лятна работа за деца и ученици „Ваканция – вълнуваща, нетрадиционна и весела”, съобщи за  Радио „Фокус“ – Пазарджик  Радка Костуркова от общинската администрация. „Спорт, туризъм, танци, различни арт занимания, веселие на плажа, кино и концерт, са само част от многото забавления, които очакват децата и учениците през летните месеци. Програмата е с основна цел да привлича институции и насърчава партньорство в полза на детето. Организатори са Община Панагюрище и Център за подкрепа за личностно развитие – Панагюрище. В резултат на изпълнението на програмата се очаква да бъдат развити индивидуалните качества и умения чрез участие в групи по интереси – любознателност, творческа смелост и фантазия, нестандартно мислене, умение за вземане на решения. Чрез общуването между малки и големи в групите по интереси, участниците непосредствено споделят нравствени ценности и развиват емпатия. Създаване на нови приятелства. Възможности за творческа реализация и изява. Стремеж към самоусъвършенстване и опознаване и изследване на родния край“, допълни Костуркова. Тя каза също, че програмата е съобразена с интересите и възрастовия състав на участниците, обхващащ деца и ученици от 6 до 18 годишна възраст. \r\nВаня НИКОЛОВА", "date": "2019.06.23", "title": "Пазарджик: В Община Панагюрище започва програмата за лятна работа с деца „Ваканция – вълнуваща, нетрадиционна и весела”"}
{"url": "http://www.focus-news.net/news/2019/06/23/2672984/blagoevgrad-prodalzhava-festivalat-enyovdenski-taynstva-v-selo-delchevo.html", "text": "Продължава фестивалът „Еньовденски тайнства“ в село Делчево. Това съобщиха за  Радио „Фокус“ - Пирин  от отдел „Култура“ към Община Гоце Делчев. Програмата днес е започнала още в 05.00 часа сутринта с посрещането на слънцето в местността „Вълчова тумба“. В 09.30 часа на площада в село Делчево започна изработването на Еньовски венци, както и избора на най-красивия венец. В 10.00 часа ще бъде поставено началото на благотворителния базар „Билки за лек и вкус“, кулинарната изложба на местни специалитети на учениците от ПГ по МСС „Пейо Яворов“, както и представянето на книгата „Атлас на лечебните растения в Северна Македония и Република България“ от нейния автор – д-р Драган Йованов. Днес специално участие ще вземе и готвачът Божана Кацарова, която ще приготви модерни десерти с традиционни билки. В 10.30 часа започва празничен концерт с участието на фолклорни групи от ансамбъл „Топлика“ при НЧ „Никола Вапцаров“ - село Мосомище, женска фолклорна група от село Левуново, както и други самодейци. \r\nНатали СТЕФАНОВА", "date": "2019.06.23", "title": "Благоевград: Продължава фестивалът „Еньовденски тайнства“ в село Делчево"}
{"url": "http://www.focus-news.net/news/2019/06/23/2672988/mvr-dvama-dushi-sa-zaginali-a-33-sa-raneni-pri-15-katastrofi-v-stranata-prez-izminaloto-denonoshtie.html", "text": "Двама души са загинали, а 33 са ранени при 15 катастрофи в страната през изминалото денонощие. Това съобщиха от пресцентъра на  МВР . В столицата не са регистрирани тежки инциденти, а леките са 21. От началото на годината са станали 2720 пътнотранспортни произшествия, при които са загинали 235 души, а 3408 са ранени.", "date": "2019.06.23", "title": "МВР: Двама души са загинали, а 33 са ранени при 15 катастрофи в страната през изминалото денонощие"}
{"url": "http://www.focus-news.net/news/2019/06/23/2672987/blagoevgrad-mazh-e-zaginal-pri-intsident-na-am-struma-v-uchastaka-mezhdu-sandanski-i-selo-novo-delchevo.html", "text": "Мъж е починал при инцидент на АМ „Струма“ в участъка между гр. Сандански и с. Ново Делчево. Това съобщиха от пресцентъра на  ОДМВР - Благоевград . Около 22.07 часа на 22 юни е получен сигнал за това, че на АМ „Струма“ в участъка между гр.Сандански и с.Ново Делчево има блъснат пешеходец. От пристигналите на място полицейски и медицински екипи е установено, че мъжът е починал. Работата по установяване на самоличността на лицето и причините за инцидента продължава. Образувано е досъдебно производство.", "date": "2019.06.23", "title": "Благоевград: Мъж е загинал при инцидент на АМ „Струма“ в участъка между Сандански и село Ново Делчево"}
{"url": "http://www.focus-news.net/news/2019/06/23/2672989/reuters-ubit-e-nachalnikat-na-generalniya-shtab-na-etiopiya-pri-opit-za-zavzemane-na-vlastta-v-shtata-amhara.html", "text": "Най-малко двама висши функционери от Етиопия са били убити по време на опит на генерал от армията да завземе властта в северния щат Амхара в Етиопия, предаде в неделя държавната телевизия, цитирана от  Reuters . \r\nГоворейки по държавната телевизия късно в събота, министър-председателят Аби Ахмед съобщи, че е направен опит за преврат в столицата на Амхара Бахир Дар по-рано същия ден и че началникът на щаба на Етиопия генерал Сеаре Меконнен е сред жертвите. \r\n\"Той е бил застрелян от хора, които са близо до него\", каза Ахмед. Според него представители на регионалните власти са били на среща, когато е извършен опит за преврат. \r\nВсе още не е ясно дали Сеаре е ранен или убит. Както ръководителят на регионалното правителство на Амхара, Амбачев Меконнен, така и съветникът му, бяха убити, съобщиха държавните медии в неделя. Опитът за преврат е бил организиран от генерал Асманев Циге, началник на силите за сигурност в региона, съобщиха държавните медии. \r\nАхмед  каза, че Сеаре е бил застрелян, докато се е опитвал да отблъсне нападателите. Прессекретарят на премиера Билейн Сеюм каза по-късно за Reuters, че не е ясно дали генерал Сеаре е бил убит или ранен, но регионален телевизионен оператор съобщава, че той е бил убит заедно с друг висш военен служител, Гизе Абера. \r\nАмериканското посолство в етиопската столица съобщи в събота, че е запознато със съобщения за стрелба в Адис Абеба, а някои жители са казали на агенцията, че са чули шест изстрела в предградие близо до международното летище Боле, около 21:30 часа. местно време в събота. \r\nХората в много части на Етиопия съобщиха, че не са имали достъп до интернет от събота късно вечерта, въпреки че правителството не е заявило дали е прекъснало достъпа до мрежата. Властите са прекъсвали интернет няколко пъти в миналото поради опасност за сигурността и по други причини. \r\nВ неделя бригаден генерал Тефера Мамо, ръководител на специалните части в Амхара, заяви пред държавната телевизия, че \"повечето от хората, които са опитали да извършат преврата, са били арестувани, въпреки че някои все още са на свобода\". \r\nЖителите на столицата на Амхара Бахир Дар са съобщили късно в събота, че в някои квартали са чути изстрели, а някои улици са затворени.  Юлиян Марков", "date": "2019.06.23", "title": "Reuters: Убит е началникът на генералния щаб на Етиопия при опит за завземане на властта в щата Амхара"}
{"url": "http://www.focus-news.net/news/2019/06/23/2672993/blagoevgrad-sastezanie-po-planinsko-byagane-i-planinsko-koloezdene-se-provezhda-ot-bansko-do-vrah-vihren.html", "text": "Състезание по планинско бягане и планинско колоездене се провежда от Банско до връх Вихрен. Това съобщиха за  Радио „Фокус“ - Пирин  от отдел „Култура“ към Общината. То се организира от Сдружение „Маратон“, съвместно с Община Банско, за седма поредна година. Стартът на състезанието „Пирин рън“ ще бъде поставен в 10.30 часа на долната станция на кабинковия лифт. \r\nНатали СТЕФАНОВА", "date": "2019.06.23", "title": "Благоевград: Състезание по планинско бягане и планинско колоездене се провежда от Банско до връх Вихрен"}
{"url": "http://www.focus-news.net/news/2019/06/23/2672992/sport-rafael-benites-napuska-nyukasal.html", "text": "Футбол: Рафаел Бенитес напуска Нюкасъл, след като запази мястото на тима в Премиър лигата на Англия. След последната си среща със собственика Майк Ашли испанецът е обявил, че няма да поднови договора си.  \r\nНосителят на Шампионската лига с Ливърпул е има договор със \"свраките\" до 30 юни. Той е получил оферта за много пари от все още неназован китайски клуб и в крайна сметка е решил да я приеме.  Специалистът беше в постоянна война с президента, който въпреки огромните постъпления от телевизионни права, така и не отдели сериозни трансферни суми за нови попълнения. Бенитес изведе отбора от Чемпиъншип и запази мястото му в най-високото ниво на английския футбол за два сезона.", "date": "2019.06.23", "title": "Спорт: Рафаел Бенитес напуска Нюкасъл"}
{"url": "http://www.focus-news.net/news/2019/06/23/2672991/veliko-tarnovo-unishtozhena-e-tsyala-kashta-pri-pozhar-v-selo-malki-varshets.html", "text": "Къща е изгоряла при пожар в севлиевското село Малки Вършец. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Габрово. Сигналът е получен около 17.30 часа. На място е изпратен екип на Районната служба в Севлиево с два противопожарни автомобила и четирима пожарникари. Унищожена е цялата къща. Причината за пожара е в процес на установяване. \r\nНадежда КРЪСТЕВА", "date": "2019.06.23", "title": "Велико Търново: Унищожена е цяла къща при пожар в село Малки Вършец"}
{"url": "http://www.focus-news.net/news/2019/06/23/2672990/dots-zhana-kazandzhieva-sled-izlizane-ot-moreto-tryabva-da-se-izmivame-s-cheshmyana-voda-za-da-premahnem-solta-ot-tyaloto-si.html", "text": "След излизане от морето трябва да се измиваме с чешмяна вода, за да премахнем солта от тялото си. Това каза соц. Жана Казанджиева – специалист по кожни и венерически болести в Александровска болница, в интервю за  Агенция „Фокус“  във връзка с правилните начини за защита от слънцето през лятото. \r\nДоц. Казанджиева посочи, че морската вода е перфекта, ако страдаме от псориазис. „Ако морето е чисто, оттам нататък това, което трябва да направим, е като излезем все пак да се облеем с чешмяна вода, да премахнем от себе си солената вода и да предотвратим изсъхването на кожата. Но с едни подходящи козметични продукти можем допълнително да подхраним кожата и да избегнем това вредно влияние. Разбира се, говоря за нашата географска ширина. А в по-екзотичните дестинации в моретата и в океаните ни дебнат много други опасности, с които българите напоследък се запознаха, защото вече започнаха екзотичните си пътешествия. Това са различни опарвания от малките ларви на медузите, които правят тежък обрив в областта на банския. Има и редица алергични реакции към водорасли, които се намират по крайбрежието. Но, както казах, това са екзотични опасности“, заяви тя. \r\nДоц. Казанджиева посочи, че на Черно море се сблъскваме с две опасности. „Едното са опарванията от медузите. Трябва да внимаваме и да не се сблъскваме челно с медузите, защото мястото за секунди се зачервява, оттича и трябва да потърсим медицинска помощ. А второто са т.нар. пясъчни бълхи. Те обикновено правят обрив, когато е имало много дълго време горещини, след това завали, а после отново се върнат горещините. Това са едни изключително дребни и малки насекоми, които скачат върху кожата и причиняват неприятни сърбящи обриви. Те не ходят по всеки, някак си имат предпочитания към определени хора. Но наистина през лятото лекарските кабинети се пълнят с плажуващи хора, оплакващи се от сърбящи обриви предимно по краката. Това е опасност, която общо взето е трудно да се избегне. Но все пак можем да кажем, че ако сте жълт или бял бански и такъв цвят хавлия е по-възможно тези пясъчни бълхи да ви харесат, защото техните очи различават основно тези два цвята“, обясни тя. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2019.06.23", "title": "Доц. Жана Казанджиева: След излизане от морето трябва да се измиваме с чешмяна вода, за да премахнем солта от тялото си"}
{"url": "http://www.focus-news.net/news/2019/06/23/2672998/prof-d-r-viliyan-platikanov-universitetska-bolnitsa-sv-marina-varna-v-kabineta-za-lechenie-na-bolka-shte-se-osashtestvyava-konsultativna-diagnostichna-i-terapevtichna-deynost.html", "text": "Кабинетът за лечение на болката предлага комплексно изследване на причинителя на състоянието, в комбинация с различни специалисти. Това каза в интервю за  Радио „Фокус“ – Варна  проф. д-р Вилиян Платиканов, началник на Клиниката по анестезиология и интензивно лечение във варненската университетска болница „Св. Марина” във връзка с кабинета за лечение на болката, който ще работи в ДКЦ „Св. Марина“. Професорът обясни, че идеята съществува от години, но нейното реализиране е възможно именно сега. Той съобщи, че в кабинета ще консултират множество специалисти, сред които анестезиолози, невролози, психолози, психиатри, социални работници и др. „Болката не е обикновено или простичко страдание, то е комплексно изживяване. Вие добре знаете също, че различните хора изживяват по различен начин проблема, когато имат някакво болково страдание. Някои са по неспокойни, други по-лесно го понасят. Трети се затварят в себе си. Четвърти не искат да четат книги, не искат да ходят на работа. Именно това означава, че болката не е съвсем простичка ситуация, а е комплексна и има различни преобладаващи компоненти, които определят цялостното изживяване“, отбеляза експертът. Той посочи, че съществуват различни видове болка според нейните причинители. В част от случаите тя може да бъде остра и хронична. По думите му острата болка се получава вследствие на травма, като операция, порязване или удар, и трае от 3 до 6 месеца. „Тя би могла относително лесно да се коригира или да се повлияе при условия. С др. думи остро предизвикания проблем, относително за кратко време се лекува и той може да бъде овладян. Тоест болката затова е остра, защото тя се повлиява добре и може да изчезне като причина, която да причинява болка“, заяви проф. д-р Платиканов. Следващият тип болка, с който ще се борят специалистите в кабинета на ДКЦ „Св. Марина“, е хроничната болка. По думите на проф. Платиканов, тя може да се появи вследствие на различни тежки заболявания, сред които дегенеративни, хронични, онкологични, неврологични и др. „Всички знаем за диабетно ходило, диабетни съдови увреждания, раните по краката, които се получават. Това са заболявания, които не могат да бъдат излекувани, но могат да бъдат вкарани в ремисия или в едно прилично състояние“, даде пример специалистът. Част от другите видове болка са соматична и висцерална. Той обясни, че соматичната болка е по-скоро повърхностна, а висцералната е свързана с чувство на разкъсване, раздуване, или разтягане. При невропатичната болка причината за неразположението отдавна я няма, но мозъкът на пациента продължава да изпраща сигнали, че тя е там. „Една от тези болки, изключително неприятни, усещат хората с ампутирани пръсти или крайници. Това е така наречената фантомна болка. Да кажем, че пациентът поради някаква причина има ампутиран крайник и този крайник отдавна го няма. Няма как да го боли. Но пациентът усеща сякаш този крайник е силно болезнен. Това е една фантомна, специфичен тип, невропатична болка, която има своето обяснение, своята физиологична, патофизиологична обосновка и симптомите биха могли да бъдат повлияни, стига да бъдат разпознати“, каза още специалистът. Кабинетът за лечение на болка в ДКЦ „Св. Марина“ – Варна в началото на своята дейност ще приема пациенти всеки вторник и четвъртък от 09.00 до 13.00 часа след предварително записване по телефона. В кабинета и манипулационните на ДКЦ „Света Марина“ ще се осъществяват консултативна, диагностична, медикаментозно-терапевтична и инвазивно-терапевтична дейности, които включват блокове на периферни нерви и плексуси, невролиза, криотерапия и криодеструкция и др. инвазивни процедури. Специалистите ще назначават медикаментозно лечение, включително с лекарства на специално разпореждане и изискващи зелена и жълта рецепта. При необходимост пациентите ще бъдат насочвани за консултации с други специалисти, както и към лабораторни или образни изследвания. \r\nБояна АТАНАСОВА", "date": "2019.06.23", "title": "Проф. д-р Вилиян Платиканов, Университетска болница „Св. Марина“ – Варна: В кабинета за лечение на болка ще се осъществява консултативна, диагностична и терапевтична дейност"}
{"url": "http://www.focus-news.net/news/2019/06/23/2672995/ivo-hristov-bsp-evropa-tryabva-da-bade-sahranena-tya-garantira-stabilnostta.html", "text": "„Европа трябва да бъде съхранена, защото при всичките й кусури, тя гарантира стабилността на континента“. Това заяви евродепутатът от БСП Иво Христов в сутрешния блок на БНТ, съобщиха от пресцентъра на  партията . Според него ЕС вече е толкова сложен организъм, че трябва да съвмести няколко алгоритъма, за да конституира своите органи. „Партиите трябва да се погодят, за да формират парламентарно мнозинство и да има Комисия. След това идват държавите, всяка от които претендира за определени ресори – едни са по-привлекателни, други – по-малко. Към това се наслагва и т.нар. джендър баланс – паритетът между жени и мъже в Комисията“, подчерта той. Като резултат от това той посочи абсурдни предложения, като това всяка страна да издигне по двама кандидати за еврокомисар – мъж и жена, за да може бъдещият председател на Комисията да подбере съответния брой мъже и жени. „Намирам това за абсурдно. Това механично изравняване на половете в едно управляващо тяло означава, че компетентността отстъпва на второ място“, каза още Христов. Той подчерта, че има кризи в отделни държави и назрели проблеми, които трябва да бъдат решени. „Всички народи очакват нещо, а виждат политически пазарлък“, коментира евродепутатът. „В ЕП приоритетно ще инициирам образуването на група измежду бившите журналисти сред депутатите – има много такива, която да наблюдава демократичните процеси и тези, свързани със свободата на словото на медиите в различните страни. Това е проблем за цяла Европа, а в България той вече е драматичен“, заяви Христов.  \r\nПо повод намаляването на партийните субсидии, Иво Христов подчерта, че ГЕРБ не зависи от партийното финансиране. „Това е партия-държава и разполага с целия обществен ресурс, разпределя бюджетния излишък, който е в размер над 2 млрд. лв., не е опряла до тези пари. Всички останали партии, с изключение на ДПС, зависят от това финансиране и за ГЕРБ е логично да го отреже“, коментира евродепутатът. Той припомни най-лошата си прогноза от кампанията, която според него се сбъдва – да се окажат последните избори. „На есен може би никой няма да пита хората за кой ще гласуват, защото ГЕРБ ще купи изборите и то съвсем законно. Това бе демонстрирано и в тази кампания. Борисов направи турне за овации и раздаваше пари из страната“, каза още той. Според него тези дни се случва нещо странно, в което няма бюджетна логика – правителството, което се хвали с огромен бюджетен излишък, заема нови 400 млн.лв. за изтребители. „Ще задлъжнят държавата, за да запазят бюджетния излишък за купуване на избори. С решението за субсидиите ще пострадат всички партии. Това ще бъде фатален удар върху българската партийна система“, категоричен е Христов.  \r\nВъв връзка със закупуването на самолети, евродепутатът посочи Полша като добър пример как се прави политика. „Тя купува F-35 – залага на бъдещето, а не като нас – на миналото, и договаря падането на визите. България няма да получи нищо, но ще плати повече от предвиденото, ще получи самолети с орязани бойни способности, тъй като, за да се вместят в тази рамка, ще трябва да се лишат от технологични екстри. Във всяко отношение сме на минус“, подчерта Иво Христов.", "date": "2019.06.23", "title": "Иво Христов, БСП: Европа трябва да бъде съхранена - тя гарантира стабилността"}
{"url": "http://www.focus-news.net/news/2019/06/23/2672996/pazardzhik-blagotvoritelen-bazar-za-nabirane-na-sredstva-za-bezdomni-zhivotni-shte-se-provede-v-grada.html", "text": "Летен благотворителен базар за набиране на средства за бездомни животни, изпаднали в беда и преминали лечение в клиника, ще се проведе днес в Пазарджик, съобщиха за  Радио „Фокус“ – Пазарджик  организаторите на проявата. Благотворителната акция е в района на Старата автогара в града. Събраните средства ще бъдат използвани за лечение, кастрация, храна, медикаменти за бездомните животни и най-вече основната цел е спасяването на фермата, където има 50 кучета в момента. На базара ще се предлагат най-разнообразни вещи, книги, дрехи, бижута, календари, тефтери, картички, ключодържатели и много нови и приятни изненади, свързани с предстоящите празници. Можете да се включите като си закупите нещо от базара, да донесете храна (кучешки консерви и гранули) или просто да пуснете някакви парички в кутията за дарения. \r\nВаня НИКОЛОВА", "date": "2019.06.23", "title": "Пазарджик: Благотворителен базар за набиране на средства за бездомни животни ще се проведе в града"}
{"url": "http://www.focus-news.net/news/2019/06/23/2672997/dots-zhana-kazandzhieva-slantsezashtitnite-produkti-tryabva-da-se-nanasyat-po-nyakolko-pati-na-den.html", "text": "Слънцезащитните продукти трябва да се нанасят по няколко пъти на ден. Това каза соц. Жана Казанджиева – специалист по кожни и венерически болести в Александровска болница, в интервю за  Агенция „Фокус“  във връзка с правилните начини за защита от слънцето през лятото.  \r\n„Първата грешка при използването на слънцезащитни продукти е, че смятаме, че след като се намажем с един продукт сутринта, той до вечерта ни осигурява защита от слънцето. Това е абсолютно невъзможно“, посочи доц. Казанджиева и уточни, че дори и най-добрата фотозащита не трае повече от 4 часа, в които ни защитава изцяло и напълно от слънцето.  \r\n„А ако междувременно сме до воден басейн и влизаме във водата, този период се скъсява още повече. Така че фотозащитата трябва да се нанася последователно няколко пъти през деня. Същото важи и ако работим в офис – сутринта, тръгвайки за работа и нанасяйки си фотозащита, това не означава, че когато към 14.00 ч. излезем за кафе, не трябва да я подновим. Това е така, защото е минало прекалено много време и фотозащитата не е на 100%. Това е основната крачка, която се прави, а оттам нататък има много различни крачки, свързани с неправилния избор на фотозащита, който трябва да е във връзка с особеностите на кожата“, заяви доц. Казанджиева. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2019.06.23", "title": "Доц. Жана Казанджиева: Слънцезащитните продукти трябва да се нанасят по няколко пъти на ден"}
{"url": "http://www.focus-news.net/news/2019/06/23/2673000/pazardzhik-obshtinata-organizira-pedagogicheski-forum-obmen-na-dobri-praktiki-pokazani-v-konkursa-klas-na-mesetsa-na-25-yuni.html", "text": "На 25 юни Община Пазарджик организирапедагогически форум „Обмен на добри практики, показани в конкурса „Клас на месеца”, обявен от Местната комисия за борба срещу противообществените прояви на малолетните и непълнолетните (МКБППМН), съобщиха от  общинската администрация . Форумът ще се проведе в Пленарната зала на Община Пазарджик от 9.30 до 16.00 часа. Добри практики ще представят учителите, които са участвали с номинации в конкурса „Клас на месеца” през учебните 2017/2018 и 2018/2019 г. Всеки от тях ще покаже своята работа с учениците в клас и извън класната стая, иновативни дейности, благотворителни инициативи, примери за толерантност и разбирателство, подкрепа и сътрудничество.", "date": "2019.06.23", "title": "Пазарджик: Общината организира педагогически форум „Обмен на добри практики, показани в конкурса „Клас на месеца” на 25 юни"}
{"url": "http://www.focus-news.net/news/2019/06/23/2672985/mkd-makedoniya-sasht-preporachaha-na-sarbiya-i-kosovo-da-prekratyat-provokatsiite-i-da-prodalzhat-pregovorite.html", "text": "Правителството на САЩ призова Сърбия и Косово да \"премахнат пречките, да избегнат провокациите и да се върнат към преговорите\", съобщи радио The Voice of America, позовавайки се на писменото изявление на Държавния департамент след потвърждаване на отмяната на среща на представители на Белград и Прищина за 1 юли в Париж, пише македонското електронно издание  “МКД“ \r\nСъединените щати продължават да подкрепят диалога с посредничеството на ЕС и нормализирането на отношенията между Сърбия и Косово, заявиха от Държавният департамент. \r\nАнулирането на срещата между сръбски и албански политически лидери, която френският президент Еманюел Макрон и германският канцлер Ангела Меркел се опитваха да организират след неотдавнашната провалена среща в Берлин, потвърдиха в петък от  Deutsche Welle  и кабинета на френския президент. \r\n\"Белград и Прищина трябва да премахнат пречките, да избегнат провокациите и да се върнат към преговорите\", каза Държавният департамент и добави: \"Готови сме да изслушаме и да помогнем на двете страни и на Европейския съюз като посредник да намери решение, с което всички са съгласни.\"  Юлиян Марков", "date": "2019.06.23", "title": "„МКД“  (Македония): САЩ препоръчаха на Сърбия и Косово да прекратят провокациите  и да продължат преговорите"}
{"url": "http://www.focus-news.net/news/2019/06/23/2673003/blagoevgrad-koloni-ot-leki-i-tovarni-avtomobili-se-obrazuvat-na-izhod-ot-stranata-na-gkpp-kulata.html", "text": "Колони от леки и товарни автомобили се образуват на изход от страната на ГКПП „Кулата“. Това съобщи слушател на  Радио „Фокус“ - Пирин . Преминаването на леките автомобили през пункта отнема средно около 40 минути. Трафикът е интензивен.", "date": "2019.06.23", "title": "Благоевград: Колони от леки и товарни автомобили се образуват на изход от страната на ГКПП „Кулата“"}
{"url": "http://www.focus-news.net/news/2019/06/23/2673002/sport-kilian-mbape-shte-podpishe-s-real-madrid-sled-godina.html", "text": "Футбол: Килиан Мбапе ще подпише с Реал Мадрид след година. Според информациите Реал Мадрид ще вложи средства в покупката на Пол Погба и трансфер на Мбапе ще струва от порядъка на 150-200 милиона евро, а мадридчани ще похарчат почти половин милиард за трансфери, включително този на Погба. Освен това според информациите Мбапе не желае да предизвиква допълнителни сътресения на клуба си с оглед на проблемите около Неймар.", "date": "2019.06.23", "title": "Спорт: Килиан Мбапе ще подпише с Реал Мадрид след година"}
{"url": "http://www.focus-news.net/news/2019/06/23/2673001/varna-chast-ot-abonatite-v-mestnost-manastirski-rid-sa-s-narusheno-vodopodavane-zaradi-avariya.html", "text": "Част от абонатите в местност \"Манастирски рид\" са с нарушено водоподаване заради авария. Това съобщиха за  Радио „Фокус“ – Варна  от водното дружество, обслужващо областта. Проблеми с водоснабдяването ще имат част от абонатите в местност Манастирски рид до около 15.00 часа. Към момента няма информация за други райони без вода на територията на областта. \r\nБояна АТАНАСОВА", "date": "2019.06.23", "title": "Варна: Част от абонатите в местност \"Манастирски рид\" са с нарушено водоподаване заради авария"}
{"url": "http://www.focus-news.net/news/2019/06/23/2673006/volen-siderov-pp-ataka-ako-partiite-se-lishat-ot-subsidii-to-nyakak-si-mozhe-da-varnat-doverieto-na-horata-kam-polititsite.html", "text": "Ако партиите се лишат от субсидии, то някак си може да върнат доверието на хората към политиците. Това каза лидерът на партия \"Атака\" Волен Сидеров в предаването „Неделя 150“ по  БНР . Дали олигархията ще се замесва в политиката според него е въпрос на регулация и законови норми. „Да се направи така, че да няма съмнения, че една партия ще бъде купена от някой олигарх. Ако щете и сега е възможно да станат такива неща. Може да е незаконно, но да са заловили някой, че е купувал партии? Няма такъв случай“, каза той. Сидеров допълни, че ако няма субсидии на партиите, може да се появят млади политици, които да работят за интересите на народа си. „Внасяли сме в парламента проекторешение да се премахнат субсидиите. Разбира се, обвързано с възможност партиите да се рекламират и да пропагандират своите идеи, защото политическият пазар е пазар на идеи в медиите без заплащане. Това са основните пера, особено по време на кампания, за които изхарчват парите на партиите“, обясни той. Сидеров подчерта, че като сума субсидиите са по-малко от колкото пари се харчат например за държавните медии или за парламента. „Няма да цъфне и върже българската нация с махането на субсидиите, няма да стане стандартът по-голям. Но очевидно те дразнят, защото отдавна хората са загубили доверие в политическите партии, тъй като животът им не се подобрява така, както искат“, обясни той.  Сидеров подчерта, че \"Атака\" категорично е „за“ махането на субсидиите. „Гласувахме миналата седмица „за“ в залата. В петъка трябваше практически да се оформи промяната в бюджета. Там вече дадоха заден от ГЕРБ, защото имаше някакви разговори с НФСБ без наше участие. Аз не виждам причина за промяна. Миналата сряда всички гласувахме „за“ да падне на 1 лев субсидията, след седмица изведнъж се появиха някакви колебания. Но те са се обърнали към Борисов да се отложи промяната в бюджета“, каза още Сидеров. „Това за мен е нелогично, защото когато си се съгласил предишната седмица субсидията да падне и идва момента да го направиш технически, ти изведнъж се дърпаш. Може би са се надявали, че няма да се съгласува и няма да стане“, обясни лидерът на \"Атака\".", "date": "2019.06.23", "title": "Волен Сидеров, ПП \"Атака\": Ако партиите се лишат от субсидии, то някак си може да върнат доверието на хората към политиците"}
{"url": "http://www.focus-news.net/news/2019/06/23/2673007/milena-drencheva-chitalishte-prosveta-1914-spored-poverieto-v-noshtta-sreshtu-enyovden-zvezdite-slizat-na-zemyata-i-omayvat-trevite-i-tsvetyata-pridavayki-im-magicheska-tselebna-sila.html", "text": "Според поверието в нощта срещу Еньовден, звездите слизат на земята и омайват тревите и цветята, придавайки им магическа целебна сила. Това каза за  Радио „Фокус“ – Бургас  Милена Дренчева, секретар на Читалище „Просвета – 1914“. По думите й има поверие, че тогава билките имат най-голяма сила, всяка магия хваща и всяко гадание се сбъдва. В Странджа коренните жители го наричат Яньовден. Обичаят носи в себе си освен символиката за здраве и берекет, също така и тази за женитбата между момите и ергените. „Вечерта срещу 23 юни момите отиват в гората за цветя или берат от градините вкъщи, сядат под някое дърво и правят китки не само за тях, но и за всеки член на семейството“, добави Дренчева. Тя посочи още, че вечерта на 23 юни момите наливат мълчана вода в един бакър. По думите й водата се нарича мълчана, защото докато момите отидат да я налеят и да се върнат с нея, трябва да мълчат. „Има игра задявка между моми и момчета. Когато момите носят водата, момчетата бягат подир тях и ги задяват с идеята момите да проговорят, за да се случи, така че момичетата да изсипят водата и да трябва отново да я налеят“, каза още Милена Дренчева. \r\nМария КУРТЕВА", "date": "2019.06.23", "title": "Милена Дренчева, Читалище „Просвета-1914“: Според поверието в нощта срещу Еньовден, звездите слизат на земята и омайват тревите и цветята, придавайки им магическа целебна сила"}
{"url": "http://www.focus-news.net/news/2019/06/23/2673005/vesela-lecheva-bsp-predlozhenieto-na-dps-i-gerb-za-subsidiite-e-evtin-populizam.html", "text": "„Предложението на събралите се ДПС и ГЕРБ за субсидиите, е евтин популистки ход, който да отговори на протестния вот“. Това заяви зам.-председателят на ПГ на „БСП за България“ Весела Лечева в ефира на БНР, съобщиха от пресцентъра на  БСП . Тя обясни, че е бил предложен да се въведе американски модел. „Звучи красиво и внушително, но няма как да бъде предложен за 10 минути. Той има поне 200 страници ограничения и в едно заседание с едно гласуване няма как България да стане като Америка“, категорична е тя. По нейните думи е засегнато демократичното функциониране на политическата система и няма как БСП да подкрепи това. „Ние сме за преразглеждане на субсидиите и начина, по който се финансират политическите партии, но това не трябва да измества задълбочения анализ на дефицитите на политическата система в България и какви биха били политическите последици от промяната на модела на финансиране“, подчерта Лечева. Тя припомни, че БСП е поискала дебат за партийните субсидии, но никой, освен ДПС, не се е явил. „Дебатът е не само за намалението на субсидиите, но и за начина, по който се разходват. Основателни въпроси са разходите за концерти и благотворителност – това политическа дейност ли е? Разговорът трябва да се състои върху контрола на изразходване на партийни и бюджетните средства, защото управляващата партия може да си позволи да изразходва средства от бюджета абсолютно безконтролно по време на кампании“, каза още народният представител. Тя допълни, че трябва да се обсъди и начинът, по който функционират медиите, какъв трябва да бъде достъпът до тях на политическите сили, участващи в кампании.   \r\n„Намаляването на ДДС върху храните го предлагаме още от алтернативния бюджет миналата година, когато представихме „Визия за България“. Това е и практиката в цяла Европа“, припомни Лечева. Според нея трябва да се отговори на въпроса за бедността, огромното социално неравенство в България и цените на основните продукти. „Голяма част от нашите съграждани си купуват лекарства от Турция и Гърция, заради високите цени у нас. Предлагаме смислен и сериозен дебат по отношение на диференцирани ставки на ДДС, но вместо това има заядливо и на инат законодателство и решения“, коментира Весела Лечева.", "date": "2019.06.23", "title": "Весела Лечева, БСП: Предложението на ДПС и ГЕРБ за субсидиите е евтин популизъм"}
{"url": "http://www.focus-news.net/news/2019/06/23/2673008/fokus-makedoniya-dnes-se-provezhda-sreshta-mezhdu-politicheskite-partii-v-ramkite-na-dialoga-zhan-mone.html", "text": "Днес се провежда вторият диалог \"Жан Моне\" между политическите партии в страната под егидата на евродепутатите Иво Вайгел, Едуард Кукан и Кнут Флехенщайн, пише македонският   “Фокус“ . \r\nПреди откриването на диалога председателят на парламента Талат Джафери проведе среща с евродепутатите, които, както е предварително обявено от парламента, ще информират за резултата от днешната среща на съвместна пресконференция. \r\nПървата среща на този процес, наречен \"Жан Моне\", се проведе миналата година в Охрид, когато представители на парламентарните партии се срещнаха в момент, когато, наред с други неща, беше намерено решение за името. \r\nМинистър-председателят и лидер на СДСМ Зоран Заев обяви също така за възможна среща с лидера на опозицията Християн Мицковски тази седмица по отношение на Специализираната прокуратура, преброяването и други теми, които се нуждаят от политическо съгласие и консенсус. \r\nПри това изглежда, че най-сложният въпрос е въпросът за Специализираната прокуратура, за който трябва да се намери решение до есента, когато се очаква страната да получи дата за преговори с ЕС, като се има предвид, че правителството и опозицията не могат да се споразумеят за дейностите, предприети от тази прокуратура след изтичането на 18 месеца от създаването на прокуратурата, колкото беше нейния мандат.  Юлиян Марков", "date": "2019.06.23", "title": "„Фокус“ (Македония): Днес се провежда среща между политическите партии в рамките на диалога „Жан Моне“"}
{"url": "http://www.focus-news.net/news/2019/06/23/2673009/pencho-chanev-kmet-pri-prolivni-dazhdove-yazovirite-na-teritoriyata-na-obshtina-zlataritsa-se-sledyat-denonoshtno.html", "text": "При проливни дъждове язовирите на територията на община Златарица се следят денонощно. Това каза за  Радио „Фокус“ – Велико Търново  кметът Пенчо Чанев. Той посочи, че наемателите са задължени да извършват постоянни огледи при непрекъснати и обилни валежи. Кметът допълни, че миналата седмица в рамките на два дни са паднали около 120-130 литра на кв. м. дъжд, но не е имало преливане на язовири. Указанията на областния управител на Велико Търново и Басейнова дирекция се спазват стриктно, а прогнозата за времето се следи непрекъснато. „Всички наематели на язовири, които не са големи, са предупредени да премахнат евентуални заграждения на преливниците, да смъкнат нивото на язовирите на определената кота, която е дадена като препоръка от компетентните лица. Всички са стриктни. При проливните дъждове, които бяха в продължение на 4-5 дена, наемателите денонощно следяха язовирите. Те имат интерес това се случва, защото ако прелее язовирът, трудът им отива на вятъра. В някой от язовирите се отглежда риба, а другите ги ползват за напояване на животни“, посочи Пенчо Чанев. \r\nНадежда КРЪСТЕВА", "date": "2019.06.23", "title": "Пенчо Чанев, кмет: При проливни дъждове язовирите на територията на община Златарица се следят денонощно"}
{"url": "http://www.focus-news.net/news/2019/06/23/2672994/", "text": "На митинг в албанския град Финич премиерът на страната и лидер на управляващата Социалистическата партия Еди Рама заяви, че на 30 юни изборите ще се проведат в цялата страна и този ден ще бъде обикновен ден, но ако има спорадични случаи на протести и бойкот, каза той, те ще бъдат \"неспособни да блокират процеса\", цитира думите му македонското издание  “Република“ \r\nМасовият протест на обединената албанска опозиция, проведен в петък вечер, изглежда не е променил позицията на премиера Еди Рама за провеждане на местните избори на всяка цена, коментира изданието. \r\nЗаради бойкота от страна на опозицията в 35 от общо 61 общини ще има само един кандидат за кмет от управляващата коалиция – Алианс за европейска Албания, водена от Социалистическата партия. Коалицията със свои кандидати участва във всички общини. \r\nВ останалите 26 общини има регистрирани и кандидати от други политически сили, които не са част от обединената опозиция.  Юлиян Марков", "date": "2019.06.23", "title": "Еди Рама: В цяла Албания ще има избори на 30 юни"}
{"url": "http://www.focus-news.net/news/2019/06/23/2672999/afp-sasht-sa-izvarshili-kiberataki-sreshtu-iran.html", "text": "Съединените щати започнаха кибератаки срещу ирански системи за контрол на ракети и шпионска мрежа, след като Техеран свали американски дрон за наблюдение, според съобщения в медиите в САЩ, цитирани от  AFP . \r\nАмериканският президент Доналд Тръмп разреши на американското кибер-командване да извърши ответна атака срещу Иран, съобщи \"Вашингтон пост\" в събота, малко след като американският президент обеща да наложи на ислямската република  големи нови санкции. \r\nАтаката е засегнала компютри, използвани за контрол на ракети и изстрелвания на ракети, според The Washington Post, докато Yahoo News заяви, че шпиониращата група, отговорна за проследяването на кораби в Персийския залив, също е била атакувана. \r\nТехеран все още не е реагирал на медиините съобщения, съобщи иранската информационна агенция Fars. \r\nТя добави, че \"все още не е ясно дали атаките са били ефективни или не\" и че американските медии са \"направили блъф, имащ за цел да повлияе на общественото мнение и да възвърне загубената репутация на Белия дом\" след свалянето на дрона.  Юлиян Марков", "date": "2019.06.23", "title": "AFP: САЩ са извършили кибератаки срещу Иран"}
{"url": "http://www.focus-news.net/news/2019/06/23/2673010/burgas-natovaren-e-trafikat-na-gkpp-malko-tarnovo.html", "text": "Натоварен е трафикът на ГКПП „Малко Търново“. Това съобщи за  Радио „Фокус“ – Бургас  дежурният служител на пункта. Движението е натоварено и в двете посоки, особено в посока Турция. \r\nМария КУРТЕВА", "date": "2019.06.23", "title": "Бургас: Натоварен е трафикът на ГКПП „Малко Търново“"}
{"url": "http://www.focus-news.net/news/2019/06/23/2673004/abv-partiyata-otsenyava-pozitivno-izkazvaneto-na-makedonskiya-prezident-tova-e-i-pobeda-v-usiliyata-da-se-zashtiti-istoricheskata-istina.html", "text": "В продължение на близо две години от подписването на Договора, АБВ води последователна политика и има национално отговорна позиция за отношенията със Северна Македония, съобщиха от пресцентъра на  партията . За разлика от редица партии, които използват темата за да се върнат на полето на патриотизма и то най-вече по време на избори, без да имат реални действия, то ние от АБВ: \r\n- Още през август 2017 г., единствено ние обърнахме внимание на изказванията на македонския премиер, при неспоменаването на българите в Илинденско-Преображенското въстание;  \r\n-21 май 2018 г. излязохме с позиция предложеното име „Илинденска Македония”, която изпратихме на Мултидисциплинарната комисия и представихме пред ръководството на БАН, докато останалите партии приветстваха провокативното предложение и не реагираха на конкретни изказвания на премиера Заев, като „Илинденското въстание е македонско”.  \r\n- Организирахме две дискусии с представители на академичните среди, интелектуалци, дипломати и общественици в София и Благоевград.  \r\n-Инициирахме две срещи с премиера, с председателя на Мултидисциплинарната комисия и с комисията по външна политика на Народното събрание, пред които поставихме необходимостта да се дефинира понятието „обща история”, за да се спрат посегателствата срещу българската история и култура. Конкретно настояхме: Да се осъществява парламентарен контрол върху работата на българската част на комисията и отчетността й да има публичен характер; Да се дефинира понятието „обща история”; Да се постави въпроса за Илинденско-Преображенското въстание и неговия български характер на първото заседание на комисията; Да се настоява за спирането на фалшификациите по отношение на българската литература и да се прекратят опитите български автори да бъдат македонизирани; Да се помисли за анекс към договора или нов документ, който да има превантивен характер и да гарантира опазването на българската история и култура. \r\n-Представихме позиция за Илинденско-Преображенското въстание и предложихме формулировка за общата ни история; \r\n-март 2019 г. ние издадохме сборник „Илинденско-Преображенското въстание 1903 г. през погледа на европейските дипломати“. Негов съставител е проф. Божашка, а предговорът е писан от Георги Първанов. Избраните преписки на чуждестранни дипломатически мисии свидетелстват по категоричен начин, че Илинденско-Преображенското въстание представлява най-сериозният опит на българското население да се освободи чрез революция и че то е продължение на освободителните борби на българския народ от 70-те години на XIX в. Документите дават сведения за подготовката и хода на въстанието, за етническия състав на населението в Македония и представляват дипломатически преписки на посланици, консули, вицеконсули, министри на външните работи и държавни секретари и са неоспорими историографски факти.  \r\n-Разпространяваме книгата в България и в ЕС, след като лично предадохме на Министър-Председателя 30 копия, които да стигнат до министър-председателите на държавите от ЕС. \r\nПрез този близо две годишен период нито една парламентарно представена партия не реагира адекватно. Напротив приеха името „Илинденска Македония”, не реагираха на провокативни изказвания на Зоран Заев:  \r\n-3 август, изказване на Зоран Заев „Илинденското въстание е македонско”. Неадекватна реакция на Корнелия Нинова. \r\n- 21 август, З. Заев.: „Македонския език ще е официален в ЕС”, включване на БСП и ВМРО, които експлоатират темата, за да се върнат на полето на патриотизма. \r\nНапротив докараха положението до там, че българите да се радваме, че македонците са признали историята ни, че Самуил е български владетел, че българи са участвали в Илинденско-Преображенското въстание. Правителството си постави за приоритет вкарването на Македония в НАТО и ЕС и то без никакви условия, вместо защита на националния ни интерес и история. \r\nАБВ сме горди, че въпреки сме извънпарламентарна партия имаме успехи на това поле. Ние водим битка срещу македонизма, защото той е в ущърб и на България и на Северна Македония и прокарва изкуствени разделителни линии, които ни настройват едни срещу друг. АБВ поведе битката за защита на българската история и няма да спре и това трябва да е ясно на всички. Оценяваме, като положителна стъпка изказването на Президента Пендаровски, че Гоце Делчев е българин. Считаме, че имаме заслуга и тази линия трябва да се поддържа и занапред. \r\nНие създаваме тенденции, тезите на АБВ за анекс към договора между България и Република Македония и за условия при подкрепата й за членство в ЕС вече са чуваеми и се възприемат от други партии. Този факт може само да ни радва, защото темата за Република Македония е надпартийна и тук следва да си обединим усилията и да защитим българската история, да не позволяваме пренаписване и преиначаване, нито македонизиране на български дейци като Димитър Талев, Христо Смирненски, Никола Вапцаров, братя Миладинови, Даме Груев, Яне Сандански и разбира се Гоце Делчев, заради който през последните дни общата комисия спря работа след провокативното предложение за честване на 7 октомври.  \r\nСега с отлагането на дата за начало на преговорите за членство на Македония в ЕС, ни се дава още една възможност да си защитим интереса, така както го направи Гърция. Ние от АБВ недоумяваме и неприемаме как член на комисията от българска страна може да каже, че България не може да си защити интереса така, както Гърция. Напротив и е редно. Редно е да защити българския интерес, да защити мира на Балканите, да покаже далновидност и да стимулира процес на положително развитие в региона и в ЕС. Това би направил един държавник, за разлика от много политици.", "date": "2019.06.23", "title": "АБВ: Партията оценява позитивно изказването на македонския президент, това е и победа в усилията да се защити историческата истина"}
{"url": "http://www.focus-news.net/news/2019/06/23/2673013/mkd-makedoniya-parva-sreshta-na-savmestnata-rabotna-grupa-mezhdu-makedoniya-i-gartsiya.html", "text": "Международната експертна група между Република Северна Македония и Република Гърция проведе първата среща в Скопие и насърчава бизнес общностите от двете страни да започнат диалога си в духа на Преспанския договор. \r\nГрупата под ръководството на ръководителя на делегацията на Македония професор Георги Филипов и ръководителя на делегацията на Гърция професор Фотини Папартис  в рамките на срещата е обменила  мнения и е обсъдила Правилника за дейността на международната експертна група, като взе предвид заключенията от предишните срещи, проведени в Солун. \r\nСъпредседателите на двете страни се съгласиха да проведат следващата среща в Атина на дата, която ще бъде предварително договорена и, ако е възможно, да се проведе през първата седмица на ноември 2019 година. \r\nМеждународната експертна група е създадена в съответствие с член 1, параграф 3ж от Заключителното споразумение за разрешаване на различията, описани в Резолюции 817 (1993) и 845 (1993) на Съвета за сигурност на ООН, с които се прекратява действието на Временното споразумение от 1995 г. и да се установи стратегическо партньорство между страните, подписано в Преспа на 17 юни 2018 г, съобщи македонското Министерство на външните работи. \r\nМеждународната експертна група, се казва в изявлението, насърчава бизнес общностите на двете страни да започнат диалога си в духа на Преспанския договор.  Юлиян Марков", "date": "2019.06.23", "title": "„МКД“ (Македония): Първа среща на съвместната работна група между Македония и Гърция"}
{"url": "http://www.focus-news.net/news/2019/06/23/2673011/vratsa-vazstanoveno-e-dvizhenieto-po-pat-i-5-stara-zagora-dimitrovgrad-v-rayona-na-s-beli-izvor.html", "text": "Възстановено е движението по път I-5 Стара Загора – Димитровград в района на с. Бели извор. Това съобщиха от пресцентъра на  Агенция \"Пътна инфраструктура\" .", "date": "2019.06.23", "title": "Враца: Възстановено е движението по път I-5 Стара Загора – Димитровград в района на с. Бели извор"}
{"url": "http://www.focus-news.net/news/2019/06/23/2673015/aktsenti-v-predavaneto-chudesata-na-severozapada.html", "text": "В предаването „Чудесата на Северозапада“, издание на Радио „Фокус“, ви представяме личности, борили се за освобождението, културното и духовното въздигане на този край.  Днес ще се върнем към славното минало, за да си спомним за тези, на които дължим да я има днес България. През юни се навършват 106 години от началото на Междусъюзническата война, за нея ще разговаряме с военния историк Пламен Станкулов.  \r\nВсяка седмица в „Чудесата на Северозапада“ ви разказваме за Северозападния регион, за хората, свързали живота си с този край и с делата  си допринасящи за неговия просперитет и развитие. В сезона, когато туристи от страната и чужбина разглеждат дивните кътчета на Северозапада, ще ви заведем до килийното училище в село Рабиша, за което ще ни разкаже историкът от Белоградчик Кинка Михайлова. Тази нощ звездите слизат на земята и омайват тревите и цветята, придавайки им магическа целебна сила. Тази нощ всяка магия хваща и всяко гадание се сбъдва. Утре е Еньвден и за празника от народния календар разказва етнографът от Видин Сашка Бизеранова.   Предаването „Чудесата на Северозапада“ се излъчва всяка неделя от 13 до 14 часа. Водещ е Анна Лозанова.", "date": "2019.06.23", "title": "Акценти в предаването „Чудесата на Северозапада“"}
{"url": "http://www.focus-news.net/news/2019/06/23/2673017/gd-granichna-politsiya-intenziven-e-trafikat-na-gkpp-dunav-most-vidin-i-kulata-za-tovarni-avtomobili-na-izhod-ot-stranata.html", "text": "Интензивен е трафикът на българо-румънската граница на ГКПП „Дунав мост-Видин“ и ГКПП „Кулата“ на изход за товарни автомобили. Това съобщиха от пресцентъра на  Главна дирекция „Гранична полиция“ . Информацията за трафика на българските гранични контролно-пропускателни пунктове е към 11.30 часа. На българо-сръбската, българо-македонската, българо-турската граница трафикът е нормален на всички гранични контролно-пропускателни пунктове. През почивните дни се очаква засилен трафик през ГКПП “Маказа”. Препоръчва се на пътуващите да използват и останалите ГКПП на българо-гръцката граница", "date": "2019.06.23", "title": "ГД „Гранична полиция“: Интензивен е трафикът на ГКПП „Дунав мост-Видин“ и „Кулата“ за товарни автомобили на изход от страната"}
{"url": "http://www.focus-news.net/news/2019/06/23/2673016/benovska-otnovo-shte-pita-koy-i-na-kakvo-osnovanie-iska-no-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска, но и може ли да управлява България?” в авторското си предаване „Беновска пита“ от 17.00 часа. Това съобщиха от екипа на предаването  „Беновска пита“  по „Канал 3”. Предаването под надслов „Политиката, глупако!“ ще започне с коментар на Беновска. Нейни събеседници ще бъдат: За: Трябва ли да се спазват и бранят законите, и от кого?   \r\n17.05 - 17.30 Боян Магдалинчев, представляващ ВСС За: БСП, а сега накъде? \r\n17.35- 18.00 Георги Търновалийски, БСП За:  Кой и на какво основание Иска, но и Може ли да управлява България? \r\n18.05- 18.30 Димитър Ганев – политолог, Нидал Алгафари- ПР-експерт   За:  Социална ли е България и за кого?   \r\n18.35- 18.55 Зорница Русинова, заместник-министър на ТСП \r\nПовторението можете да гледате по „Канал 3“ и да слушате по Радио „К2“ от 23.15 часа. E-mail адресът на предаването е benovskapita@gmail.com.", "date": "2019.06.23", "title": "Беновска отново ще пита: Кой и на какво основание иска, но и може ли да управлява България"}
{"url": "http://www.focus-news.net/news/2019/06/23/2673019/kardzhali-prodalzhavat-sastezaniyata-na-kardzhali-voden-fest-2019.html", "text": "Продължават състезанията на \"Кърджали Воден Фест 2019\", предаде кореспондент на   Радио \"Фокус\"  . Днес на Водното огледало се провеждат последните гонки от надбягванията при най-бързите лодки. Поставен е и рекорд за максимална скорост при джетовете. Тодор Христов, генерален секретар на Българската федерация по водомоторен спорт и организатор на събитието, каза, че в кралския клас при джетовете, на прототипи в трите серии най-доброто време класира гръцкият шампион Никос Флорос на първо място в Балканския шампионат, втори е българският шампион Марио Михалев. При правите джетове Христос Карайонопулос от Гърция води убедително, втори е Александър Петров. Днес следобед ще станат известни и имената на най-бързите при скутерите. В събота вечерта с фойерверки, музика и танци до късно се веселиха участниците и гостите на Кърджали Фест 2019, който се провежда за трети път в града с много участници от страната и от няколко балкански страни. \r\nДарина ДЕЕНИЧИНА", "date": "2019.06.23", "title": "Кърджали: Продължават състезанията на \"Кърджали Воден фест 2019\""}
{"url": "http://www.focus-news.net/news/2019/06/23/2673012/iliana-benovska-g-zha-ninova-prezident-radev-v-denya-na-vsi-svetii-kolko-sa-natsionalno-svetite-tsennosti-v-politikata-za-vasi.html", "text": "Г-жа Нинова, президент Радев, в Деня на Вси светии, колко са национално светите ценности в политиката за Вас? Това заявява журналистът Илиана Беновска в коментара си към днешното издание на предаването „Беновска пита” по Телевизия „Канал 3” и Радио „К2”, съобщиха от екипа на  предаването . \r\nПо време и след евроизборите много въпроси към Радев и Нинова очакват отговори.  \r\nПредседателката на столетницата БСП Корнелия Нинова се опита да отговори за личния си провал срещу Борисов, като направи „политически шпагат“ между пеещите й Осанна и критикуващата я опозиция на конгреса на БСП, но не й се получи.  \r\nНе защото е политически подпухнала от политически грешки, загуби и неуспешни опити да приватизира БСП за себе си, както присвои парите и активите на  „Техноимпекс“. А, защото Нинова не е майсторка в „шпагата на политическия пилон“ , нищо че иконата на БСП Стефан Данаилов и подсказа , че трябва да стане по-сексапилна .  \r\nНинова не е майсторка и  в „шпагата на политическия футбол“ и не успява да вкара „политическа дузпа“ на премиера Бойко Борисов, нищо че го викаше зад вратата на НС да се разберат, както го формулира тя - „като мъже“.  \r\nТа, ако Нинова не „над-шпагати“ на местните избори грациозната политически Фандъкова, „Язък“, както би казал герой от турски сериал, а историята би произнесла Sic transit gloria mundi /б.пр. - така преминава световната слава/.  \r\nИ тогава, ако Гергов, Дъбов, Миков, Мерджанов, Янков, Станишев, Жаблянов не се хванат светкавично на работа заедно, филмът „128-годишната БСП“ може да завърши с надпис КРАЙ на черен фон и лампите да светнат на празна зала.  \r\nОбединителят на нацията по конституция Румен Радев , пък, говори за какво ли не, дори и че „Народното творчество показва жизнеността на българския дух и традиции“, но не отговаря на най-важния въпрос на народа – какво е родството му с БСП и на кого е президент, всъщност?  \r\nРадев направи преди година „коремно възлизане“ на лост, но няма сили да „въззлезе“, като президента на Русия Владимир Путин пред цялата нация и за отговаря на всички въпроси, 4-5 часа на живо. А Радев се крие в записани , с услужливи въпроси и с назубрени отговори интервюта, приличащи на „pot pourri / б.п. музикална китка от оперети“, подбрани в удобството на неговия  регистър от октави на битов комфорт в президентската цитадела.  \r\nИ ето, например,  един въпрос, на който Радев и Нинова са длъжни да отговорят, светкавично, гледайки ни право в очите и с честна ръка на сърцето си: На какво основание искате, Радев и Нинова, но и можете ли да управлявате България? \r\nАз съм Беновска. И питам.", "date": "2019.06.23", "title": "Илиана Беновска: Г-жа Нинова, президент Радев, в Деня на Вси светии, колко са национално светите ценности в политиката за Вас?"}
{"url": "http://www.focus-news.net/news/2019/06/23/2673014/ministar-danail-kirilov-pravomoshtiyata-na-trimata-golemi-stoyat-kato-kazus-poveche-ot-10-godini.html", "text": "Правомощията на „тримата големи“ стоят като казус за изпълнение повече от 10 години. Това каза министърът на правосъдието Данаил Кирилов в предаването „Неделя 150“ по  БНР . \r\nОтносно идеята за промени в Наказателно-процесуалния кодекс по отношения на „тримата големи“ в Съдебната система, той коментира: \"Това е задача, която трябва да решим, да приключим работата по тази препоръка. Действително, както и в предходния разговор беше уточнено, в България продължаваме да спорим по това дали този режим касае само главния прокурор или „тримата големи“, обясни той.  \r\n„В тази връзка Министерството на правосъдието, лично аз предприех множество инициативи за публично обсъждане на първото предложение за въвеждане на такъв режим. Тези обсъждания продължават. В края на миналата седмица в четвъртък и в петък имахме кръгла маса с участието на колеги представители на Отдела на решенията на Европейския съд за правата на човека“, припомни Кирилов. Според него този дебат е бил изключително важен. „Не случайно този казус стои като тема за изпълнение повече от 10 години. Очевидно е, че имаме съоръжение, което би следвало прецизно да изследваме. Повдигнаха се в този дебат и изискванията на Конституцията. Тук ще посоча, че би следвало всички да съобразяваме, че режимът на „тримата големи“ е установен още в Конституцията и във всички конституционни норми“, добави той. „Техният статут е равен. Води се дебат в кой точно доклад с препоръки на механизма за сътрудничество и оценка е посочено „тримата големи“ и точно това се има предвид. Става дума за главния прокурор и за висши магистрати“, уточни Кирилов. „Колегите освен решението на Европейския съд за правата на човека съобразяват и тази специфика, че ние имаме института на „тримата големи“, които имат особено място в органа за управление и независимост на съдебната система – Висшия съдебен съвет“, заяви правосъдния министър. „Тримата са членове по право. Тримата се избират и назначават по един и същи ред“, добави той.", "date": "2019.06.23", "title": "Министър Данаил Кирилов: Правомощията на „тримата големи“ стоят като казус повече от 10 години"}
{"url": "http://www.focus-news.net/news/2019/06/23/2673020/sport-bivshiyat-trenyor-na-tsska-luidzhi-simoni-se-namira-v-bolnitsa-v-tezhko-sastoyanie.html", "text": "Футбол: Бившият треньор на ЦСКА и много италиански грандове Луиджи Симони се бори за живота си в болницата в Пиза. Той беше приет там в изключително тежко състояние вчера, след като му прилошало в дома му в близко градче.  От лечебното заведение обявиха, че за последните 24 часа няма абсолютно никаква промяна в състоянието на известния специалист.  Лекарите продължават да се борят живота на 80-годишния  бивш треньор. От болницата засега не дават информация за причината за тежкото му състояние.", "date": "2019.06.23", "title": "Спорт: Бившият треньор на ЦСКА Луиджи Симони се намира в болница в тежко състояние"}
{"url": "http://www.focus-news.net/news/2019/06/23/2673021/pazardzhik-v-grada-prodalzhava-programata-za-zanimaniya-s-detsa-lyato-s-muzeya.html", "text": "Продължава програмата за занимания с деца „Лято с музея”, съобщиха за  Радио „Фокус“ – Пазарджик  от Регионалния исторически музей. В периода до 19 юли 2019 година специалисти от музея ще учат децата как се изработват картички, игленици, магнити, пана от семена, коноп и естествени материали. Ще се проведат занимания по декорация на гипсови фигурки, сглобяване на пъзели, украса на Церовски калъчки, както и демонстрация на грънчарско колело. Ще бъде отбелязан Еньов ден чрез запознаване с билките и приложението им в народната медицина, след което малките участници в заниманието ще се учат да връзват китки и вият венци за празника. Децата ще имат възможността да проверят своите знания и умения в играта „Исторически дартс“, в изработването на номадско жилище и в построяване на макет на крепостта Цепина. Преподавател по дърворезба ще разкаже за творенията от дърво и ще покаже как се „ражда“ дърворезба изпод „златните“ ръце на майстора, след което по-големите участници в работилницата ще изработят свое изделие. Заниманията ще се провеждат във всеки делничен ден като РИМ-Пазарджик осигурява всички необходими материали. \r\nВаня НИКОЛОВА", "date": "2019.06.23", "title": "Пазарджик: В града продължава програмата за занимания с деца „Лято с музея”"}
{"url": "http://www.focus-news.net/news/2019/06/23/2673022/milena-drencheva-chitalishte-prosveta-1914-na-enyovden-kitkite-zadalzhitelno-tryabvalo-da-badat-otbelyazvani-vsyaka-sas-sobstven-simvol-za-da-mozhe-posle-momata-da-si-ya-razpoznae.html", "text": "На Еньовден китките задължително трябвало да бъдат отбелязвани всяка със собствен символ, за да може после момата да си я разпознае. Това каза за  Радио „Фокус“ – Бургас  Милена Дренчева, секретар на Читалище „Просвета – 1914“. По думите й са се слагали  различни пръстени, трева, метличина или клас жито. След като се донесе водата, едно момиче се забражда с шарена кърпа  и поема различните китки. Момичето потапя цветята в бакър, който се поставя да пренощува под цъфнал трендафил. Вярва се, че всякакви неземни сили играят около него – самодиви и русалки, за да направят водата магическа и тя да сбъдне желанията на всички моми. „Сутринта на 24 юни, още преди да е изгряло слънцето, се ходи на висок баир, на който момите завързват кръстовете си с билката жилавика, за да не ги болят кръстовете, когато жънат или копаят, защото в древността поверието е било такова. Търкалят се по поляната за здраве, като така посрещат слънцето“, добави Дренчева. По думите й след това момичето, което е потопило китките, сяда край бакъра със завързани очи и започва една по една да вади китките, а старите жени, които седят наоколо, започват да наричат всяка една мома с различни наричания и се вярва, че всичко това ще се сбъдне. „Обичаят Еньова буля завършва вечерта на самия Еньовден, когато момите донасят горски съчки, запалват огън и го прескачат за здраве“, добави Дренчева. Тя поясни, че за 4-та година обичаят се възпроизвежда в местността „Чадъра“ край село Стоилово, която с живописността и красотата си допринася за възраждането му и за това положителната сила, която той носи, да се предаде на всички, участвалите в него. \r\nМария КУРТЕВА", "date": "2019.06.23", "title": "Милена Дренчева, Читалище „Просвета-1914“: На Еньовден китките задължително трябвало да бъдат отбелязвани всяка със собствен символ, за да може после момата да си я разпознае"}
{"url": "http://www.focus-news.net/news/2019/06/23/2673026/volen-siderov-iska-debati-za-ili-protiv-abortite.html", "text": "Трябва да започнем дискусия „за” или „против” забраната на абортите в България. Този въпрос е много важен и се дискутира в редица напреднали страни, но не и у нас. 26 000 аборта се правят на година тук, които са 26 000 убийства. Тази тема повдигна лидерът на АТАКА Волен Сидеров в предаването „Неделя 150” по националното радио, съобщиха от пресцентъра на  партията .  \r\nТой е категоричен, че трябва да мислим за това дали българският народ ще оцелее и ще се развива. „А сега всяко едно момиче срещу определена такса може да убие човешки живот. Нека се замислим колко сериозен е проблемът”, подчерта Сидеров. Според него демографският проблем и високата смъртност в страната са много по-важни теми от това кой политик какво е казал и на кое място е в разни класации. \r\nТой призова Българската православна църква също да се произнесе по-строго по въпроса с абортите, защото това са 26 000 убийства на година. „Война да имаше, нямаше да са толкова. Има нихилизъм към собствения живот, към демографското развитие на България”, каза в заключение лидерът на АТАКА.", "date": "2019.06.23", "title": "Волен Сидеров иска дебати „за” или „против” абортите"}
{"url": "http://www.focus-news.net/news/2019/06/23/2673024/plovdiv-68-godishen-mazh-e-postradal-pri-zhilishten-pozhar.html", "text": "68-годишен мъж е пострадал при жилищен пожар. Това съобщиха от пресцентъра на  Главна дирекция „Пожарна безопасност и защита на населението“ . На 22 юни в 01:22 часа в Регионална дирекция „Пожарна безопасност и защита на населението“ – Пловдив е получено съобщение за пожар в апартамент на ул. „Петър Стоев“. При потушаването на огъня са участвали четири пожарни автомобила с общо 13 служители личен състав.  \r\nПри пожара е пострадал мъж на 68 години. Той е транспортиран в клиника по токсикология към МБАЛ „Свети Георги“ – Пловдив.  Извършена е евакуация на други застрашени съседи от блока. Нанесени са и материални щети.", "date": "2019.06.23", "title": "Пловдив: 68-годишен мъж е пострадал при жилищен пожар"}
{"url": "http://www.focus-news.net/news/2019/06/23/2673023/ria-novosti-marshat-na-ravenstvoto-v-kiev-premina-bez-narusheniya-na-obshtestveniya-red.html", "text": "Правоохранителните органи не са регистрирали сериозни нарушения по време на \"Марша на равенство\" в подкрепа на ЛГБТ общността в неделя в Киев, заяви началникът на Националната полиция на Украйна Сергей Князев, предава  РИА Новости . \r\n\"Марш на равенството\" в неделя се състоя в Киев. Ръководителят на Националната полиция в Киев, Андрей Крисченко, съобщи, че опонентите на мероприятието са планирали контрамитинг, като полицията е задържала девет души. Освен това, по време на преминаването на колоните, противниците на марша са атакували участниците и са се опитвали да им вземат плакатите.  \r\nСпоред полицията по предварителни данни около 2,5 хиляди души са взели участие в марша. \r\nСпоред AFP в парада са взели участие около осем хиляди души.  Юлиян Марков", "date": "2019.06.23", "title": "РИА Новости: „Маршът на равенството“ в Киев премина без нарушения на обществения ред"}
{"url": "http://www.focus-news.net/news/2019/06/23/2673027/pregled-na-mezhdunarodnite-novini-do-13-chasa-agentsiya-fokus.html", "text": "Министър-председателят на Македония Зоран Заев ще внесе в Събранието предложенията за реконструкция на правителството в следобедните часове на деня, след което ще обяви подробностите, свързани с конкретни имена и ресори, предава скопският  „Фокус“ . \r\n„Решенията са взети и в неделя следобед ще представя пред Събранието материалите за всички промени, които ще се случат в правителството“, поясни Заев пред журналисти по-рано.  \r\nВ същото време, както той посочи, ще има и втора вълна на „метлата“, която трябва да включва директори и членове на управителни и надзорни съвети в публичните предприятия. \r\nЩо се отнася до промените, които се правят в рамките на СДСМ, Заев съобщи, че ще бъдат назначени вицепредседатели на партията и още 20 на общинските организации на политическата сила. \r\n***  Избирателните секции за повторните кметски избори в Истанбул отвориха врати, предава турският телевизионен канал  TRT World , като припомня, че резултатите от гласуването на 31 март бяха анулирани. За управление в най-големия турски град се борят Бинали Йълдъръм от управляващата партия \"Партия на справедливостта и развитието\" (ПСР) и опозиционният кандидат Екрем Имамоглу от Републиканската народна партия.  \r\nОчаква се милиони жители на града и едноименната провинция да упражнят правото си на глас, за да изберат кмета, който ще управлява през следващите пет години. На 31 март избирателната активност беше 83,88%, с шест процента по-ниска спрямо  предишните местни избори на 30 март 2014 г. \r\nВ Истанбул Имамоглу получи 48,8% от гласовете, докато Йълдъръм събра 48,55%, според официални данни от Висшия избирателен съвет (ВИС) на страната. \r\nПартията на президента Реджеп Таийп Ердоган спечели 24 общини в провинцията, а РНП -14. \r\nРезултатите през март бяха отменени, след като ПСР и нейният коалиционен партньор, Партията на националистическото действие се обърнаха към ВИС, позовавайки се на нередности и противоречия, което доведе до анулиране на победата на Имамоглу. \r\n***  Първата жена във военния комитет на алианса беше контр-адмирал на норвежките въоръжени сили Луиз Дедичен. \r\nКонтраадмиралът на норвежките въоръжени сили Луиз Дедичен стана първата жена, която се присъедини към Военния комитет на НАТО. Това съобщи официалният представител на организацията Оана Лунгеску, предава  TACC . \r\n\"Поздравления за контраадмирал Луиза Дедичен от Норвегия - първата жена във Военния комитет на НАТО\", написа Лунеску в социалната мрежа \"Туитър\". \r\nВоенният комитет на НАТО включва началници на персонала на страните от блока. Комитетът съветва други органи на организацията и дава препоръки относно военната стратегия, като по този начин влияе върху политическите решения на съюза. \r\n***  Лидерът на Северна Корея Ким Чен-ун е получил \"отлично\" лично писмо от американския президент Доналд Тръмп, според съобщения в държавните медии на изолираната комунистическа страна, съобщава германският национален ежедневник  Die Frankfurter Allgemeine Zeitung . \r\nСпоред доклада на KNCA, Ким Чен-ун  ще \"проучи интересното съдържание\" на изпратеното писмо. Подробности за това какво пише Тръмп в него обаче не се представят. Остава неясно кога и как писмото е било предадено на севернокорейския лидер. Въпреки това, президентската служба в Южна Корея приветства кореспонденцията между Тръмп и Ким Чен-ун като \"положително развитие\", което ще допринесе за поддържането на диалога между двете страни. \r\n***  Буря помете централната част на Хърватия в следобедните часове на събота с проливни дъждове и градушка, предава македонската информационна агенция  \"Макфакс\" . \r\nПод водата е центърът на град Сисак, а превозните средства почти не се движат по наводнените улици. Бурята е нанесла щети паркираните автомобили, съобщава се и за наводнени домове и дворове, макар все още да няма точна оценка за размерите на щетите.  \r\nЛошото време е застигнало също Загоре, както и Кумровац, Горен Йесен, Дуковац, Греговац, Костел, някои части на Лобор, Стари Голубовац, Крапин и др. \r\nВ Далмация също е имало силни гръмотевични бури и ветрове. Очаква се в неделя по Адриатическото крайбрежие на страната да има валежи. \r\nВ сила остава обявен оранжев предупредителен сигнал за северната част на Адриатическото крайбрежие. За централната част е обявен жълт код.  \r\n*** Най-малко двама висши функционери от Етиопия са били убити по време на опит на генерал от армията да завземе властта в северния щат Амхара в Етиопия, предаде в неделя държавната телевизия, цитирана от  Reuters . \r\nГоворейки по държавната телевизия късно в събота, министър-председателят Аби Ахмед съобщи, че е направен опит за преврат в столицата на Амхара Бахир Дар по-рано същия ден и че началникът на щаба на Етиопия генерал Сеаре Меконнен е сред жертвите. \r\n\"Той е бил застрелян от хора, които са близо до него\", каза Ахмед. Според него представители на регионалните власти са били на среща, когато е извършен опит за преврат. \r\nВсе още не е ясно дали Сеаре е ранен или убит. Както ръководителят на регионалното правителство на Амхара, Амбачев Меконнен, така и съветникът му, бяха убити, съобщиха държавните медии в неделя. Опитът за преврат е бил организиран от генерал Асманев Циге, началник на силите за сигурност в региона, съобщиха държавните медии. \r\nАхмед  каза, че Сеаре е бил застрелян, докато се е опитвал да отблъсне нападателите. Прессекретарят на премиера Билейн Сеюм каза по-късно за Reuters, че не е ясно дали генерал Сеаре е бил убит или ранен, но регионален телевизионен оператор съобщава, че той е бил убит заедно с друг висш военен служител, Гизе Абера. \r\nАмериканското посолство в етиопската столица съобщи в събота, че е запознато със съобщения за стрелба в Адис Абеба, а някои жители са казали на агенцията, че са чули шест изстрела в предградие близо до международното летище Боле, около 21:30 часа. местно време в събота. \r\nХората в много части на Етиопия съобщиха, че не са имали достъп до интернет от събота късно вечерта, въпреки че правителството не е заявило дали е прекъснало достъпа до мрежата. Властите са прекъсвали интернет няколко пъти в миналото поради опасност за сигурността и по други причини. \r\nВ неделя бригаден генерал Тефера Мамо, ръководител на специалните части в Амхара, заяви пред държавната телевизия, че \"повечето от хората, които са опитали да извършат преврата, са били арестувани, въпреки че някои все още са на свобода\". \r\nЖителите на столицата на Амхара Бахир Дар са съобщили късно в събота, че в някои квартали са чути изстрели, а някои улици са затворени. \r\n*** Съединените щати започнаха кибератаки срещу ирански системи за контрол на ракети и шпионска мрежа, след като Техеран свали американски дрон за наблюдение, според съобщения в медиите в САЩ, цитирани от  AFP . \r\nАмериканският президент Доналд Тръмп разреши на американското кибер-командване да извърши ответна атака срещу Иран, съобщи \"Вашингтон пост\" в събота, малко след като американският президент обеща да наложи на ислямската република  големи нови санкции. \r\nАтаката е засегнала компютри, използвани за контрол на ракети и изстрелвания на ракети, според The Washington Post, докато Yahoo News заяви, че шпиониращата група, отговорна за проследяването на кораби в Персийския залив, също е била атакувана. \r\nТехеран все още не е реагирал на медиините съобщения, съобщи иранската информационна агенция Fars. \r\nТя добави, че \"все още не е ясно дали атаките са били ефективни или не\" и че американските медии са \"направили блъф, имащ за цел да повлияе на общественото мнение и да възвърне загубената репутация на Белия дом\" след свалянето на дрона. \r\n*** Правоохранителните органи не са регистрирали сериозни нарушения по време на \"Марша на равенство\" в подкрепа на ЛГБТ общността в неделя в Киев, заяви началникът на Националната полиция на Украйна Сергей Князев, предава  РИА Новости . \r\n\"Марш на равенството\" в неделя се състоя в Киев. Ръководителят на Националната полиция в Киев, Андрей Крисченко, съобщи, че опонентите на мероприятието са планирали контрамитинг, като полицията е задържала девет души. Освен това, по време на преминаването на колоните, противниците на марша са атакували участниците и са се опитвали да им вземат плакатите.  \r\nСпоред полицията по предварителни данни около 2,5 хиляди души са взели участие в марша. \r\nСпоред AFP в парада са взели участие около осем хиляди души.", "date": "2019.06.23", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/06/23/2673025/sasho-milovanski-organizator-okolo-10-kartini-sa-zavarsheni-na-kazarmenata-stena-na-ulitsa-14-ti-polk-v-blagoevgrad-v-ramkite-na-3d-art-festivala.html", "text": "Около 10 картини са завършени на казармената стена на улица „14-ти полк“ в Благоевград в рамките на 3D Арт-фестивала. Това каза за  Радио „Фокус“ - Пирин  организаторът на художниците Сашо Миловански. По думите му картините са с внушителни размери – около 3 метра височина на 6 метра дължина. Според него 3D изкуството е много трудно, тъй като всичко се изпипва в детайли и се рисува само с четка, като всеки един детайл се повтаря многократно,  за да се получи желаният ефект. „Картините изобразяват гледки от Благоевград. Изобразена е старата часовникова кула, която е емблема за града; театърът; парк „Бачиново“; Кръста; водното колело с лебеда от парк „Бачиново“ и т.н. Във фестивала участваха 10 художника, двама от които са сърби – Браниша Джорджевич и Драган Илич. Всички останали са българи, като имаме дори и двама представители от Благоевград“, посочи той. Миловански допълни, че след този фестивал ще рисуват във Варна от 2 до 7 септември, където ще се включат във фестивала „Таляна“, който миналата година се е побратимил с фестивала „Капана“ в Пловдив. Той каза още, че взимат участие в подобни фестивали и в чужбина, като дори 2 от техните художнички са поканени да рисуват в Италия. \r\nНатали СТЕФАНОВА", "date": "2019.06.23", "title": "Сашо Миловански, организатор: Около 10 картини са завършени на казармената стена на улица „14-ти полк“ в Благоевград в рамките на 3D Арт-фестивала"}
{"url": "http://www.focus-news.net/news/2019/06/23/2673028/stara-zagora-otkriha-nova-sotsialna-kuhnya-v-grada.html", "text": "Кухненски блок към Социалния център на църквата „Св. Паисий Хилендарски“ в старозагорския квартал „Зора“ бе открит днес, съобщиха от пресцентъра на община  Стара Загора . Той се намира в двора на храма и е продължение на сградата, в която се помещава Социалният център. Новата придобивка бе осветена от Старозагорския митрополит Киприан и свещеници.  \r\n„Всяко нещо, което се открива за добро, е благословено от Бога. За израстването на младите българи под покрова на Света Богородица и Свети Паисий, който ни завеща да сме българи, да пазим нашата вяра, Бог и родина“, каза в словото си митрополит Киприан. Той благодари на Община Стара Загора, на Ротари клуб „Берое“ и на всички дарители за помощта. \r\nНа освещаването присъстваха Живко Тодоров, кмет на община Стара Загора и заместничката му Иванка Сотирова. Тук бяха още Емил Христов, зам.-председател на Народното събрание, Гергана Микова, областен управител и Красимир Червилов, зам. областен управител, общински съветници, членове на Ротари клуб „Берое“ и много граждани.  \r\n„За мен е голяма чест да открия новата кухня, искам да благодаря на митрополит Киприан, с когото работим прекрасно. Откакто е тук, той направи много за възвръщането на духовната вяра на миряните в епархията. Благодаря и на Ротари клуб „Берое“ за инициативите, които правят за хората в нашия град, както и на всички дарители, които помагат за доброто на Стара Загора“, каза градоначалникът Живко Тодоров. \r\nМалчугани от Детска градина №33 „Люляк“, които посещават неделното училище към храма, поздравиха гостите с музикално-поетичен спектакъл посветен на вярата и борбата за свобода на родината. \r\nСоциалната кухня към храм „Св. Паисий Хилендарски“ работи от три години, но храната за нуждаещите се досега е доставяна чрез кетъринг. Идеята е в новата кухня да се приготвя храна поне за 100 човека. Освен за нуждите на храма, храна ще бъде доставяна и в другите кухни в градските църкви.", "date": "2019.06.23", "title": "Стара Загора: Откриха нова социална кухня в града"}
{"url": "http://www.focus-news.net/news/2019/06/23/2673030/blagoevgrad-intenziven-e-trafikat-na-izhod-za-tovarni-avtomobili-na-gkpp-kulata-promahon.html", "text": "Интензивен е трафикът на изход за товарни автомобили на ГКПП „Кулата - Промахон“. Това съобщиха за  Радио „Фокус“ - Пирин  от ГД „Гранична полиция“. Нормално интензивен е трафикът на ГКПП „Илинден - Ексохи“. Без забавяне се осъществява преминаването през ГКПП „Златарево - Ново село“. \r\nНатали СТЕФАНОВА", "date": "2019.06.23", "title": "Благоевград: Интензивен е трафикът на изход за товарни автомобили на ГКПП „Кулата-Промахон“"}
{"url": "http://www.focus-news.net/news/2019/06/23/2673032/kardzhali-detsa-ot-treti-klas-se-obuchavaha-kak-da-se-darzhat-po-vreme-na-navodneniya-pozhari-buri-i-zemetreseniya.html", "text": "Деца от трети клас се обучаваха как да се държат по време на наводнения, пожари, бури и земетресения. Това съобщи за   Радио „Фокус”   Маргарита Русева, учителка в училище „Св. Св. Кирил и Методий“ - Кърджали. Учениците от 3 „а” клас с техните учителки Тинка Хорсикян и Маргарита Русева участваха в обучения за действия при наводнения и последващи кризи в рамките на проект „Центрове за повишаване готовността на населението за реакция при наводнения” финансиран по Оперативна програма „Околна среда 2014 – 2020г.”, съфинансирана от Европейския съюз чрез Кохезионния фонд и Консорциум „Дикон – БЧК“, организатор на обученията. „Tретокласниците имаха теоретични занимания, в които лектори от звено „Пожарна безопасност и защита на населението” ги запознаха с природните бедствия – пожар, бури, наводнения, свлачища, земетресения. Обучението предвиждаше и практически занимания. Чрез рисунки децата представиха наученото за природните бедствия и изработиха къщички, чрез които след това беше направена демонстрация какво се случва с населените места при наводнение“, каза още учителката Маргарита Русева. Крайната цел на обучението е децата да се научат да живеят с природата. Заедно с полицаите, те засадиха кътче с красиви цветя.  „Учениците се запознаха със смели пожарникари, държаха истински пожарникарски маркуч и придобиха необходимите умения и знания, така че да могат в случай на наводнение и други кризи, да предпазят себе си и да окажат първа помощ, на себе си и на околните, до пристигане на специализирани спасителни екипи”, поясни още Маргарита Русева. \r\nДарина ДЕЕНИЧИНА", "date": "2019.06.23", "title": "Кърджали: Деца от трети клас се обучаваха как да се държат по време на наводнения, пожари, бури и земетресения"}
{"url": "http://www.focus-news.net/news/2019/06/23/2673033/sport-neymar-planira-da-se-varne-v-barselona.html", "text": "Футбол: Бившият футболист на Барселона Неймар има желание да се върне отново в клуба от Каталуния. Според информациите представители на играча и на отбора са се срещнали в Бразилия, за да уточнят подробностите. Самият Неймар е заявявал, че не е доволен от престоя си в Пари Сен Жермен и сега предстоят преговори по обратния му трансфер в Барселона. Това изглежда слага край на спекулациите, че той би могъл да премине  в Реал Мадрид, а и „белите“ нямата достатъчно свободни средства в момента, за да могат да привлекат играча.", "date": "2019.06.23", "title": "Спорт:  Неймар планира да се върне в Барселона"}
{"url": "http://www.focus-news.net/news/2019/06/23/2673031/veliko-tarnovo-zapochva-ukrepvane-na-svlachishteto-kray-manastira-velikata-lavra-na-24-yuni.html", "text": "От понеделник /24 юни/ започват дейностите по укрепване на свлачището край средновековния манастирски комплекс „Великата лавра“ и църквата „Свети Четиридесет мъченици“, засегнало част от улица „Св. Климент Охридски“ във Велико Търново, съобщиха от пресцентъра на  oбщина Велико Търново . Проектът на Общината предвижда изпълнение на пилотна система с 12 фрагмента, всеки от които ще е с 12 пилоти. Общият брой на елементите и съоръженията ще бъде над 140. \r\n600 000 лева отпусна правителството за реализация на необходимите дейности по укрепване на терена и възстановяване на уличния участък и прилежащото му тротоарно пространство. \r\nСтроителните работи налагат временна организация на движението – улица „Свети Климент Охридски“ ще бъде затворена за движение от площад „Цар Асен I” до каменния мост в квартал „Асенов“. Обходният маршрут за пътуващите по направления към и от Арбанаси и Горна Оряховица е следният: Южен пътен възел – главен път Велико Търново – Варна – с. Шереметя – с. Арбанаси /двупосочно/. \r\nПроменят се и част от маршрутите на движение на градския транспорт. Крайна спирка на автобусна линия №50 става площад „Цар Асен I”. Автобусна линия №110 на курсовете в 5,41 и 6,41 от кв. „Чолаковци“ ще достига до обръщалото си кв. „Асенов“ по улиците „Читалищна“, „Михаил Кефалов“ и по обходния път зад крепостта Царевец. През останалото време /от 7,41 до 19,41/ крайна точка на тази линия става площад „Цар Асен I“.  \r\nКвартал „Асенов“ ще бъде обслужван от градска линия №5. Временна крайна спирка на автобусите ще бъде обособена край каменния мост, а към центъра на града и кв. „Колю Фичето“ те ще се връщат през кв. „Света гора“, ул. „Магистрална“, Южния пътен възел и ул. „Христо Ботев“.  \r\nВременната организация на движение влиза в сила от понеделник – 24 юни, а срокът за действие е до приключване на строителните работи.", "date": "2019.06.23", "title": "Велико Търново: Започва укрепване на свлачището край манастира „Великата лавра“ на 24 юни"}
{"url": "http://www.focus-news.net/news/2019/06/23/2673034/varna-26-godishen-mototsikletist-e-zaginal-pri-katastrofa-na-am-hemus-v-rayona-na-obshtina-aksakovo.html", "text": "26-годишен мотоциклетист е загинал при катастрофа на АМ „Хемус“ в района на община Аксаково. Това съобщиха от пресцентъра на  ОДМВР-Варна . Тази нощ, около 00:30 часа, на АМ \"Хемус\", в района на Аксаково,  в посока София, е възникнало пътнотранспортно произшествие.  26-годишният водач на мотоциклет \"Хонда\", при движение с несъобразена скорост, губи контрол над превозното средство и се блъска в лек автомобил \"Пежо\", движещ се попътно. Вследствие на инцидента мъжът е загинал на място.  По случая е образувано досъдебно производство.", "date": "2019.06.23", "title": "Варна: 26-годишен мотоциклетист е загинал при катастрофа на АМ „Хемус“ в района на община Аксаково"}
{"url": "http://www.focus-news.net/news/2019/06/23/2673035/shumen-tyalo-na-mazh-e-otkrito-v-ezero.html", "text": "Открито е тяло на мъж в езеро в Шумен. Това съобщиха за  Агенция „Фокус“  от  ОДМВР – Шумен . Не е ясна самоличността на мъжа. От полицията съобщиха, че няма следи от насилствена смърт.  \r\nТеодора ПАТРОНОВА", "date": "2019.06.23", "title": "Шумен: Тяло на мъж е открито в езеро"}
{"url": "http://www.focus-news.net/news/2019/06/23/2673036/varna-54-godishen-mazh-e-zaginal-po-vreme-na-dvizhenie-po-ul-probuda-v-grada.html", "text": "Около 19:00 часа снощи, по време на движение по ул. \"Пробуда\" във Варна е починал 54-годишен мъж. Това съобщиха от пресцентъра на  ОДМВР-Варна .  По случая е образувано досъдебно производство. Към момента е установено, че смъртта на мъжа няма касателство с възникналото в последствие леко пътно транспортно произшествие.", "date": "2019.06.23", "title": "Варна: 54-годишен мъж е загинал по време на движение по ул. „Пробуда“ в града"}
{"url": "http://www.focus-news.net/news/2019/06/23/2673037/kardzhali-izvestnata-ochna-lekarka-d-r-ivanka-ovcharova-navarshi-dnes-100-godini.html", "text": "Известната очна лекарка на поколения кърджалийци, д-р Иванка Овчарова, днес навърши 100 години, предаде кореспондент на   Радио „Фокус“  . Тя е създала и управлявала очното отделение в регионалната болница МБАЛ „Д-р Атанас Дафовски“ в продължение на много години до пенсионирането си. „Имах честта и удоволствието да поздравя д-р Иванка Овчарова по случай нейния 100 - годишен юбилей“, това съобщи профила си във Фейсбук Никола Чанев –  управите на Област Кърджали. Той добавя още, че д-р Овчарова е една изключителна жена, човек и лекар, достойна за почитта и уважението на всички. „Благодарих й за всичко, което е направила за Кърджали и неговите граждани. Пожелах й здраве и да бъде все така бодра и усмихната“, пише още Никола Чанев областен управител на Кърджали. \r\nДарина ДЕЕНИЧИНА", "date": "2019.06.23", "title": "Кърджали: Известната очна лекарка д-р Иванка Овчарова навърши днес 100 години"}
{"url": "http://www.focus-news.net/news/2019/06/23/2673040/shumen-ustanovena-e-samolichnostta-na-mazha-otkrit-udaven-v-ezero.html", "text": "Установена е самоличността на мъжа, открит удавен в езеро. Това съобщиха за  Агенция „Фокус“  от  ОДМВР – Шумен . Мъжът е на 72 години от Шумен. Според полицията става въпрос за самоубийство.  \r\nТеодора ПАТРОНОВА", "date": "2019.06.23", "title": "Шумен: Установена е самоличността на мъжа, открит удавен в езеро"}
{"url": "http://www.focus-news.net/news/2019/06/23/2673039/korneliya-ninova-bsp-dimitar-blagoev-e-dostoen-darzhavnik.html", "text": "Днес почитаме делото, словото и заветите на Димитър Благоев. Той е не само основоположник на организираното социалистическо движение в България, но и достоен държавник. С активната си политическа позиция в парламента и яркото си перо на страниците на списание \"Ден\" и \"Ново време\", на вестник \"Работник\", той поставя на дневен ред индустриализацията, модернизацията на България, нейното духовно и европейско развитие. Това каза лидерът на БСП Корнелия Нинова при отбелязването на 163 годишнина от рождението на Димитър Благоев-Дядото, съобщиха от пресцентъра на  БСП . Тя изтъкна,  че за него  социализмът е равенство между хората и чиста и свята република. \"Днес неравенствата растат, бедността е непоносима за милиони хора, принципите на чистата и свята република се погазват. Ние, социалистите, продължаваме идеите му и делата му. Атакуват ни наши опоненти, хулят ни, клеветят ни. Но както казва самият Благоев: \"Наш дълг е да смъкваме маските на византийците и лъжците\" и да вървим напред. Поклон пред мъдростта на Дядото\", заключи Корнелия Нинова.  \r\nДнес тя връчи и членските карти в БСП на 15 нови социалисти.", "date": "2019.06.23", "title": "Корнелия Нинова, БСП: Димитър Благоев е достоен държавник"}
{"url": "http://www.focus-news.net/news/2019/06/23/2673018/afp-britanski-zamestnik-ministar-na-vanshnite-raboti-e-na-razgovori-v-iran.html", "text": "Заместник-министър от британското външно министерство пристигна в Техеран в неделя и се срещна с висш дипломат от иранското външно министерство на фона на нарастващото напрежение в региона, съобщи държавната агенция IRIB, цитирана от  AFP . \r\nЗаместник-министърът за Близкия изток Андрю Мърисън разговаря с Камал Харази, ръководител на Стратегическия съвет за външни отношения в иранското външно министерство, относно \"двустранните връзки, регионалните въпроси\" и ядрената сделка за 2015 г., съобщи агенцията. \r\nОчаква се Мърисън да се срещне с заместник-външния министър Аббас Арагчи по-късно в неделя. \r\nОчаква се Мърисън  да призове за \"спешна де-ескалация\" и да повдигне британските опасения \"за регионалното поведение на Иран и заплахата му да престане да се придържа към ядрената сделка, към която Великобритания остава напълно ангажирана\", се казва в изявление на британското външно министерство. \r\nНапрежението между Вашингтон и Техеран се разпали, след като Иран свали американски безпилотен самолет. \r\nИран заяви, че летателният апарат е нарушил въздушното му пространство в близост до стратегическия Ормузки пролив, което САЩ отричат.  Юлиян Марков", "date": "2019.06.23", "title": "АFP: Британски заместник министър на външните работи е на разговори в Иран"}
{"url": "http://www.focus-news.net/news/2019/06/23/2673043/mvr-katastrofa-mezhdu-mikrobus-i-tir-e-stanala-na-mezhdunarodniya-pat-kam-gkpp-lesovo-kray-yambol.html", "text": "Катастрофа между микробус и тир е станала на международния път към ГКПП \"Лесово\" край Ямбол. Това съобщиха за  Агенция „Фокус“  от пресцентъра на  МВР . Сигнал за инцидента е подаден преди около час. По първоначални данни е пострадала една жена. Пътят е временно затворен, като движението става по обходен маршрут.", "date": "2019.06.23", "title": "МВР: Катастрофа между микробус и тир е станала на международния път към ГКПП \"Лесово\" край Ямбол"}
{"url": "http://www.focus-news.net/news/2019/06/23/2673038/tass-dzhon-boltan-zayavi-che-donald-tramp-s-netarpenie-ochakva-sreshtata-s-vladimir-putin-v-osaka.html", "text": "Американският президент Доналд Тръмп очаква с нетърпение да се срещне с руския лидер Владимир Путин на срещата на високо равнище на Г-20 в Япония. Това съобщи съветникът на президента на САЩ за националната сигурност Джон Болтън в неделя на среща с израелския премиер Бенямин Нетаняху в Йерусалим, цитиран от  TACC . \r\n„Президентът Тръмп с нетърпение очаква да се срещне с президента Путин на предстоящата среща на върха на Г-20 в Осака, Япония“, каза Болтън, чийто видеоклип беше разпространен от канцеларията на правителството на еврейската държава. \r\nСъветникът на президента на Съединените щати пристигна вчера в Йерусалим, за да участва в тристранна среща със секретаря на Съвета за сигурност на Русия Николай Патрушев и ръководителя на израелския Съвет за национална сигурност Меир Бен-Шабат на 24 и 25 юни. \r\n\"Пристигнах тук за предварително планирана тристранна среща на съветниците по националната сигурност на Израел, Русия и САЩ. Сегашното развитие в региона прави още по-своевременен нашият разговор\", каза Болтън. \"Надявам се, че ще можем да поставим основите за преговори в Ерусалим през следващите няколко дни\", добави той. \r\n\"Силните отношения на премиера Нетаняху с двамата президенти - Путин и Тръмп ... - увеличават шансовете за успех и по-голямо съгласуване по отношение на политиките на тези три големи страни по критични въпроси на сигурността\", заяви съветникът на Белия дом. \r\nСрещата на върха на лидерите на Г-20 ще се проведе в Осака (Япония) от 28 до 29 юни. Американският президент Доналд Тръмп в интервю за Fox News, което бе излъчено на 19 юни, каза, че ще се срещне в кулоарите на срещата с руския президент Владимир Путин и президента на Китай Си Дзинпин.  Юлиян Марков", "date": "2019.06.23", "title": "ТАСС: Джон Болтън заяви, че Доналд Тръмп с нетърпение очаква срещата с Владимир Путин в Осака"}
{"url": "http://www.focus-news.net/news/2019/06/23/2673046/nimh-zhalt-kod-za-valezhi-i-gramotevichni-buri-e-obyaven-za-19-oblasti-v-stranata-na-24-yuni.html", "text": "Жълт код за валежи и гръмотевични бури е обявен за 19 области в страната на 24 юни. Това сочи справка на сайта на  Националния институт по метеорология и хидрология . Предупреждението е в сила за областите Видин, Монтана, Враца, Плевен, Ловеч, София-град, София област, Благоевград, Перник, Кюстендил, Пазарджик, Смолян, Пловдив, Хасково, Кърджали, Стара Загора, Велико Търново, Габрово и Русе. През следващото денонощие ще се развива значителна купесто-дъждовна облачност, ще има валежи и гръмотевични бури. Има условия и за градушки. Сумарни количества валеж за денонощието на места до 30 – 35 л/кв. м, локално и повече.", "date": "2019.06.23", "title": "НИМХ: Жълт код за валежи и гръмотевични бури е обявен за 19 области в страната на 24 юни"}
{"url": "http://www.focus-news.net/news/2019/06/23/2673041/afp-dzhon-boltan-predupredi-iran-da-ne-barka-predpazlivostta-na-sasht-sas-slabost.html", "text": "Съветникът по националната сигурност на САЩ Джон Болтън предупреди Техеран в неделя, че неправилно тълкува като \"слабост\" отмяната на президента Доналд Тръмп в последната минута на ответни удари срещу Иран, цитира думите му  AFP . \r\n\"Нито Иран, нито който и да е друг враждебен актьор трябва да бърка предпазливостта и дискретността на САЩ  със слабост\", каза Болтън преди среща с израелския премиер Бенямин Нетаняху в Йерусалим. \r\n\"Никой не им е дал „ловен билет“ за Близкия изток\", добави той, визирайки свалянето на американския разузнавателен дрон. \r\n\"Нашите военни са изградили позициите си и готови за атака\", каза Болтън, след като Тръмп отмени планирана атака срещу Иран в отговор на иранските действия \r\nБолтън, който се намира в Израел за предварително планирана тристранна среща с израелския и руския си колега Меир Бен-Шабат и Николай Патрушев, отбеляза, че \"настоящите обстоятелства в региона правят разговорите още по-навременни\".  Юлиян Марков", "date": "2019.06.23", "title": "АFP: Джон Болтън  предупреди Иран „да не бърка предпазливостта на САЩ със слабост“"}
{"url": "http://www.focus-news.net/news/2019/06/23/2673047/pazardzhik-intenziven-e-trafikat-po-patya-velingrad-varvara.html", "text": "Интензивен е трафикът по пътя Велинград - Варвара, предаде репортер на  Радио „Фокус“ – Пазарджик . По-интензивен е трафикът от курорта към Пазарджик. На входа на дефилето има ограничение с пътни знаци в едното платно в посока Велинград, заради авария на водопровод за минерална вода. В участъците, където има най-много завои, се образуват колони от автомобили, заради по-ниската скорост, с която се преминава оттам. На входа на пътя Варвара - Велинград има поставено светещо табло с предупредителен знак за опасност от падащи камъни. \r\nВаня НИКОЛОВА", "date": "2019.06.23", "title": "Пазарджик: Интензивен е трафикът по пътя Велинград-Варвара"}
{"url": "http://www.focus-news.net/news/2019/06/23/2673048/sport-roy-kiyn-napusna-notingam-forest.html", "text": "Футбол: Помощник-треньорът на Нотигнам Форест Рой Кийн напусна поста си, съобщиха от клуба. 47-годишният бивш играч на Форест се завърна на „Сити Граунд” през януари, за да се присъедини към щаба на Мартийн О’Нийл. Двамата работиха заедно и начело на Ирландия. Нотингам завърши на 9 място в Чемпиъншип през сезон 2018/2019. Освен във Форест, Кийн работи също и в Съндърланд и Ипсуич, както и в щаба на националния тим на Ирландия. Все още не са ясни причините за напускането на Кийн, като не е изключено той да е получил по-сериозно предложение за работа.", "date": "2019.06.23", "title": "Спорт: Рой Кийн напусна Нотингам Форест"}
{"url": "http://www.focus-news.net/news/2019/06/23/2673049/veliko-tarnovo-gergana-stoyanova-specheli-gran-pri-ot-konkursa-neka-da-e-lyato-v-pavlikeni.html", "text": "Младата изпълнителка Гергана Стоянова от Велико Търново е носителят на Гран при от осмото издание на Националния конкурс за млади изпълнители на популярна песен с международно участие „Нека да е лято!”, който се проведе в петък и събота в Павликени, съобщават от  Общината . \r\nСтотици гости посрещна градът за своя престижен конкурс в навечерието на Деня на Павликени. 40 млади певци участваха в конкурсната програма с изпълнение на две песни. Освен от България, млади певци дойдоха и от Румъния. \r\nВъв всяка от четирите възрастови групи бяха присъдени първо, второ и трето място с награди планински кристал с гравирана в него трииизмерна роза, както и поощрителни награди. \r\nНаградата на кмета на община Павликени беше присъдена на 24-годишната Деница Денева от Търговище. Наградата за най-добро изпълнение на българска песен, връчвана от бижутера Константин Костов, беше присъдена на Кристина Неделчева от Габрово за изпълнението на песента „Птицата“. Шест млади таланти получиха специална награда – участие в конкурса “Stars of song” 2020 в румънския град Къмпулунг. \r\nПредседател на международното жури е композиторът Стефан Димитров, автор на музикалната емблема на конкурса „Нека да е лято!“. Своите оценки присъждаха също директорът на международния конкурс „Сребърна Янтра“ Румяна Начева, композиторът от Румъния и директор на Международния конкурс в Къмпулунг Серджио Чико, певците Йордан Марков и Драгомир Драганов, заместник-кметът на Община Павликени инж. Анастасия Вачева и хореографът и президент на СК „Зоки“-Велико Търново Зорица Радловска. \r\nБогата съпътстваща програма организира Община Павликени за участниците в конкурса, родители и ръководители на музикални школи. Още първата вечер те се забавляваха заедно по време на „Вечер на приятелството“. На следващата сутрин децата и техните родители и музикални педагози имаха възможността да разгледат забележителностите на Павликени и местния зоопарк. \r\n„Организираме „Нека да е лято!“ с много месеци усилена работа и с огромното желание да дадем сцена за изява на талантливите български деца“, обърна се към участниците кметът на община Павликени и патрон на конкурса инж.Емануил Манолов. Той благодари на професионалното жури, на служителите в общинска администрация и на музикалните педагози, които правят възможен конкурса.", "date": "2019.06.23", "title": "Велико Търново: Гергана Стоянова спечели „Гран при“ от конкурса „Нека да е лято!” в Павликени"}
{"url": "http://www.focus-news.net/news/2019/06/23/2673050/ministar-ekaterina-zaharieva-zaminava-na-ofitsialno-poseshtenie-v-republika-azerbaydzhan.html", "text": "Вицепремиерът и министър на външните работи Екатерина Захариева заминава на официално посещение в Азербайджан на 23-25 юни. Това съобщиха от пресцентъра на  МВнР . В Баку тя ще разговаря със своя колега - министъра на външните работи на Азербайджан Елмар Мамадяров, ще се срещне и с председателя на Министерския съвет на Република Азербайджан Новруз Мамадов и председателя на Милли Меджилиса Огтай Асадов.  \r\nВизитата на Екатерина Захариева е продължение на съществуващия отличен политически диалог на високо и най-високо равнище между двете страни.  \r\nВъв фокуса на разговорите между Екатерина Захариева и Елмар Мамадяров ще бъдат резултатите от проведената на 31 октомври 2018 г. Първа сесия на Стратегическия диалог на ниво министри на външните работи. Ще бъдат обсъдени и теми, свързани с изграждането на Южния газов коридор и газовата връзка Гърция-България (IGB).  \r\nОсновно място в двустранните отношения между двете страни заема сътрудничеството в областта на енергетиката и транспорта. След изграждането на Южния газов коридор и интерконектора България - Гърция, нашата страна ще получава до 1 млрд. куб. м. газ годишно, считано от 2020 г. Това реално би диверсифицирало доставките на природен газ за Република България.  \r\nИзграждането  на транспортна инфраструктура, свързваща Европа и Азия, е от съществен интерес за двете страни – на първо място, транспортния коридор между Каспийско и Черно море и международния мултимодален транспортен коридор  „Персийски залив – Черно море”.", "date": "2019.06.23", "title": "Министър Екатерина Захариева заминава на официално посещение в Република Азербайджан"}
{"url": "http://www.focus-news.net/news/2019/06/23/2673029/fokus-makedoniya-koi-sa-vazmozhnite-imena-na-novi-ministri.html", "text": "Днес министър-председателят Зоран Заев трябва да представи на парламента имената на министрите, които ще бъдат част от новото реконструирано правителство, след което предложението трябва да бъде прието на парламентарна сесия през следващата седмица, пише скопският  „Фокус“ . \r\nКакто неотдавна обяви Фокус, новият министър на екологията ще бъде Насер Нуредини, син на известния бизнесмен, произхождащ от Тетово Аки Нуредини, а сегашният министър Садула Дураку трябва да се нанесе в новото министерство на политическата система. \r\nСпоред неофициална информация лидерът на Либерално-демократическата партия (ЛДП) Горан Милевски влиза в изпълнителната власт като нов министър на местното самоуправление, а Демократическата партия на албанците на Весел Мемеди трябва да получи като обезщетение министерство без портфейл, управлявано от Зоран Шапурич от ЛДП. \r\nНа обществеността е предоставена информация, че професорът от медицинския факултет Хисни Исмаили е предложен от партията „Алтернатива“  на Африм Гаши като нов министър на културата, докато заместникът на ДПА Мендух Тачи-Бардул Даути ще остане министър на чуждестранните инвестиции. \r\nПравителствени източници твърдят, че не се очакват промени в Министерството на транспорта и съобщенията, където Горан Сугарески, както вече беше обявено, ще остане на поста си, ако не се случи изненада в последния момент. \r\nНо неофициално се споменава възможността за промяна в министерството на информационното общество, тъй като на сегашния министър Дамян Манчевски е било предложено да реши дали ще продължи да изпълнява министерската функция или ще заеме ръководна длъжност в държавна компания в енергийния сектор. \r\nПървоначално предложението пред Събранието трябваше да бъде внесено в петък, но Заев го отложи за днес, тъй като страната е домакин на повече от 15 финансови министри, управители на централни банки, трима вицепрезиденти на Световната банка и двама заместник-председатели на Международния валутен фонд.  \r\nСлед реконструкцията на правителството, министър-председателят обяви, че ще последват промените във втория и третия ешелон, които трябва да включват директори и членове на управителните и надзорни съвети в публичните предприятия.  Юлиян Марков", "date": "2019.06.23", "title": "„Фокус“ (Македония): Кои са възможните имена на нови министри"}
{"url": "http://www.focus-news.net/news/2019/06/23/2673051/veliko-tarnovo-yazovirite-v-zlatarishko-shte-badat-prehvarleni-za-stopanisvane-na-novoto-darzhavno-predpriyatie.html", "text": "Язовирите в Златаришко ще бъдат прехвърлени за стопанисване на новото държавно предприятие. Това каза за  Радио „Фокус“ – Велико Търново  кметът Пенчо Чанев. Той посочи, че Общински съвет отдавна е взел решение за това. По думите му обаче, за да бъде извършено прехвърлянето на държавата, трябва да се изготвят технически паспорти и документация. „Държавата не ни е осигурила средства за тези разходи, а ние искаме да ги предоставим за стопанисваме. Въпреки че за тях ще отговаря държавата, пак ние ще носим отговорност, тъй като ние сме на терен. Няма да дойде държавен служител от Велико Търново, Плевен, София, за да види колко е пълен язовирът. Когато вали дъжд всеки ден, сутрин, на обяд, и вечер, служител от Общината отива, за да направи оглед на язовирите. Има такива, които при валеж са недостъпни с техника. При тях може да се отиде само пеша.  И въпреки това се ходи, оглеждат се и ако се наложи се изпускат. Това няма кой да го свърши от страна на държавата. Пак ние ще го вършим, но тук държавата трябва да каже: ние поемаме нещата, имаме пари и тези язовири ще бъдат поддържани“, посочи Чанев. Той допълни, че общините нямат достатъчен бюджет за поддръжка на водоемите. Средствата, които влизат като приход от наеми се разходват за технически паспорти, обследване на язовирите и за сключване на договори с хидроспециалисти. По думите на Пенчо Чанев в нормативните уредби има доста неясноти. Той даде пример със задължението на общините да поддържат проводимост на 500 метра на язовирната стена.  „В повечето случаи имотът под стената е държавна или частна собственост. Законът не ни дава право да влезем в държавната собственост, особено ако е горски фонд, и да сечем, за да има проводимост. Същевременно Държавното горско стопанство не хае и не го интересува. Дърветата са нападали по поречието на тези 500 метра и  при едно преливане на язовира може да се получи тапа и да има последици за населението. После глобата е за кмета, независимо че собственика на имота е някой друг. От друга страна не е казано какво трябва да има проводимост. Независимо, че почистихме сухите и паднали дървета, ми беше съставен акт за едни къпинови храсти. Трябва ясно да е казано какво е провдимост – височина на храста до определени метри и гъстота на кв м“, посочи кметът. \r\nНадежда КРЪСТЕВА", "date": "2019.06.23", "title": "Велико Търново: Язовирите в Златаришко ще бъдат прехвърлени за стопанисване на новото държавно предприятие"}
{"url": "http://www.focus-news.net/news/2019/06/23/2673052/sofiya-gumi-na-traktori-sa-se-zapalili-v-rayona-na-stochna-gara.html", "text": "Гуми на трактори са се запалили в района на Сточна гара. Това съобщиха за  Агенция „Фокус“  от пресцентъра на  МВР . Сигналът е подаден в 14.15 часа за дим в района на ул. „Владайска река“. Два екипа на „Пожарна безопасност“ са били на място и са установили, че са се запалили гумите на трактори. Вследствие на предприетите бързи действия проблемът е отстранен. Няма пострадали.", "date": "2019.06.23", "title": "София: Гуми на трактори са се запалили в района на Сточна гара"}
{"url": "http://www.focus-news.net/news/2019/06/23/2673054/pazardzhik-v-rdg-sa-sazdadeni-pet-grupi-za-gasene-na-gorski-pozhari-ot-sluzhiteli.html", "text": "В РДГ-Пазарджик са създадени пет групи за гасене на горски пожари от служители, съобщиха от  Регионална дирекция по горите - Пазарджик . На територията на РДГ - Пазарджик четири горски стопанства – Алабак, Батак, Пазарджик и Панагюрище, разполагат със специализирани високопроходими пожарни автомобили за патрулиране и първоначална атака на горски пожари. През 2018 година на територията на РДГ – Пазарджик са регистрирани 8 горски пожари, като засегнатата площ е 82 дка. горски територии. Разпределението им  по видове гори е широколистни – 29 дка., иглолистни – 5 дка., треви, незалесени площи и мъртва горска постилка – 48 дка.", "date": "2019.06.23", "title": "Пазарджик: В РДГ са създадени пет групи за гасене на горски пожари от служители"}
{"url": "http://www.focus-news.net/news/2019/06/23/2673053/afp-kitaetsat-ku-dongyu-e-izbran-za-generalen-direktor-na-organizatsiyata-po-prehrana-i-zemedelie-na-oon.html", "text": "Китаецът Ку Донгю е избран за генерален директор на Организацията по прехрана и земеделие (ФАО) на ООН на 41-ата сесия на Конференцията – върховен орган на ФАО в Рим, прeдава  AFP .  \r\nКу е досегашен заместник-министър на земеделието на Китай и биолог по образование. Той ще наследи на поста бразилеца Жозе Гразиано да Силва, като мандатът му започва на 1 август. \r\nЗа поста се състезаваха Ку Донгю, който получи 108 гласа, следван от Катрин Геслен-Ланил от Франция, която получи 71 гласа и Давит Кирвалидзе от Грузия, събрал 12 гласа. \r\nОсновният проблем на организацията – гладът, за който се смята ,че се дължи на екстремните атмосферни условия, икономически неблагополучия и военни конфликти, особено в Африка и Близкия Изток се е увеличил през последните три години.  Юлиян Марков", "date": "2019.06.23", "title": "АFP: Китаецът Ку Донгю е избран за генерален директор на Организацията по прехрана и земеделие на ООН"}
{"url": "http://www.focus-news.net/news/2019/06/23/2673055/sport-katrin-taseva-specheli-srebaren-medal-na-topka.html", "text": "Художествена гимнастика: Българската състезателка по художествена гимнастика Катрин Тасева спечели сребро на топка на Европейските игри в Минск, Беларус.  Шампионка стана Линой Ашрам от Израел. Рускинята Дина Аверина, която взе златото в първия индивидуален финал за деня на обръч, изпусна топката при едно от хвърлянията и в крайна сметка остана трета. Тасева ще участва и във финалите на бухалки и лента по-късно през деня.", "date": "2019.06.23", "title": "Спорт: Катрин Тасева спечели сребърен медал на топка"}
{"url": "http://www.focus-news.net/news/2019/06/23/2673058/veliko-tarnovo-v-grada-shte-se-provede-fusion-fest-ot-28-do-30-yuni.html", "text": "От 28 юни до 30 юни жителите и гостите на града ще имат възможността да се насладят на богата и разнообразна програма в рамките на атрактивен фюжън фестивал, съобщават  организаторите . \r\nFusion Fest се провежда за първи път във Велико Търново, със съдействието на програма „Изкуство и култура” на Община Велико Търново. \r\nНачалото на феста ще даде позната ни етно-джаз формация Аутентик. Основана е от от Живко Василев (кавал, пиано) и Райна Василева (вокал, перкусии). „Outhentic“ представлява съчетание между думите: „out“ и „authentic“, което преведено на български език означава „извън автентичното“ и препратка към техния индивидуален стил. В процеса на утвърждаване на стила си, формацията има възможността, да колаборира с изключителни, световноизвестни музиканти и групи като: номинирания за „Грами“ басист – Хуан Гарсия-Херерос​, ​Стоян Янкулов​, Иън Стивънсън, Сучет Малхотра, Банда Дел Падре и много други. Концертът е с вход свободен и ще бъде на 28 юни от 20.30 в Лапидариума. \r\nСъботната вечер в 20.00, в Лапидариума концерт ще направят и „Tango Cats”. Групата е основана през 2016г. от любовта на трима български музиканти към танца на страстта – тангото. “Tango Cats” обаче разбиват на пух и прах познатото, с което публиката свързва този стил. Триото изпълнява музикални произведения на Астор Пиацола, Карлос Гардел, Ричард Галиано, Д’ариенцо, Троило, Ди Сарли, Фреседо, Д’агостино и Морикон. За всяко изпълнение постоянните членове на групата канят гост музиканти и танцьори. И във Велико Търново готвят тази изненада. \r\nКонцертът е с вход свободен и ще бъде на 29 юни от 20.30 в Лапидариума. \r\nЗакриването на първото издание на Fusion Fest  във Велико Търново ще направи българската фюжън формация Del Padre. Вечерта на 30 юни на сцена „Арт лято” ( паметник Асеневци), от 20:00ч. музикантите от Del Padre отново ще зарадват феновете на хубавата и гореща музика с микс от фламенко и латино ритми, съчетани с традиционен български и балкански фолклор. Програмата по традиция е повлияна от лятото и любовта и както винаги ще остави едно незабравимо чувство на романтика и страст. Музикалният стил на групата е повлиян от испаноезичната музика – испанско традиционно фламенко, музика от Куба и Латинска Америка, както и от фолклорни и етно елементи от цял свят. През 2012-та Del Padre продуцират и издават своя дебютен албум, със заглавие „Руби. В записите участват музиканти от различни точки на света – Колумбия, Коста Рика, Кипър, Куба, Сърбия, Испания, Полша, Австрия, Германия, Италия, Словения и България.  Важен тласък на Del Padre за утвърждаването на уникалният им почерк в смесването на фламенко ритми с български фолклорни мотиви дава Нешка Робева, която възлага на групата музикалния аранжимент на спектакъла „Кармен от Факултето“. Концертът е с вход свободен и ще бъде на 30 юни от 20.30 на сцена „Арт лято” ( паметник Асеневци) \r\nФюжън музицирането е иновативно изкуство, съчетаващо в себе си различни традиционни и съвременни култури и жанрове, но все още е слабо разпознаваемо. Съвременните мултикултурни изкуства не са достатъчно популярни сред масовата публика, но смесването на музикални стилове е част от обмена на културите между различните нации. От друга страна уърлд-фюжън е изкуство, което комбинира музиката на различни народи и от тази гледна точка е особено атрактивно за масовата публика.  Значимостта на Fusion Fest-а  на местно, национално и международно ниво е, че ще се смесва български фолклор с музикални ритми на други народи.", "date": "2019.06.23", "title": "Велико Търново: В града ще се проведе Fusion Fest от 28 до 30 юни"}
{"url": "http://www.focus-news.net/news/2019/06/23/2673059/blagoevgrad-zavarshi-traditsionniya-motokros-v-dobrinishte-2019.html", "text": "За поредна година, при отлична организация, се проведе традиционният Мотокрос в Добринище. Това съобщиха от пресцентъра на  Община Банско . Тридесет и двамата любители на високите скорости от цялата страна показаха своите майсторски умения на мото писта \"Русковец\". Състезанието се организира за поредна година от Община Банско и Мото клуб \"МОТОРЕЛ\" - Добринище. Шампионите в различните категории бяха наградени от общинските съветници Петър Галчев, Иван Тонин и Александър Мацурев - народен представител. Организаторите спазиха обещанието си за много емоции и луда надпревара.", "date": "2019.06.23", "title": "Благоевград: Завърши традиционния Мотокрос в Добринище 2019"}
{"url": "http://www.focus-news.net/news/2019/06/23/2673056/tass-gruzinskiyat-prezident-prizova-ruskite-turisti-da-prodalzhat-da-idvat-v-gruziya.html", "text": "Туристите от Русия трябва да продължат да идват в Грузия, защото обичат тази страна, а политиците трябва да решават проблемите. Това съобщи в неделя грузинският президент Саломе Зурабишвили в интервю за Euronews, цитирано от  TACC . \r\n\"Туристите трябва да продължат да идват, защото обичат Грузия, а политиците трябва да решават проблемите, които стоят в основата на инцидента. Решаването на този въпрос предполага обединяване на териториите на Грузия и въпреки всичко това не трябва да засяга туристите , населението и мирната среда, която (е налице) в Грузия,\" каза тя. \r\nРуският президент Владимир Путин подписа в петък указ, според който от 8 юли ще бъде наложена временна забрана за пътнически полети с Грузия. Беше препоръчано на туроператорите и туристическите агенти \"по време на забраната да се въздържат от продажба на гражданите на туристически продукт, който предвижда транспорт (включително търговски полети) на граждани от територията на Руската федерация до територията на Грузия\".  Юлиян Марков", "date": "2019.06.23", "title": "ТАСС: Грузинският президент призова руските туристи да продължат да идват в Грузия"}
{"url": "http://www.focus-news.net/news/2019/06/23/2673062/emiliya-ilieva-statisticheski-izsledvaniya-blagoevgrad-profesionalnoto-obrazovanie-prez-tekushtata-uchebna-godina-v-oblastta-se-osashtestvyava-v-21-profesionalni-uchilishta.html", "text": "Професионалното образование през текущата учебна година в област Благоевград се осъществява в 21 професионални училища. Това каза пред  Радио „Фокус“-Пирин  Емилия Илиева, началник на отдел „Статистически изследвания“- Благоевград към Териториално статистическо бюро-Югозапад. Тя уточни, че общият брой на учащите в професионалното образование и обучение през тази учебна година е 5 926, като в сравнение с предходната година намалява с 3.6%. По думите й в професионалното образование преобладават момчетата, които са 58.4% от общия брой на учениците в тази образователна степен, като на една паралелка в професионалните гимназии и спортното училище се падат средно по 24 ученици. Илиева допълни, че средно образование в професионалните гимназии и спортното училище за придобиване на втора и трета степен на професионална квалификация през 2018 година са получили съответно 245 и 879 учащи. Тя каза още, че през настоящата учебна година преподавателите в професионалните училища са 512 души. \r\nНатали СТЕФАНОВА", "date": "2019.06.23", "title": "Емилия Илиева, „Статистически изследвания“-Благоевград: Професионалното образование през текущата учебна година в областта се осъществява в 21 професионални училища"}
{"url": "http://www.focus-news.net/news/2019/06/23/2673061/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kulata-i-dunav-most-2.html", "text": "Интензивен е трафикът за товарни автомобили на изход на ГКПП „Кулата“ и „Дунав мост 2“. Това съобщиха от  ГД „Гранична полиция“ . Информацията за трафика на граничните пунктове е към 16.00 часа. На границата със Сърбия, Северна Македония и Турция трафикът е нормален на всички гранични контролно-пропускателни пунктове. \r\nПрез почивните дни се очаква засилен трафик през ГКПП Маказа.Препоръчва се на пътуващите да използват и останалите ГКПП на българо-гръцка граница.", "date": "2019.06.23", "title": "ГД „Гранична полиция“: Интензивен е трафикът за товарни автомобили на изход на ГКПП „Кулата“ и „Дунав мост 2“"}
{"url": "http://www.focus-news.net/news/2019/06/23/2673064/pazardzhik-nay-tarsenite-bilki-v-oblastta-sa-lipa-zhalt-kantarion-layka-i-lavandula.html", "text": "Най-търсените билки в област Пазарджик продължават да са липата, жълтият кантарион, лайката и лавандулата, предаде репортер на  Радио „Фокус“ – Пазарджик . Това са по-масови билки, които се събират и съответно се търсят от хората. Приключи събирането на липовия цвят като реколтата, която отчитат билкарите и през тази година е добра. Приключва и брането на жълт кантарион в равнинната част на областта. В Родопите започва да с бере горската ягода, на която в билкарството се използват листата. Предстои и събирането на лавандула, която се използва за производството на етерично масло. След това предстои събирането на червената боровинка, която също се търси, тъй като се използва за лечението на бъбречни проблеми. \r\nВаня НИКОЛОВА", "date": "2019.06.23", "title": "Пазарджик: Най-търсените билки в областта са липа, жълт кантарион, лайка и лавандула"}
{"url": "http://www.focus-news.net/news/2019/06/23/2673065/sport-valensiya-sashto-se-interesuva-ot-bufon.html", "text": "Футбол: От Валенсия са готови да предложат добри лични условия и футбол в Шампионската лига на ветерана Джанлуиджи Буфон, след като той обяви, че напуска настоящия си тим Пари Сен Жермен. Интерес към Джиджи проявяват  отбори от Италия, Англия, Испания, Португалия и САЩ.  Буфон вече обяви, че не планира да се отказва от футбола, въпреки че в средата на следващия сезон вече ще е на 42 години. Все още обаче не е ясно и къде иска да продължи кариерата си.", "date": "2019.06.23", "title": "Спорт: Валенсия също се интересува от Буфон"}
{"url": "http://www.focus-news.net/news/2019/06/23/2673063/", "text": "Русия нарече новият подход на САЩ към ядреното оръжие „опасен“, цитира думите на заместник-министъра на външните работи Сергей Рябков в интервю пред руския вестник  “Коммерсантъ“ . \r\nКонцепцията за ядрен удар, съдържащ се в новата доктрина за ядрените операции на Пентагона , за прекъсване на хода на конфликт с използването на конвенционални оръжия, разтревожи руските власти. \"Ние вярваме, че аргументът, че ядрената война може да бъде ограничена, е много опасна практика, която дестабилизира международната ситуация и насърчава много страни да създават и натрупват ядрени оръжия\", заяви заместник-министърът на външните работи на Русия Сергей Рябков. Съединените щати не само започват да въвеждат понятия, които предполагат възможността за победа в ядрена война, но и разработват средства с различна мощност, включително с изключително ниска мощност, която не трябва да бъде представяни иначе, освен като предназначени за използване на бойното поле. \" \r\nНовата доктрина за ядрените операции беше публикувана на 11 юни на уебсайта на Обединения комитет на началниците на щабовете на Съединените щати, след което бе заличена, но копието му бе запазено и повторно публикувано от Федерацията на американските учени (FAS). \r\nПрез последните години Вашингтон обвини Москва в разработването сценарии за ограничен ядрен удар. Става дума за концепцията за използване на ограничен ядрен удар за де-ескалация или спиране на въоръжен конфликт с конвенционални средства. Москва категорично отрича съществуването на такива планове. От новата доктрина следва, че сега самият Вашингтон официално е възприел този подход. \r\nСпоред Сергей Рябков, в случая с концепцията за ограничен ядрен удар, \"първо към Русия дойде вълна от обвинения, че по някакъв начин сме преформатирали плановете си да използваме ядрени оръжия за използване в хипотетична ситуация на бойното поле\". \"Но накрая се оказва, че американската страна действа по този начин\", казва той. \r\nДипломатът увери „Коммерсантъ“, че Русия „няма отклонения от доктриналната постановка, която строго фиксира два хипотетични сценария, при които използването на ядрени оръжия не е възможно и не може да има други сценарии.“ \r\nИзданието припомня, че, според военната доктрина на Руската федерация, Русия “си запазва правото да използва ядрени оръжия в отговор на използването на ядрени и други видове оръжия за масово унищожение срещу него и (или) нейните съюзници, както и в случай на агресия срещу Руската федерация, използвайки конвенционални оръжия, когато самото съществуване на държавата е застрашено.\"  Юлиян Марков", "date": "2019.06.23", "title": "„Коммерсантъ“: Русия нарече новият подход на САЩ към ядреното оръжие „опасен“"}
{"url": "http://www.focus-news.net/news/2019/06/23/2673045/fokus-makedoniya-zoran-zaev-shte-bade-i-ministar-na-finansite.html", "text": "Премиерът Зоран Заев обяви днес от Валандово, че в предложение, което ще представи на Събранието за нови членове на правителството, той  ще стане и финансов министър на мястото на Драган Тевдовски, пише македонският  “Фокус“ . \r\n„Задълженията на министъра на финансите, заедно с премиерската позиция, ще изпълнявам за определен период. Взех това решение, защото тази година ще бъде годината за икономиката. Тевдовски ще работи с мен като съветник. Следват смели решения, които ще са от полза за всички граждани - каза Заев. \r\nТой съобщи, че новият министър на земеделието на мястото на Люпчо Николовски ще бъде Траян Димковски и потвърди, че новият министър на екологията ще бъде Насер Нуредини, местната власт ще бъде поверена на Горан Милевски, а политическата система ще бъде отговорност на Садула Дураки.  Юлиян Марков", "date": "2019.06.23", "title": "„Фокус“ (Македония): Зоран Заев ще бъде и министър на финансите"}
{"url": "http://www.focus-news.net/news/2019/06/23/2673066/burgas-normalno-se-osashtestvyava-trafikat-v-oblastta.html", "text": "Нормално се осъществява трафикът в област Бургас, предаде репортер на  Радио „Фокус“ – Бургас . Пътищата са сухи и нормално проходими. В град Бургас движението е натоварено по някои участъци. Интензивен е трафикът в централна градска част – по улиците „Цар Симеон“, „Иван Вазов“, „Цар Петър“, „Христо Ботев“ и „Генерал Гурко“. Натоварено е движението в района на Новата поща и по бул. „Стефан Стамболов“. \r\nМария КУРТЕВА", "date": "2019.06.23", "title": "Бургас: Нормално се осъществява трафикът в областта"}
{"url": "http://www.focus-news.net/news/2019/06/23/2673067/veliko-tarnovo-uchitelkata-evgeniya-kisimova-daryava-368-knigi-na-bibliotekata-na-novouchredenoto-chitalishte-nadezhda-prez-1869-godina.html", "text": "Учителката Евгения Кисимова дарява 368 книги на библиотеката на новоучреденото читалище „Надежда“ във Велико Търново през 1869 година. Това каза за  Радио „Фокус“ – Велико Търново  Павлина Владева, ръководител на клуба по битова култура към читалището. Тя припомни, че учителката е един от първите дарители на новото културно средище в старата столица. Сред тях е и учителят Кънчо Кесаров. Владева посочи, че днес старопечатната сбирка на читалище „Надежда“ съдържа 12 ръкописа от 15-19 век, 413 старопечатни книги и учебници от 1816 до 1878 година, 18 заглавия на вестници и 15 заглавия на списания също от 19 век. В читалище „Надежда“ се пазят и 42 учебника от тази старопечатна сбирка издадени от 1835 до 1875 година за период от 40 години. Техните автори са 17 възрожденски дейци и просветители, оставили ни тези книжовни съкровища. До Освобождението са отпечатани 76 различни български буквара. В колекцията на читалището има два. „Учебниците по  български език, читанките и граматиките са 13. По математика имаме четири аритметики, една геометрия, две търговски книги и две физики. Учебниците по история са три, по география – три и един учебник по естествена история. Запазени са една логика, два учебника по нравоучение и пет учебника и речници по френски и немски език, три свещени православни катехизиса“, посочи Владева. Тя допълни, че тогава по българските земи не е имало печатници и книгите са издавани в различни градове. Най-много са отпечатани в Цариград – в седем печатници. Адресите на другите печатници са Букурещ, Болград, Виена, Белград, Пеща, Крагуевац, Одеса. Много от собствениците на тези печатници са били българи. \r\nНадежда КРЪСТЕВА", "date": "2019.06.23", "title": "Велико Търново: Учителката Евгения Кисимова дарява 368 книги на библиотеката на новоучреденото читалище „Надежда“ през 1869 година"}
{"url": "http://www.focus-news.net/news/2019/06/23/2673068/kyustendil-v-edna-lenta-se-osashtestvyava-dvizhenieto-na-vtoroklasen-pat-62-mezhdu-dupnitsa-i-klisura-ot-km-42263-do-km-59071-zaradi-rehabilitatsiya-na-patnoto-platno.html", "text": "В една лента се осъществява движението на второкласен път 62 между Дупница и Клисура от км 42+263 до км 59+071 заради рехабилитация на пътното платно. Това съобщи за  Радио \"Фокус\" – Пирин  дежурният служител в Областно пътно управление-Кюстендил. Нормално интензивен е трафикът по главен Е-79 и автомагистрала „Струма“ в участъка от областта. Ограничено за товарни автомобили над 3,5 тона е движението на третокласен път 6222 Смоличано-Пелатиково от км 10+000 до км 14+000, поради пропадане на част от пътното платно на няколко места. Обходният маршрут е през селата Згурово, Неделкова Гращица, Невестино, Друмохар, Ваксево и обратно. Шофьорите да се движат с повишено внимание на първокласен път 6 в участъка между Кюстендил и село Драгомирово от км 25+000 до км 42+440, поради косене на трева и рязане на храсти. \r\nНатали СТЕФАНОВА", "date": "2019.06.23", "title": "Кюстендил: В една лента се осъществява движението на второкласен път 62 между Дупница и Клисура от км 42+263 до км 59+071 заради рехабилитация на пътното платно"}
{"url": "http://www.focus-news.net/news/2019/06/23/2673057/kaloyan-pargov-bsp-postizheniyata-na-sotsialisticheska-balgariya-ot-mechtite-na-blagoev-dnes-izglezhdat-kato-blyan.html", "text": "Постиженията на социалистическата народна република България от мечтите на Димитър Благоев днес, за съжаление, изглеждат като блян за нас. Това каза лидерът на БСП - София Калоян Паргов по време на официалното честване на 163-ата годишнина от рождението на основателя на организираното социалистическо движение в България и на първата социалдемократическа партия на Балканския полуостров, съобщиха от пресцентъра на  БСП - София . То се проведе в къщата-музей на Димитър Благоев-Дядото в Банкя. Организатори на събитието бяха Националният съвет на БСП, Градският съвет на БСП - София и Районният съвет на социалистите в Банкя.  \r\nОфициален гост беше председателят на БСП Корнелия Нинова. По време на честването двамата с Калоян Паргов връчиха официално и членските карти на 16 новоприети социалисти. На събитието присъстваха още народни представители от БСП, евродепутатът Петър Витанов, общински съветници, районни председатели и представители на различни обществени организации. \r\n\"За поредна година се събрахме в къщата-музей на първоапостола, първопроходника на лявото движение в България Димитър Благоев, за да си припомним мислите и делото на този голям българин и да почерпим енергия от тях\", коментира Калоян Паргов. \"Когато Димитър Благоев се качва на политическата сцена на следосвобожденска България, той ясно си дава сметка за историческата мисия, която му предстои. А именно - създаването на българската социалдемократическа партия. Той започва политическата си дейност като завършен марксист и такъв остава до края на живота си - последователен, безкомпромисен, праволинеен. Георги Бакалов казва, че могъщото си оръжие Благоев придобива от учението на марксизма. То му дава възможност да направи едно велико откритие за времето си, а именно - работническата класа в България. С това той дава тласък на научната мисъл, както и собствен принос за създаването на една нова обществена сила в България. 20 години след смъртта на Дядото мечтата му за социалистическа народна република става вече факт. Тя просъществува близо половин век, но социалните измерения на този период днес, за съжаление, изглеждат като недостижима мечта и блян\", заяви той. \r\nКалоян Паргов се спря и на един малко коментиран аспект от обществената дейност на Димитър Благоев. В периода 1911-1915 г. Дядото е общински съветник в София. \r\n\"Тъй като сме на прага на поредните важни избори за нас, софиянци, бих искал да припомня факти от дейността на Благоев\", продължи Калоян Паргов. \"Преди малко повече от 100 години в Царска България той се е борил за граждански и градски каузи, които днес звучат повече от актуално - за спиране на трамвайната концесия, за строителство на общински жилища и срещу корупцията сред чиновниците. По време на мандата си през 1911 - 1915 г. той неотклонно защитава интересите на своите избиратели, пледира за достъпен общестен градски транспорт, за жилищна политика, за всеобщо образование и здравеопазване. Днес, след почти 30 години дясно управление в София, ние, общинските съветници от БСП, се борим за същото. И от всички нас зависи на предстоящите местни избори да спечелим доверието на софиянци и да претворим в реална политика онова, за което е мечтал основателят на нашата партия Димитър Благоев\", посочи Паргов. \r\nЛидерът на БСП - София добави, че делото и авторитетът на Дядото са оценени още от съвременниците му. \"На погребението му през 1924 г. се стичат над 200 000 души. Далеч не всички те са комунисти. Нещо, което дотогава не се е случвало, не се случва и след това. Длъжни сме, ако искаме да се наречем истински последователи на делото на Благоев, да работим и да се борим за демокрация, достъпна за всички хора, за социална демокрация. Днес ние имаме възможност да покажем, че мечтата му не е само ален мак самотен, а може да бъде реалност в България\".", "date": "2019.06.23", "title": "Калоян Паргов, БСП: Постиженията на социалистическа България от мечтите на Благоев днес изглеждат като блян"}
{"url": "http://www.focus-news.net/news/2019/06/23/2673071/aktsenti-v-sutreshniya-blok-dobro-utro-balgariya-po-radio-fokus-na-24-yuni.html", "text": "Еньовден преплита народната и християнската традиция, денят е известен с магическата сила на билките. Кои от тях се събират на този ден, какви правила трябва да спазваме, както и какви билки са подходящо през лятото, по тези и други въпроси в сутрешния блок „Добро утро, България“ на  Радио „Фокус“  подробности ще научим от Богдана Матева, занимаваща се с лечебната сила на билките. Премиерът Бойко Борисов подкрепи амбицията на генералния секретар на ООН Антонио Гутериш Европейският съюз да стане лидер в постигането на климатично неутрални нива на вредните емисии до 2050 г. Министър-председателят смята, че страната ни преизпълнява ангажимента си за повишаване на дела на използването на енергия от възобновяеми източници, като България заема водещо място в ЕС с дял от близо 19 %. Отделно Европейската комисия препоръчва на България да създаде надеждна стратегия за разнообразяване на доставките на газ. Препоръките са направени след оценка на представения от всяка държава проект на интегриран план в областта на енергетиката и климата. Министърът на външните работи Екатерина Захариева е на посещение в Азербайджан, където ще обсъди и теми, свързани с изграждането на Южния газов коридор и газовата връзка Гърция - България. До какви промени в енергетиката и икономиката на страната ще доведат тези събития, ще коментираме с Илиян Василев, енергиен експерт, бивш посланик на България в Москва. Благотворителен рок фестивал ще се проведе в Хасково, повече за програмата и групите, които ще забиват на Спортен комплекс „Спартак“, ще ни каже кметът на града. С него ще обсъдим и предстоящите проекти, които са получили зелена светлина за реализация. Регионалната библиотека „Пенчо Славейков“ във Варна и Националната астрономическа обсерватория и Планетариум, организират летни ваканционни занимания за деца. Повече за възможностите за вълнуваща лятна ваканция, ще научим от репортера ни във Варна Диана Стоева. Преди дни рафтери от Испания пристигнаха с луксозни спортни возила, за да тестват най-доброто естествено трасе за рафтинг и каяк в Европа, това в района на Симитли. Защо са избрали този маршрут ще ни каже колегата Ливия Нинова, Радио \"Фокус\" - Пирин. \r\nЗапочнете деня информирани! Тези и още теми – в „Добро утро, България“ от 06.00 до 10.00 часа на 24 юни, с водещ Елеонора Чолакова.", "date": "2019.06.23", "title": "Акценти в сутрешния блок „Добро утро, България“ по Радио „Фокус“ на 24 юни"}
{"url": "http://www.focus-news.net/news/2019/06/23/2673070/varna-velosipedist-e-postradal-pri-intsident-v-grada.html", "text": "Велосипедист е пострадал при инцидент във Варна. Това съобщиха за  Радио „Фокус“ – Варна  от сектор „Пътна полиция“ към  ОДМВР - Варна . По данни на дежурния пострадалият е прегледан от медицински екип и е без опасност за живота. Към момента няма данни за причините довели до инцидента. Общо 3 пътнотранспортни произшествия са обслужили екипите на „Пътна полиция“ във Варна от началото на деня. При останалите катастрофи са констатирани само материални щети. \r\nБояна АТАНАСОВА", "date": "2019.06.23", "title": "Варна: Велосипедист е пострадал при инцидент в града"}
{"url": "http://www.focus-news.net/news/2019/06/23/2673072/blagoevgrad-kilometrichna-kolona-ot-tezhkotovarni-avtomobili-se-e-obrazuvala-na-gkpp-kulata-na-izhod-ot-stranata.html", "text": "Километрична колона от тежкотоварни автомобили се е образувала на ГКПП „Кулата“ на изход от страната. Това съобщи слушател на  Радио „Фокус“ - Пирин . По думите му става дума за стотици товарни автомобили.", "date": "2019.06.23", "title": "Благоевград: Километрична колона от тежкотоварни автомобили се е образувала на ГКПП „Кулата“ на изход от страната"}
{"url": "http://www.focus-news.net/news/2019/06/23/2673060/rse-makedoniya-metlata-donese-pet-novi-ministri.html", "text": "„Метлата“, обявена през април след първия тур на президентските избори, премина няколко министерства през юни, а най-голямата изненада е решението на министър-председателя Зоран Заев да стане и  финансов министър. Реконструкцията се очаква тази седмица да бъде включена в дневния ред на парламента, пише на своята страница македонската редакция на  “Радио Свободна Европа“ . \r\nФинансите, околната среда и градоустройството, местното самоуправление, културата и министерството на политическата система и междуобщностните отношения са ключовите ведомства, в които министрите лица ще бъдат заменени, каза днес премиерът Зоран Заев от Валандово. \r\nТой каза, че е внесъл предложението за реконструкция на правителството в парламента. Ключова промяна е направена в Министерството на финансите, където сегашният премиер ще застане на мястото на Драган Тевдовски , без да изключва възможността да ръководи министерството, отговарящо за държавната хазна, до следващите парламентарни избори. \r\n\"Задължението за министъра на финансите, в допълнение към премиерската позиция, ще изпълнявам за определен период. Взех това решение, защото тази година ще бъде годината за икономиката. Тевдовски ще работи около мен, вероятно като съветник в тази част. Следват смели решения, от които всички граждани трябва да имат полза от гледна точка на социалния аспект и селското стопанство, пенсиите и заплатите. Когато всички основни политически въпроси на нашата страна вече са решени, трябва да повишим икономическия стандарт, каза Заев. \r\nКато причина за тази промяна Заев каза, че след като всички основни политически въпроси са решени, остава задължение за правителството да повиши икономическия стандарт и основната задача е да се увеличат заплатите, пенсиите и капиталовите инвестиции за по-пряко и чувствително благосъстояние за всички граждани. \r\n„Основната задача е повишаването на заплатите, не само в областта на здравеопазването. Възнагражденията на много служители и на цялата публична администрация ще се увеличат от септември. Искаме да направим голям скок в общото увеличение на заплатите. Тук ще предприемем определени стъпки, които определено трябва да гарантират по-добро и по-високо ниво на общите нетни заплати, които се вземат в Република Северна Македония ”, каза Заев. \r\nВ допълнение към тази промяна, има и смяна в Министерството на земеделието, където Траян Димковски ще седне на освободеното министерско кресло, което преди това бе заето от Люпчо Николовски. Николовски става генерален секретар на управляващата партия. \r\nБившият министър на околната среда Садула Дураку е прехвърлен в новото Министерство на политическата система и междуобщностните отношения. Насер Нуредини ще заеме неговото място. Нуредини е инвестиционен банкер и финансов консултант за банкиране в Лондон и Виена. \r\nНов министър на културата ще бъде Хисни Исмаили, професор в Медицинския факултет на университета в Тетово. Асаф Адеми подаде оставка от това министерство през април по здравословни причини и след съгласуване с лидера на партия „Алтернатива“ Африм Гаши, от която идва и новият министър. \r\nПостът на министър на местното самоуправление на мястото на Сухеил Фазлиу ще заеме лидерът на Либерално-демократическата партия (ЛДП), който е депутат от управляващото мнозинство. \r\nСтава ясно, че тази промяна не е съгласувана с лидера на Демократическата партия на албанците Весел Мемеди, който изразява недоволство от промяната. \r\nЗаместник министър-председателят за изпълнение на рамковото споразумение Хазби Лика и министърът без портфейл, отговарящи за регулирането за подобряване на инвестиционния климат Зоран Шапурич, ще бъдат освободени. \r\n\"Предложението ще бъде внесено в парламента днес (в неделя-бел.ред.) и аз считам, че следващата седмица то ще бъде включено в дневния ред\", каза Заев. \r\nСлед реконструкцията на правителството министър-председателят обяви, че ще последват промени във втория и третия ешелон, които трябва да включват директори и членове на управителни и надзорни съвети в публичните предприятия.  Юлиян Марков", "date": "2019.06.23", "title": "РСЕ (Македония): „Метлата“ донесе пет нови министри"}
{"url": "http://www.focus-news.net/news/2019/06/23/2673073/vzglyad-sdelkata-na-veka-za-blizkiya-iztok-shte-pozlati-samo-tramp.html", "text": "Съединените щати представиха план за разрешаване на конфликта между Израел и Палестина на стойност 50 млрд. долара. Освен това най-богатите страни от Персийския залив, Северна Африка и Запада трябва да спонсорират „голямата сделка“. Палестина обаче отново отхвърли идеята на Вашингтон за помирение, поставяйки двегодишния труд на Белия дом на ръба на провала, пише руският вестни  “Взгляд“ . \r\nБелият дом публикува в събота икономическата част от плана за разрешаване на палестино-израелския конфликт, който медиите наричат \"сделката на века\". Според документа, в продължение на 10 години на Палестина, Египет, Йордания и Ливан се предлага да отпуснат 50 млрд. долара. \r\nМалко над половината от тези средства трябва да получи палестинската държава, а останалите пари ще бъдат разпределени между съседните страни. Също така се предвижда изпълнението на повече от 100 проекта в инфраструктурата, промишлеността, медицината и образованието в Палестина. \r\nОсвен това документът се отнася до изграждането на модерна туристическа инфраструктура и транспортна мрежа през Западния бряг, Ивицата Газа и територията на Израел. Документът също така разглежда разширяването на египетското пристанище близо до Суецкия канал, което ще спомогне за стимулиране на търговията в региона. \r\nСпоред авторите изпълнението на плана ще създаде 1 милион работни места, ще повиши палестинския БВП, ще намали безработицата, ще намали наполовина нивата на бедност и ще предостави възможност на палестинския народ да изгради проспериращо общество. \r\nФинансирането на проекта за няколко милиарда долара е за страните от Персийския залив, Запада и частния сектор. Нещо повече, за финансовото управление Вашингтон предлага да се създаде многонационална банка за развитие - „главен фонд“, която ще бъде наблюдавана от назначен управителен съвет. \r\nЩо се отнася до политическата част от плана, те обещават да го публикуват в Белия дом в близко бъдеще, тъй като \"икономическият план няма да работи, без да се решават политически въпроси\". \r\nИзданието обръща внимание, че публикуването на икономическата част на плана предвижда две важни събития за региона на Близкия изток. \r\nПървото събитие е предстоящата среща в Ерусалим на съветниците по националната сигурност на Руската федерация, САЩ и Израел, която ще се проведе на 24-25 юни. Вторият е Международният форум на Палестина, организиран от Съединените щати, „Мир за просперитет“, който ще се проведе в Бахрейн от 25 до 26 юни. Именно там старшият съветник на президента на САЩ Джаред Къшнър трябва официално да представи плана на Белия дом, който се работи в продължение на две години. \r\nПалестинският президент Махмуд Абас обаче вече критикува самата „сделка на века“ и отказа да изпрати делегация на конференция в Бахрейн. \"Докато няма политическо решение, няма да обсъждаме икономическата страна на въпроса\", каза Абас. Тази позиция беше подкрепена дори от опонентите му. \r\nРусия също е скептична по отношение на \"сделката на века\", както руският външен министър Сергей Лавров и заместник-министърът на външните работи Михаил Богданов заявиха по-рано. Според руската страна, за да се реши палестино-израелският конфликт, първо трябва да се постигне уреждане на разногласия между политическите сили, противопоставящи в самата Палестина, върху което Москва работи отдавна. \r\nИзданието припомня, че ръководителят на Държавния департамент Майк Помпео също се съмнява в изпълнението на „сделката на века“. \r\nВъв връзка с това възниква въпросът: защо Доналд Тръмп и Джаред Къшнър толкова агресивно насърчават плана си за разрешаване на палестино-израелския конфликт в ситуация, в която поне една от страните силно се противопоставя на този план? \r\n„Логиката на действията на Тръмп и Къшнър е разбираема. Те са много заинтересовани от разрешаването на палестинския въпрос, който е основната пречка за сближаването на американските съюзници, каза Фьодор Лукянов, председател на Съвета по външна и отбранителна политика, пред  вестник „Взгляд“. \r\n Според него, администрацията на Тръмп иска да разчита на надеждни съюзници в лицето на Израел, Саудитска Арабия и основните арабски страни от Северна Африка и страните от Персийския залив, които традиционно са партньори на Вашингтон. \r\n\"Всички разбират, че палестинският въпрос, от една страна, е неразрешим, но от друга страна, той въвежда раздори и не позволява на арабските монархии да започнат открито сближаване с Израел, тъй като това няма да бъде разбрано от арабите\", обясни източникът. \r\n„Логично е, че Тръмп би искал да премахне палестинския въпрос и след това пред него ще се отворят други перспективи за политиката в Близкия изток. По-специално, той ще има възможност да създаде мощна и формализирана антииранска ос. \"- смята Лукянов. \r\n\"Друго нещо е, че като бизнесмени Тръмп и Къшнър смятат, че този проблем се решава предимно чрез парична инфузия и смятат, че е възможно да се купи лоялността на палестинците с големи пари и с парите на арабските монархии\", каза експертът. \r\n„Но мисля, че тази сделка, в буквалния смисъл на думата „сделка“, няма да се осъществи. Палестинците, разбира се, също са уморени да живеят в непризната държава. Но да ги купуват и продават за пари, когато става думи за святи места и Източен Йерусалим, когато такива чувства се докосват - парите определено не работят ”, заключи Лукянов. \r\nБившият съветник на израелския министър на вътрешната сигурност, бивш израелски консул в Москва Алекс Векслер, също смята, че планът на Тръмп и Къшнър е фиаско. \r\n“Днес в Израел пристигна помощник на президента на САЩ за национална сигурност Джон Болтън, а утре пристига руският секретар на Съвета за сигурност Николай Патрушев, който възнамерява да обсъди редица въпроси за Близкия изток заедно с председателя на Съвета за национална сигурност на Израел Меир Бен-Шабат. Това е уникален случай, когато представители на двете велики сили ще се съберат в Йерусалим и заедно с израелския си колега ще обсъдят въпросите на Сирия, Иран и Палестина ”, каза Векслер пред вестник „Взгляд“. \r\n„Но независимо от всички усилия палестинците отхвърлят плана на Тръмп. Те могат да бъдат разбрани: засега наистина не е ясно от къде ще дойдат 50 милиарда долара, които ще бъдат разпределени и между Египет, Йордания и Ливан ”, обясни източникът. \r\nСпоред него, когато представители на заинтересованите страни ще се съберат в Бахрейн, и може би под натиска на Къшнър, те ще се съгласят да отпуснат необходимите суми, тогава ще бъде възможно да се говори за перспективите за изпълнението на този план, \"но досега тези пари са някъде във въздуха.\" \r\n„Що се отнася до позицията на Русия, Лавров и Богданов многократно са заявявали, че не може да има план за уреждане на отношенията между Палестина и Израел, докато не се осъществи помирението между различни палестински групировки. Но проблемът е, че те могат да се помирят само с помощта на голяма военна сила. Защото омразата на някои групировки към другите е такава, че те мразят Израел по-малко, отколкото едни-други”, заключи Векслер. \r\nЕвгений Сатановски, председател на Института за Близкия изток, също смята, че \"сделката на века\" няма да се осъществи, но не заради това, че не е печеливша за палестинското ръководство. \r\n„Няма перспективи за изпълнението на каквито и да било планове за разрешаване на палестино-израелския конфликт. На първо място, самите палестинци не се интересуват от това,“ каза Сатановски пред вестника.  Юлиян Марков", "date": "2019.06.23", "title": "„Взгляд“: „Сделката на века“ за Близкия Изток ще позлати само Тръмп"}
{"url": "http://www.focus-news.net/news/2019/06/23/2673075/pazardzhik-intenziven-e-trafikat-glavnite-patishta-v-oblastta.html", "text": "Интензивен е трафикът главните пътища в област Пазарджик, предаде репортер на  Радио „Фокус“ – Пазарджик . На изхода на областния град в посока Пловдив има полицейски патрул. По главния път Пазарджик - Белово полицейски патрул е разположен в района на ханче Септември. Много от автомобилите се отклоняват към дефилето Варвара - Велинград. На входа на дефилето е разположен друг полицейски патрул. Следи се за спазване ограниченията на скоростта. \r\nВаня НИКОЛОВА", "date": "2019.06.23", "title": "Пазарджик: Интензивен е трафикът главните пътища в областта"}
{"url": "http://www.focus-news.net/news/2019/06/23/2673074/veliko-tarnovo-dva-sa-golemite-yazovira-na-teritoriyata-na-obshtina-zlataritsa-ediniyat-e-potentsialno-opasen.html", "text": "Два са големите язовира на територията на община Златарица. Това каза за  Радио „Фокус“ – Велико Търново  кметът Пенчо Чанев. Той посочи, че те са с големина около 100- 120 дка. Единият от тях е потенциално опасен. Той се намира над самия град и при едно евентуално скъсване на дига, може да покачи водното поречие и да причини поражение на намиращата се в близост подстанция. По думите на кмета реката може да поеме водата от язовира дори при внезапно скъсване на стена. Другите водни басейни са с размери от 10-15 дка. Повечето то тях се намират около стопанските дворове и на времето са се използвали за водопой на животните и за напояване. „Някой от тях нямат кранове. Източват се с едни приспособления, чрез тръби. Най-малкият язовир на територията на общината е с площ 5 дка, а най-големият е с площ 120 дка“, посочи Пенчо Чанев. Той отбеляза, че те са общинска собственост. \r\nНадежда КРЪСТЕВА", "date": "2019.06.23", "title": "Велико Търново: Два са големите язовира на територията на община Златарица, единият е потенциално опасен"}
{"url": "http://www.focus-news.net/news/2019/06/23/2673076/veliko-tarnovo-poradi-remont-na-asfaltovata-nastilka-dvizhenieto-po-pat-polikraishte-gorna-oryahovitsa-se-osashtestvyava-v-ednata-lenta.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Времето е слънчево. Пътните настилки са сухи. Температурата е 33 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 31 август. Обходният маршрут е Чешма-Сливовица-Горско Ново село-Джулюница-Кесарево. \r\nПът Лозен – Полски Тръмбеш е ограничен за движение на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nПоради ремонт на асфалтовата настилка движението по път Поликраище – Горна Оряховица се осъществява в едната лента. Трафикът ще се регулира с пътни знаци и регулировчици до 30 септември. \r\nДвижението по път Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. \r\nДвижението в участък от път Павликени – Самоводене се осъществява в едната лента с последователно пропускане поради извършване на превантивен ремонт. Движението ще се регулира със светофарна уредба, пътни знаци и регулировчици, до 27 юли. \r\nНадежда КРЪСТЕВА", "date": "2019.06.23", "title": "Велико Търново: Поради ремонт на асфалтовата настилка движението по път Поликраище – Горна Оряховица се осъществява в едната лента"}
{"url": "http://www.focus-news.net/news/2019/06/23/2673078/blagoevgrad-intenziven-e-trafikat-po-glaven-pat-e-79-i-vtoroklasen-pat-19-simitli-gotse-delchev.html", "text": "Интензивен е трафикът по главен път Е-79 и второкласен път 19 Симитли - Гоце Делчев. Това съобщи за  Радио „Фокус“ - Пирин  дежурният служител в Областно пътно управление - Благоевград. Няма въведени ограничения за движение и ремонтни дейности по пътищата, които са част от републиканската пътна мрежа. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.06.23", "title": "Благоевград: Интензивен е трафикът по главен път Е-79 и второкласен път 19 Симитли-Гоце Делчев"}
{"url": "http://www.focus-news.net/news/2019/06/23/2673069/maykal-pens-ne-sme-ubedeni-che-svalyaneto-na-drona-e-bilo-razresheno-ot-na-visokite-niva.html", "text": "Вицепрезидентът Майк Пенс заяви в неделя, че САЩ все още се съмняват дали свалянето на на безпилотния летателен апарат на САЩ е било разрешено от ръководството на Иран, цитира думите на американския вицепрезидент американският вестник  The Hill . \r\n\"Президентът ... се съмнява дали свалянето на нашия безпилотен самолет е било разрешено на най-високите нива\", каза Пенс. \"Не сме убедени, че е получено разрешение от най-високо ниво.\" \r\nСпоред съобщенията президентът Тръмп е отменил удара по Иран в последните минути миналата седмица и обяви, че е решил, че ще бъде несъразмерно, като е разбрал, че това вероятно ще струва 150 живота. \r\n\"Той е президент, който винаги ще има предвид човешкият живот\", каза Пенс в неделя. \"Президентът разгледа потенциалната загуба на човешки живот и заключи, че не е пропорционално.\" \r\nСлед информациите, че Тръмп е бил информиран за оценките на възможните жертви далеч по-рано в процеса, Пенс каза, че Тръмп „е получил оценки за възможните жертви и цяла гама от информация“, но че „в края на процеса имаше по-конкретни прогнози и той заключи, че това не е пропорционален отговор. \" \r\nПенс отхвърли информацията, че се е присъединил към държавния секретар Майк Помпео и съветника по националната сигурност Джон Болтън в подкрепа на ударите, като каза, че „целият екип за национална сигурност около президента е осигурил най-широк спектър от възможности“. \r\nВицепрезидентът повтори забележките на Тръмп, направени в интервю, според които САЩ биха желали да се срещнат с ирански служители без предварителни условия, но че „няма да позволим на Иран да се сдобие с ядрено оръжие“.  Юлиян Марков", "date": "2019.06.23", "title": "Майкъл Пенс: Не сме убедени, че свалянето на дрона е било разрешено от на-високите нива"}
{"url": "http://www.focus-news.net/news/2019/06/23/2673080/sofiya-knigata-ozhiveliyat-podvig-kaymakchalan-i-evropeyskata-voyna-prez-pogleda-na-potomtsite-beshe-predstavena-v-sayuza-na-arhitektite.html", "text": "Книгата „Оживелият подвиг. Каймакчалан и Европейската война през погледа на потомците“ беше представена в Съюза на архитектите, предаде репортер на  Агенция „Фокус“ .  Един от съставителите на книгата Василен Васевски разказа, че по проекта за книгата са работили 12 души повече от една година.  „Оживелият подвиг. Каймакчалан и Европейската война през погледа на потомците“  е издадена в България през 2018 година и представлява сборник с 12 есета на хора, които са посетили връх Каймакчалан.  „Идеята на сборника е да възкреси паметта за това място и саможертвата на българските герои, паднали в битката при Каймакчалан, която се е състояла през септември 1916 година“, каза още Василен Васевски. Издателят Владимир Андронов разказа, че в началото в издателството са били скептични. „Когато изчетох последната страница бях много приятно изненадан. Тя за мен запълва един малък недостатък, който имаме като народ, че няма много хора, които съхраняват своята родова памет“, обясни той.  \r\nТеодора ПАТРОНОВА", "date": "2019.06.23", "title": "София: Книгата „Оживелият подвиг. Каймакчалан и Европейската война през погледа на потомците“ беше представена в Съюза на архитектите"}
{"url": "http://www.focus-news.net/news/2019/06/23/2673079/sport-lyuis-hamiltan-specheli-gran-pri-na-frantsiya.html", "text": "Формула 1:  Люис Хамилтън спечели Гран При на Франция, втори е съотборникът му от Мерцедес Валтери Ботас, следван от Льоклер с Ферари, Верстапен с Ред Бул и Себастиян Фетел с Ферари. Хамилтън оглавява еднолично временното класиране, следван от Ботас, Фетел, Верстапен, Льоклер и Гасли. При конструкторите води Мерцедес пред Ферари и Ред Бул.", "date": "2019.06.23", "title": "Спорт: Люис Хамилтън спечели Гран При на Франция"}
{"url": "http://www.focus-news.net/news/2019/06/23/2673081/pregled-na-mezhdunarodnite-novini-do-18-chasa-agentsiya-fokus.html", "text": "Американският президент Доналд Тръмп очаква с нетърпение да се срещне с руския лидер Владимир Путин на срещата на високо равнище на Г-20 в Япония. Това съобщи съветникът на президента на САЩ за националната сигурност Джон Болтън в неделя на среща с израелския премиер Бенямин Нетаняху в Йерусалим, цитиран от  TACC . \r\n„Президентът Тръмп с нетърпение очаква да се срещне с президента Путин на предстоящата среща на върха на Г-20 в Осака, Япония“, каза Болтън, чийто видеоклип беше разпространен от канцеларията на правителството на еврейската държава. \r\nСъветникът на президента на Съединените щати пристигна вчера в Йерусалим, за да участва в тристранна среща със секретаря на Съвета за сигурност на Русия Николай Патрушев и ръководителя на израелския Съвет за национална сигурност Меир Бен-Шабат на 24 и 25 юни. \r\n\"Пристигнах тук за предварително планирана тристранна среща на съветниците по националната сигурност на Израел, Русия и САЩ. Сегашното развитие в региона прави още по-своевременен нашият разговор\", каза Болтън. \"Надявам се, че ще можем да поставим основите за преговори в Ерусалим през следващите няколко дни\", добави той. \r\n\"Силните отношения на премиера Нетаняху с двамата президенти - Путин и Тръмп ... - увеличават шансовете за успех и по-голямо съгласуване по отношение на политиките на тези три големи страни по критични въпроси на сигурността\", заяви съветникът на Белия дом. \r\nСрещата на върха на лидерите на Г-20 ще се проведе в Осака (Япония) от 28 до 29 юни. Американският президент Доналд Тръмп в интервю за Fox News, което бе излъчено на 19 юни, каза, че ще се срещне в кулоарите на срещата с руския президент Владимир Путин и президента на Китай Си Дзинпин. \r\n*** Премиерът Зоран Заев обяви днес от Валандово, че в предложение, което ще представи на Събранието за нови членове на правителството, той  ще стане и финансов министър на мястото на Драган Тевдовски, пише македонският  “Фокус“ . \r\n„Задълженията на министъра на финансите, заедно с премиерската позиция, ще изпълнявам за определен период. Взех това решение, защото тази година ще бъде годината за икономиката. Тевдовски ще работи с мен като съветник. Следват смели решения, които ще са от полза за всички граждани - каза Заев. \r\nТой съобщи, че новият министър на земеделието на мястото на Люпчо Николовски ще бъде Траян Димковски и потвърди, че новият министър на екологията ще бъде Насер Нуредини, местната власт ще бъде поверена на Горан Милевски, а политическата система ще бъде отговорност на Садула Дураки. \r\n*** Китаецът Ку Донгю е избран за генерален директор на Организацията по прехрана и земеделие (ФАО) на ООН на 41-ата сесия на Конференцията – върховен орган на ФАО в Рим, прeдава  AFP .  \r\nКу е досегашен заместник-министър на земеделието на Китай и биолог по образование. Той ще наследи на поста бразилеца Жозе Гразиано да Силва, като мандатът му започва на 1 август. \r\nЗа поста се състезаваха Ку Донгю, който получи 108 гласа, следван от Катрин Геслен-Ланил от Франция, която получи 71 гласа и Давит Кирвалидзе от Грузия, събрал 12 гласа. \r\nОсновният проблем на организацията – гладът, за който се смята ,че се дължи на екстремните атмосферни условия, икономически неблагополучия и военни конфликти, особено в Африка и Близкия Изток се е увеличил през последните три години. \r\n*** Туристите от Русия трябва да продължат да идват в Грузия, защото обичат тази страна, а политиците трябва да решават проблемите. Това съобщи в неделя грузинският президент Саломе Зурабишвили в интервю за Euronews, цитирано от  TACC . \r\n\"Туристите трябва да продължат да идват, защото обичат Грузия, а политиците трябва да решават проблемите, които стоят в основата на инцидента. Решаването на този въпрос предполага обединяване на териториите на Грузия и въпреки всичко това не трябва да засяга туристите , населението и мирната среда, която (е налице) в Грузия,\" каза тя. \r\nРуският президент Владимир Путин подписа в петък указ, според който от 8 юли ще бъде наложена временна забрана за пътнически полети с Грузия. Беше препоръчано на туроператорите и туристическите агенти \"по време на забраната да се въздържат от продажба на гражданите на туристически продукт, който предвижда транспорт (включително търговски полети) на граждани от територията на Руската федерация до територията на Грузия\". \r\n*** Избирателните секции затвориха в 17 часа местно време (съвпада с българското) и това сложи край на кметските избори в Истанбул в неделя. Това съобщиха от Върховния избирателен съвет (ВИС) на Турция, цитирани  TACC . \r\nСпоред ВИС жителите на най-голямата турска метрополия са гласували в 39 района на града, в които са били разположени повече от 31 хиляди избирателни кутии. Очаква се, че първите резултати да се обявят скоро, след като ВИС отмени ембаргото върху публикуването на изборните резултати. \r\nГласуването в Истанбул се проведе в неделя от 08:00 до 17:00 часа местно време (съвпада с българското). Според Министерството на вътрешните работи на Турция не са регистрирани съществени нарушения по време на гласуването.", "date": "2019.06.23", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/06/23/2673082/veliko-tarnovo-informatsionna-kampaniya-za-sardechnata-nedostatachnost-shte-se-provede-v-grada.html", "text": "Информационна кампания за сърдечната недостатъчност ще се проведе във Велико Търново, съобщиха от  Института за здравно образование . Кампанията се организира от Дружеството на кардиолозите в България (ДКБ) в 13 града в страната, а старопрестолният град е един от тях. Хората от рисковите групи да бъдат обучавани и информирани за основните симптоми и за начините на контрол на заболяването. По данни на НЗОК към 1 януари тази година броят на диспансеризираните с това заболяване в страната са 153 348 души, 89,31% от тях са на възраст над 60 г. Разпределението жени – мъже е 54% на 46%. В Област Велико Търново болните са 6926 души, отново предимно възрастни хора. През 2018 годин. 2869 души са лекувани в болници в Област Велико Търново по повод на заболяването. 1 338 000 лева  е струвало тяхното болнично лечение. \r\nЗа да бъдат запознати с рисковите фактори, симптомите и лечението на сърдечната недостатъчност, пенсионерските клубове във Велико Търново ще получат информационни материали за заболяването, които да разпространят сред своите членове. Самонаблюдението и обучението на пациентите и техните близки са съществена част в лечението на това заболяване. Всяка организация на възрастни хора може да заяви материали и на единния номер на кампанията: 070010126 (на цена на градски разговор) всеки делничен ден от 10.00 до 16.00 часа \r\n70% от българите погрешно считат, че водеща причина за смъртност у нас са онкологичните заболявания. Едва 30% са наясно, че това са сърдечно-съдовите заболявания. Липсва познаване на основните сърдечно-съдови заболявания и симптомите, свързани с тях. Това показват данни от национално представително проучване, представено от Дружеството на кардиолозите в България (ДКБ) през май тази година. \r\nПроучването е проведено с цел изучаване на обществените нагласи и познаването на сърдечно-съдовите заболявания и в частност на заболяването „сърдечна недостатъчност“. Тя е най-честият повод българите над 65 години да влизат в болница. Смъртността от сърдечна недостатъчност се увеличава за разлика от други сърдечно-съдови заболявания. \r\n„Сърдечната недостатъчност успешно може да бъде превантирана. Най-доброто лечение е профилактиката на рисковите фактори и това е една от главните цели на дружеството и на цялата кардиологична общност. Трябва да обучаваме, говорим, образоваме хората, кои са най-обикновените симптоми, трябва ли да отида на специалист, как да се предпазя. Болните със сърдечна недостатъчност могат да бъдат адекватно лекувани, да изпълняват своите професионални и семейни задължения и това е много важно в държава с демографска криза и отрицателен естествен прираст“, посочи д-р Петьо Аврамчев, водещ специалист-кардиолог с опит в диагностиката и лечението на сърдечната недостатъчност. \r\nСърдечната недостатъчност е сериозно заболяване, при което сърцето не успява да изпомпва кръвта в тялото така, както трябва. В резултат на това не може да се достави достатъчно кислород и храна на тялото, за да работи то нормално. Това кара пациентите да се чувстват уморени и дори – изтощени. Организмът не може да елиминира добре остатъчни продукти от метаболизма – това води до отлагане на течност в белия дроб, както и в друга част на тялото – краката и коремната област. Възможно е сърдечна недостатъчност да се развие след друго сърдечно заболяване, например инфаркт или високо кръвно налягане. \r\nВ България от сърдечна недостатъчност годишно умират около 20 000 души. Смъртността от сърдечна недостатъчност се е увеличила два пъти, докато при други сърдечно-съдови заболявания като исхемична болест на сърцето, остър инфаркт на миокарда и други тя намалява. \r\nСърдечната недостатъчност е най-честата причина българите над 65-годишна възраст да влизат в болница. Статистиката отчита 120 000 хоспитализации годишно само за тази диагноза. Пациентите страдат от задух, умора, кашлица, отоци. Болестта е бреме и за близките им, защото налага много грижи и чести придружавания в болница заради хоспитализациите. Пациентите с тази диагноза често страдат от депресии. Причините за това са свързани с тревогите от ежедневния дискомфорт, болничния престой, натоварените близки.", "date": "2019.06.23", "title": "Велико Търново: Информационна кампания за сърдечната недостатъчност ще се проведе в града"}
{"url": "http://www.focus-news.net/news/2019/06/23/2673083/gd-granichna-politsiya-intenziven-e-trafikat-za-tovarni-avtomobili-na-izhod-ot-stranata-na-gkpp-kulata-i-gkpp-dunav-most-vidin.html", "text": "Интензивен е трафикът за товарни автомобили на изход от страната на ГКПП „Кулата“ и ГКПП „Дунав мост – Видин“. Това съобщиха от  ГД „Гранична полиция“ . Данните са към 18.00 ч. На границата със Сърбия, Македония и Гърция движението се извършва нормално на всички гранични контролно-пропускателни пунктове. \r\nПрез почивните дни се очаква засилен трафик през ГКПП „Маказа“. Препоръчва се на пътуващите да използват и останалите ГКПП на българо-гръцка граница.", "date": "2019.06.23", "title": "ГД „Гранична полиция“: Интензивен е трафикът за товарни автомобили на изход от страната на ГКПП „Кулата“ и ГКПП „Дунав мост – Видин“"}
{"url": "http://www.focus-news.net/news/2019/06/23/2673084/api-vazstanoveno-e-dvizhenieto-po-patya-v-uchastaka-kozarevo-mogila.html", "text": "Възстановено е движението по път I-7 в участъка Козарево - Могила от км 260 до км 255. Това съобщиха от  Агенция „Пътна инфраструктура“ .", "date": "2019.06.23", "title": "АПИ: Възстановено е движението по пътя в участъка Козарево - Могила"}
{"url": "http://www.focus-news.net/news/2019/06/23/2673085/predstoyashti-mezhdunarodni-sabitiya-za-24-yuni-agentsiya-fokus.html", "text": "***  Визита на Майкъл Помпео \r\n***  Повдигане на обвинения на първия сериен убиец в Кипър \r\n***  Среща на френския и руския премиер \r\n***  41 сесия на Съвета на ООН за правата на човека \r\n***  Средиземноморска среща с участието на Еманюел Макрон \r\n***  Визита на външния министър на Египет \r\n***  Прочитане на обвинителния акт за корупция на бившия аржентински президент Кристина Кирхнер", "date": "2019.06.23", "title": "Предстоящи международни събития за  24 юни (Агенция \"Фокус\")"}
{"url": "http://www.focus-news.net/news/2019/06/23/2673086/montana-vremenno-dvizhenieto-po-patya-vidin-montana-v-rayona-na-s-dolna-verenitsa-e-ogranicheno-v-dvete-posoki-poradi-ptp.html", "text": "Временно движението по път I-1 Видин - Монтана в района на с. Долна Вереница е ограничено в двете посоки поради ПТП. Това съобщиха от  Агенция „Пътна инфраструктура“ . Обходният маршрут е Монтана - с. Долна Вереница - път I-1 - Видин и обратно. Трафикът се регулира от Пътна полиция.", "date": "2019.06.23", "title": "Монтана: Временно движението по пътя Видин - Монтана в района на с. Долна Вереница е ограничено в двете посоки поради ПТП"}
{"url": "http://www.focus-news.net/news/2019/06/23/2673087/predstoyashti-sabitiya-v-stranata-za-24-yuni-agentsiya-fokus.html", "text": "*** \r\nОт 11.00 часа в зала „София“ на Българския червен кръст (бул. „Джеймс Баучер“ № 76) ученици от цялата страна – победители в Националния ученически конкурс „Посланици на здравето“ –  2018/2019, ще бъдат наградени от министъра на здравеопазването Кирил Ананиев. \r\n*** \r\nОт 12.00 часа в зала „Сцена 17“ на 7 ет. в Министерството на културата ще се проведе информационен ден за желаещите да участват в обявената от ведомството конкурсна сесия по Програма „Българските библиотеки - съвременни центрове за четене и информираност“ 2019 г. \r\n*** \r\nОт 14.00 часа в зала „Сцена 17” на 7 ет. в Министерството на културата ще се проведе информационен ден във връзка с декларациите за собственост, които медиите трябва да подадат по закон. \r\n*** \r\nОт 14.00 часа ще се проведе заседание на Междуведомствената работна група по законодателните промени за разследванията срещу „тримата големи“ в съдебната система. \r\n*** \r\nОт 08.00 часа от Княжево (градинката на посл. спирка на тр. № 5) с туристически поход по маркираната пътека „Aлея на билките” ще бъде отбелязан празникът Еньовден.  Фолклорната програма  ще стартира в 12:30 ч. на естрадата пред  хижа „Момина скала“, където всички посетители на планината ще могат да вземат участие и във възстановката на стари народни обичаи – провиране под арка от 77 и половина билки, „медена питка”, ръсене с „мълчана вода” и др. Ще бъде даден и стартът на конкурса за детска рисунка  „Нарисувай ми билка”. \r\n*** \r\nОт 09.30 часа в София Хотел Балкан ще се проведе конференция „Геополитика на Балканите: зона-фронт или зона-буфер – това ли е изборът?“. \r\n*** \r\nОт 09.30 часа 3 състав на Специализирания наказателен съд ще гледа делото срещу Георги Г., Цено Ф. и Борис Р., обвинени в образуване и ръководене на организирана престъпна група. \r\n*** \r\nОт 10.00 часа 34 състав на Софийския градски съд ще гледа делото срещу срещу Николай Христов, бивш шеф на „Научни изследвания“ (чл.116). \r\n*** \r\nОт 10.00 часа 13 състав на Специализирания наказателен съд ще гледа делото срещу Румен О., Анна Я., Пламен Е., обвинени в безстопанственост в особено големи размери. \r\n*** \r\nОт 10.00 часа 20 състав на Специализирания наказателен съд ще гледа делото срещу Димитър Д., производство по чл. 65 НПК. \r\n*** \r\nОт 11.00 часа в Национален пресклуб БТА Съюзът на военноинвалидите и военнопострадалите ще проведе пресконференция във връзка с 29 години от възстановяването на Съюза и проблемите в Закона за хората с увреждания –дискриминиране на военноинвалидите при финасовото подпомагане – чл. 70, т. 4 и 5. \r\n*** \r\nОт 11.00 часа 14 състав на Специализирания наказателен съд ще гледа делото срещу Петър Д., Милко В. и др., обвинени в образуване и ръководене на организирана престъпна група. \r\n*** \r\nОт 11.00 часа 10 състав на Специализирания наказателен съд ще гледа делото срещу Бенито И., Иван И. и др., обвинени в образуване и ръководене на организирана престъпна група. \r\n*** \r\nОт 12.00 часа 14 състав на Специализирания наказателен съд ще гледа делото срещу Иван Т., Якуб Х. и др., производство по чл. 65 НПК. \r\n*** \r\nОт 13.00 часа 2 състав на Специализирания наказателен съд ще гледа делото срещу Божидар К., Иван Т. и др., обвинени в образуване и ръководене на организирана престъпна група. \r\n*** \r\nОт 13.00 часа в централата на ГС на БСП на ул. „Македония” 33 ще се проведе приемна на Иван Иванов. \r\n*** \r\nОт 13.00 часа 13 състав на Специализирания наказателен съд ще гледа делото срещу Пламен И., Явор А. и др., обвинени в образуване и ръководене на организирана престъпна група. \r\n*** \r\nОт 13.30 часа 7 състав на Специализирания наказателен съд ще гледа делото срещу Александър Т., и Красимир Н., обвинени в участие в ръководството на организирана престъпна група. \r\n*** \r\nОт 13.30 часа 8 състав на Специализирания наказателен съд ще гледа делото срещу Михайло Манчич, Производство по чл. 65 НПК. \r\n*** \r\nОт 16.00 часа в зала „Проф. Марин Дринов“ Българската академия на науките ще отбележи Международната година на периодичната таблица на химичните елементи с валидиране на юбилейна марка и лекция на изтъкнатия български учен в областта на неорганичната химия проф. Христо Баларев. \r\n*** \r\nВ 08.30 часа в Етнографската къща ще бъде поставено началото на обичая „Калиница“. В 9.00 часа ще се състои Празничка литургия в храм „Св. Николай Чудотворец”. В 10.00 часа от храма ще тръгне Литийно шествие на малките калинички до параклиса „Св. Богородица – въведение” и до Градския парк. В 10.30 часа в Градския парк ще започне Празнична програма за калиничките с участието на детски вокални групи и връчване на грамоти на калиничките.  \r\n*** \r\nОт 17.00 часа в Историческия музей в Батак ще бъде представена фотоизложбата „Аз съм Българка!“ на авторския проект на габровския фотограф Радослав Първанов. \r\n*** \r\nОт 19.00 часа в Драматичен театър „Никола Вапцаров“ ще бъде представен спектакълът „Под манастирската лоза“. \r\n*** \r\nОт 13.45 часа в Пункт за базиране Бургас от състава на флотилия бойни и спомагателни кораби ВМС ще се проведе военен ритуал за тържественото изпращане на командира на ВМС контраадмирал Митко Петев. \r\n*** \r\nОт 10.00 часа в Музея по история на медицината ще отвори врати Училище за билки. \r\n*** \r\nОт 11.30 часа в Зала 302 в сградата на Общината Националният алианц за социална отговорност ще връчи на кмета Даниел Панов голямата награда, която организацията присъжда за социална политика. \r\n*** \r\nОт 09.00 часа в Младежки център – Добрич ще се проведе Еко лято 2019. \r\n*** \r\nОт 09.00 часа в Народно читалище „Йордан Йовков - 1870  г.“ ще се състои Летен детски център „Млади възрожденци“. \r\n*** \r\nОт 10.00 часа в Детска градина № 26 ще бъде представен Куклен спектакъл „Косе Босе“ на Държавен куклен театър „Дора Габе“. \r\n*** \r\nОт 10.00 часа в Регионална библиотека „Дора Габе“, Интерактивна зала, ще се състои Летен детски клуб „Играй и учи”. \r\n*** \r\nОт 11.00 часа в Младежки център, фоайе, ще бъде открита изложба „Деца, изкуство и спорт срещу дрогата“. \r\n*** \r\nОт 16.30 часа в Художествената галерия в Добрич ще се проведе пресконференция по повод Дните на руската култура в града. \r\n*** \r\nОт 17.00 часа в Художествена галерия и пл. „Свобода“ ще се състоят Дни на руската култура в Добрич – 2019. \r\n*** \r\nОт 09.30 часа от ОДК ще започне поход за посрещане на народния празник Еньовден в местността Иглика, Осоговската планина. \r\n*** \r\nОт 11.00 часа в местността Студен кладенец на Осоговска планина ще започне празникът „Еньовден в Осоговската планина”- Шести събор на билките и здравето. \r\n*** \r\nОт 10.00 часа в кв. „Изток” ще се проведе 8-мият Регионален фестивал на любителското творчество на възрастните хора от Югозападна България. \r\n*** \r\nОт 10.00 часа от кметство „Изток“ до Двореца на културата ще се проведе велопоход.  \r\n*** \r\nОт 10.00 часа пред Двореца на културата, ще бъдат направени спортни демонстрации, в които ще се включат клубът по художествена гимнастика „Виктория“, мажоретният състав на Шесто училище, ще има и танци по зумба от групата на „Майсторите на танца“. \r\n*** \r\nОт 11.30 часа на пл. „Кракра“ ще се проведе турнир по баскетбол 3 х 3. \r\n*** \r\nОт 15.30 часа в Клуб „Миньор“ ще се проведе „Атлас – новото познание за познатите страни“. \r\n*** \r\nОт 17.30 часа на тревната площ под Обединения детски комплекс ще бъдат направени демонстрации на Спортен клуб по мотокрос „M6 Racing Team“. \r\n*** \r\nОт 18.00 часа голямо фоайе, ЦПЛР-ОДК Перник, ще се състои годишен концерт \r\nХор „Родна песен”. \r\n*** \r\nОт 11.00 часа в атриума на Областна администрация Областният управител Мирослав Петров ще връчи наградите на отличените в Националния конкурс за детска рисунка „С очите си видях бедата“. \r\n*** \r\nОт 19.00 часа в Драматично- куклен театър ,,Иван Радоев\" ще се играе постановката ,,Един мъж и една жена\" от Валентин Красногоров. \r\n*** \r\nОт 17.00 часа в Регионалния етнографски музей в Пловдив на ул. „Д-р Стоян Чомаков” 2 ще се проведе Седмицата на традиционните занаяти. \r\n*** \r\nОт 09.30 часа в офиса на ПП ГЕРБ приемна за граждани ще проведат Христо Котов и Керанка Стамова. \r\n*** \r\nОт 09.00 часа в храм „Св. великомъченица Неделя“ архимандрит Висарион ще възглави празнична света божествена Литургия по повод Рождество на св. Йоан Предтеча и Кръстител Господен (Еньовден). От 11.00 часа Негово Високопреподобие е поканен  да отслужи празничния водосвет в параклиса „Св. Иван“ в Долно Райково. \r\n*** \r\nОт 10.00 часа в Детски отдел на библиотека „Родина“, ул. „Българско опълчение“ 69, ще се състои Лятна детска академия. \r\n*** \r\nОт 16.00 часа в тийнзона на Регионална Библиотека „Захарий Княжески“ ще се проведе „Да  съхраним природата!” – занимания с тийнейджъри: прожекция на документални филми, изработване на къщички и хранилки за птици, настолни игри, съвместно със СНЦ „Зелени Балкани”. \r\n*** \r\nОт 18.00 часа Регионална Библиотека „Захарий Княжески“ ще се проведе Концерт на Вокална студия „КАРА“. \r\n*** \r\nОт 19.00 часа в Драматичен театър ще бъде представен спектакълът „Прелестите на изневярата“ от Валентин Красногоров. \r\n*** \r\nОт 16.30 часа на сцената до градския шадраван ще се състои  програма за отбелязването на Еньовден. Младежката група към Народно читалище „Развитие–1904“ – квартал Въбел ще пресъздаде обичая „припяване на паламарки“.   \r\n*** \r\nОт 14.00 часа във фоайето на Областна администрация Хасково ще бъде открита изложба с колажи на младежи на тема: „Живеем в един дом - Европа“. \r\n*** \r\nОт 05.00 часа на поляната, до информационния център на паметник „1300 години България“, ПП „Шуменско плато“ организира фестивал „Зелени слънца“ за посрещане изгрева на Еньовден. \r\n*** \r\nОт 09.30 часа в градската градина, Община Шумен и НЧ „Боян Пенев“ организират Фестивал „Еньовска магия“. \r\n*** \r\nОт 10.30 часа във Възрожденския комплекс ЦПЛР-ОДК Шумен организира забавления за децата по случай 24 юни – Еньовден. \r\n*** \r\nОт 10.30 часа в зала 203 на общината ще заседава ПК „Икономическа политика, общинска собственост и контрол по сделките с общинско имущество”. \r\n*** \r\nОт 14.00 часа в зала 203 на общината ще се проведе приемен ден на кмета на община Шумен.  \r\n*** \r\nОт 16.00 часа в зала 304 на общината ще заседава ПК „Бюджет и финанси”.", "date": "2019.06.23", "title": "Предстоящи събития в страната за 24 юни (Агенция „Фокус“)"}
{"url": "http://www.focus-news.net/news/2019/06/23/2673088/varna-395-inspektsii-sa-izvarshili-zdravnite-inspektori-na-teritoriyata-za-oblastta-za-perioda-ot-14-do-20-yuni.html", "text": "395 инспекции са извършили здравните инспектори на територията за областта за периода от 14 до 20 юни. Това съобщиха за  Радио „Фокус“ – Варна  от Регионалната здравна инспекция (РЗИ) – Варна. При извършените 33 проверки във връзка със спазване на забраната на тютюнопушенето в закрити обществени места, включително обществения транспорт, закритите работни помещения и на някои открити обществени места, не са констатирани нарушения. Издадени са пет предписания за хигиенни и противоепидемични мерки на обекти с обществено предназначение. Извършени са и 4 проверки в кухненски блокове на детски заведения, като отново не са констатирани нарушения. \r\nБояна АТАНАСОВА", "date": "2019.06.23", "title": "Варна: 395 инспекции са извършили здравните инспектори на територията за областта за периода от 14 до 20 юни"}
{"url": "http://www.focus-news.net/news/2019/06/23/2673077/tass-priklyuchiha-izborite-za-kmet-na-istanbul.html", "text": "Избирателните секции затвориха в 17 часа местно време (съвпада с българското) и това сложи край на кметските избори в Истанбул в неделя. Това съобщиха от Върховния избирателен съвет (ВИС) на Турция, цитирани  TACC . \r\nСпоред ВИС жителите на най-голямата турска метрополия са гласували в 39 района на града, в които са били разположени повече от 31 хиляди избирателни кутии. Очаква се първите резултати да се обявят скоро, след като ВИС отмени ембаргото върху публикуването на изборните резултати. \r\nГласуването в Истанбул се проведе в неделя от 08:00 до 17:00 часа местно време (съвпада с българското). Според Министерството на вътрешните работи на Турция не са регистрирани съществени нарушения по време на гласуването.  Юлиян Марков", "date": "2019.06.23", "title": "ТАСС: Приключиха изборите за кмет на Истанбул"}
{"url": "http://www.focus-news.net/news/2019/06/23/2673090/nimh-utre-v-po-golyamata-chast-ot-stranata-shte-ima-kratkotrayni-valezhi-i-gramotevichni-buri-povishena-e-veroyatnostta-za-gradushki.html", "text": "През следващото денонощие въздушната маса над страната ще е неустойчива. Ще се развива купеста и купесто-дъждовна облачност. През нощта в Западна и Централна България, а утре в по-голямата част от страната ще има краткотрайни валежи и гръмотевични бури. На места в Западна и Централна България явленията ще са интензивни, повишава се и вероятността за градушки. В Източна България ще духа до умерен североизточен вятър. Температурите временно ще се понижат и преобладаващите максимални ще бъдат между 26°-31°. Това съобщи за  Агенция „Фокус”  дежурният синоптик Анна Дякова от  Националния институт по метеорология и хидрология (НИМХ) . \r\nПо Черноморието ще бъде предимно слънчево с временни увеличения на облачността. На места в северните райони след обяд ще превали. Ще духа слаб североизточен вятър. Максимални температури 29°-32°. Температурата на морската вода е 25-27°. Вълнението на морето ще бъде 1-2 бала. \r\nНад планините ще се развива купесто-дъждовна облачност, ще има валежи, придружени с гръмотевици. Ще духа слаб до умерен вятър от източната четвърт. Максимална температура на 1200 метра около 22°, на 2000 метра – около 15°.  Атмосферното налягане слабо ще се повиши. Ще бъде близко до средното за юни. \r\nИ във вторник ще има краткотрайни валежи и гръмотевични бури, на места ще са интензивни, възможни са и градушки. Вятърът ще е североизточен, в източната половина от страната - до умерен. И в сряда ще има валежи, на повече места в Стара планина и Южна България. На север валежите ще спрат. Дневните температури в по-голямата част от страната ще са между 27° и 32°. В четвъртък ще бъде предимно слънчево, с купеста облачност в следобедните часове, без валежи. Температурите ще се повишат.", "date": "2019.06.23", "title": "НИМХ: Утре в по-голямата част от страната ще има краткотрайни валежи и гръмотевични бури, повишена е вероятността за градушки"}
{"url": "http://www.focus-news.net/news/2019/06/23/2673091/montana-mazh-zagina-pri-katastrofa-mezhdu-lek-i-tovaren-avtomobil-v-rayona-na-s-dolna-verenitsa.html", "text": "Мъж загина при катастрофа между лек и товарен автомобил в района на с. Долна Вереница. Това съобщиха за  Агенция „Фокус“  от  ОДМВР - Монтана . В лекия автомобил са пътували мъж, възрастна жена и три малки деца. Мъжът, който е управлявал автомобила, е починал. На място все още има полиция и пътят е затворен. Работата по случая продължава.", "date": "2019.06.23", "title": "Монтана: Мъж загина при катастрофа между лек и товарен автомобил в района на с. Долна Вереница"}
{"url": "http://www.focus-news.net/news/2019/06/23/2673092/blagoevgrad-6-svobodni-rabotni-mesta-sa-obyaveni-v-uchebni-zavedeniya-v-oblastta.html", "text": "6 свободни работни места са обявени в учебни заведения в областта. Това съобщиха за  Радио „Фокус“-Пирин  от Регионално управление по образованието. Две позиции за хигиенисти са обявени в СУ „Никола Йонков Вапцаров“ в Хаджидимово, както и в Трето основно училище „Христо Ботев“ в Сандански. Учител в детска градина се търси в ДГ „Никола Вапцаров“ в село Дебрен, община Гърмен. Свободно място за пазач невъоръжена охрана е обявено в ПГ „Яне Сандански“ в Сандански. В Спортното училище в Сандански са обявени 2 работни места – за библиотекар и за учител по ХООС, ФА и ЧП. \r\nНатали СТЕФАНОВА", "date": "2019.06.23", "title": "Благоевград: 6 свободни работни места са обявени в учебни заведения в областта"}
{"url": "http://www.focus-news.net/news/2019/06/23/2673093/sport-felisiano-lopes-specheli-turnira-kuins-klab-v-london.html", "text": "Участващият с „уайлд кард“ ветеран Фелисиано Лопес спечели титлата от турнира на тревни кортове в Куинс Клъб, Лондон. На финала на надпреварата 37-годишният испанец се наложи с 2:1 сета над французина Жил Симон, в отделните части 6:2, 6:7, 7:6 .  \r\nТова е втора титла за Лопес на този турнир. Той е шампион в Куинс и през 2017 г. Освен това испанецът игра на финал и през 2014 г., когато отстъпи в спора за трофея пред Григор Димитров.  По-късно тази вечер Лопес отново ще излезе на централния корт, където заедно с Анди Мъри ще се опитат да спечелят надпреварата на двойки. Лопес стана първият тенисист с „уайлд кард“, който печели в Куинс след Пийт Сампрас  през 1999 година.", "date": "2019.06.23", "title": "Спорт: Фелисиано Лопес спечели турнира „Куинс клъб“ в Лондон"}
{"url": "http://www.focus-news.net/news/2019/06/23/2673097/sport-rodzhar-federer-specheli-deseta-titla-v-hale.html", "text": "Тенис: Роджър Федерер спечели за рекорден 10-ти път титлата от турнира на тревни кортове в Хале, Германия. На финала швейцарецът се наложи със 7:6, 6:1 над Давид Гофен в двубой, който продължи час и 23 минути. Това е трета титла за Федерер през годината. По-рано той спечели турнирите в Дубай и Маями. Общо в кариерата на швейцареца това е трофей №102.", "date": "2019.06.23", "title": "Спорт: Роджър Федерер спечели десета титла в Хале"}
{"url": "http://www.focus-news.net/news/2019/06/23/2673096/api-vremenno-dvizhenieto-ot-km-402-do-km-407-na-am-hemus-v-posoka-sofiya-e-ogranicheno-poradi-ptp.html", "text": "Временно движението от км 402 до км 407 на АМ „Хемус“ в посока София е ограничено поради ПТП. Това съобщиха от  Агенция „Пътна инфраструктура“ . Обходният маршрут е по път I-2 - Девня - АМ \"Хемус\". Трафикът се регулира от \"Пътна полиция\". \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.06.23", "title": "АПИ: Временно движението от км 402 до км 407 на АМ „Хемус“ в посока София е ограничено поради ПТП"}
{"url": "http://www.focus-news.net/news/2019/06/23/2673095/varna-424-569-dekara-sa-zaseti-s-maslodaen-slanchogled-v-oblastta.html", "text": "424 569 дка са засети с маслодаен слънчоглед в областта. Това съобщи за  Радио „Фокус“ – Варна  Даря Велинова, старши експерт в Главна дирекция „Аграрно развитие” към Областна дирекция „Земеделие”. Тя посочи, че пролетната сеитба е приключила при 166 056 дка засети с царевица, 780 дка ечемик, 105 дка соя и 1750 дка овес. При фуражния грах в областта са засети 2441 дка, а при силажната царевица 5778 дка. „Фасулът е 325 дка – значително понижение от миналата година на площите с този тип насаждения“, отбеляза Даря Велинова. Към бобовите насаждения са прибавени и 2742 дка леща и 123 дка градински грах. От пролетниците има още: картофи – 975 дка, домати – 705 дка, пипер – 97 дка, дини – 190 дка, пъпеши – 102 дка и сорго – 1566 дка. „Рапицата в момента  е във фаза восъчна зрялост до пълна зрялост и вероятно жътвата ще започне от рапица тази година първо заради опасност от отваряне на шушулките и изпадане на семената“, заяви Даря Велинова. По думите й, през почивните дни се очаква да започне кампанията при ечемика в Девня, където вече има подготвени площи за жътва. \r\nБояна АТАНАСОВА", "date": "2019.06.23", "title": "Варна: 424 569 декара са засети с маслодаен слънчоглед в областта"}
{"url": "http://www.focus-news.net/news/2019/06/23/2673098/sofiya-mazurenko-dietolog-prez-lyatoto-tryabva-da-se-vnimava-s-konsumiraneto-na-alkohol-tay-kato-toy-e-kalorien-i-mozhe-se-otrazi-losho-varhu-organizma.html", "text": "Има много митове за количеството вода, което трябва приемаме на ден. Това каза за  Радио „Фокус“ – Бургас  диетологът София Мазуренко. По думите ѝ дневният прием на вода трябва да бъде определен индивидуално за всеки човек и има различни начини за това как да бъде изчислен. „Вода приемаме не само под чиста форма, но и през различните плодове, зеленчуци и други храни, които консумираме. За това, изчислявайки необходимият прием вода на ден, трябва да включим и тази, която приемаме под друга форма – чрез храните. Все пак, през лятото все пак е добре да увеличим приема ѝ. Нашето тяло има достатъчно воден баланс“, посочи още Мазуренко. Тя добави, че съществуват и различни рецепти за това какво да добавим към водата – като лайм, мента или лимон, което да допринесе за благотворния върху тялото ефект. \r\nТя допълни, че през летните дни трябва да се внимава с консумирането на алкохол, тъй като той е калориен и може да даде лошо отражение върху организма. „Може да пиете 2 пъти в седмицата и по-добре това да бъде вино, тъй като то има най-малко калории. Алкохолът  дава отражение върху мозъка, кара го да мисли, че не чувства глад и така през цялото време, изпитваме желание да консумираме повече храна. Бирата също ни кара да нямаме чувство за наситеност“, допълни още диетологът. \r\nМария ПОПЧЕВА", "date": "2019.06.23", "title": "София Мазуренко, диетолог: През лятото трябва да се внимава с консумирането на алкохол, тъй като той е калориен и може се отрази лошо върху организма"}
{"url": "http://www.focus-news.net/news/2019/06/23/2673089/nezavisimaya-gazeta-kolko-e-poletnoto-vreme-ot-grozni-do-tbilisi.html", "text": "Лидерът на Чечения Рамзан Кадиров, коментирайки протестните акции в Грузия, припомни, че разстоянието между Грозни и Тбилиси по права линия е само 200 километра. Тази фраза, предизвика много шум, пише руският вестник  Независимая газета“ . \r\nДжамбулат Умаров, министър на Чеченската република за национална политика и външни отношения, трябваше да се оправдава. Според него Рамзан Ахматович, който говори за разстоянието от Грозни до Тбилиси, не е намеквал за агресия и изпращане на митична десантна сила в Грузия.  \r\nКакто е известно, по-рано грузинският президент Саломе Зурабишвили заяви, че трябва да се постави въпросът за вината на отговорните за ситуацията в страната: \"Когато една съседна държава окупира нашите територии, всеки трябва да бъде особено внимателен.\" Умаров от своя страна каза, че „чеченският лидер няма нищо общо с нищо, освен с това, че всъщност наистина разстоянието от Грозни до Тбилиси е 200 километра. Нито Рамзан Кадиров, нито служителите по сигурността - никой няма да помага на никого и не се планира никой да ходи никъде ”, каза той. \r\nИзданието припомня, че преди около десет години участниците в телевизионно шоу от Воронежското военно авиационно училище (ако греша) се пошегуваха: „Скъпи латвийци, ако имате някакви проблеми, не се страхувайте, ние винаги ще ви окажем помощ. И помнете: полетното време на бомбардировачите Су-24 от Воронеж до Рига е 10 минути. \" \r\nИ тогава всички, дори латвийците, просто се засмяха. И шегата е била оценена. Сега обаче всяка фраза се възприема като намек за агресия. Изглежда политиците са докарали света до такава степен, че в него няма място за хумор. Само агресия. Между другото, 200 км със Су-24 се преодоляват за по-малко от 10 минути. Но това е информация за тези, които изобщо нямат чувство за хумор, пише вестникът.  Юлиян Марков", "date": "2019.06.23", "title": "„Независимая газета“: Колко е полетното време от Грозни до Тбилиси"}
{"url": "http://www.focus-news.net/news/2019/06/23/2673100/blagoevgrad-na-24-yuni-spektakalat-pod-manastirskata-loza-shte-bade-predstaven-v-grada.html", "text": "Спектакълът „Под манастирската лоза“ ще бъде представен в града на 24 юни от 19.00 часа. Това съобщиха за  Радио „Фокус“ – Пирин  от Драматичен театър „Никола Вапцаров“. Представлението се поставя за първи път на сцена, като самостойно театрално произведение. Цикълът от разкази на Елин Пелин е изключително популярен и отделни части от него са били включвани в най-различни спектакли през годините, но никога досега не е поставян на сцена като цялостно произведение. Премиерата на спектакъла закри ТФ „Тара-ра-бумбия” – Територия за млад театър, а невероятната игра на актьорите от трупата на театъра и песните, които изпълняват на живо, очароваха публиката.  Режисьор е Калин Ангелов. \r\nЛивия НИНОВА", "date": "2019.06.23", "title": "Благоевград: На 24 юни спектакълът „Под манастирската лоза“ ще бъде представен в града"}
{"url": "http://www.focus-news.net/news/2019/06/23/2673103/varna-trima-dushi-sa-postradali-pri-katastrofa-na-am-hemus-pri-paten-vazel-povelyanovo.html", "text": "Трима души са пострадали при катастрофа на АМ „Хемус“ при пътен възел \"Повеляново\". Това съобщиха за  Агенция „Фокус“  от  ОДМВР - Варна . Инцидентът е регистриран в 17.50 часа. Лека автомобил „Хонда“ се е ударил в задната част на „Фолксваген“, поради неспазване на дистанция. Пострадалите са непълнолетно момиче, момиче на 19 години и 48-годишна жена. Те са пътували във  „Фолксвагена“. По данни на ОДМВР- Варна пострадалите не са били с тежки травми, но са откарани в болницата за преглед. Работата по случая продължава.", "date": "2019.06.23", "title": "Варна: Трима души са пострадали при катастрофа на АМ „Хемус“ при пътен възел \"Повеляново\""}
{"url": "http://www.focus-news.net/news/2019/06/23/2673102/plovdiv-politsiyata-e-predotvratila-novo-sbivane-mezhdu-dvete-vrazhduvashti-familii-v-selo-rozino-zadarzhani-sa-44-dushi.html", "text": "Полицията е предотвратила разрастването на ново сбиване между двете враждуващи фамилии в село Розино. Това съобщи за  Радио „Фокус“ – Пловдив  говорителят на  ОДМВР - Пловдив . Към 17.00 часа днес разположените в Розино полицейски служители са реагирали и са предотвратили подновения конфликт. Няма сериозно пострадали. С полицейски заповеди са задържани 44 участници. Образувано е досъдебно производство. За осигуряване на обществения ред в селото са ангажирани служители от Районното полицейско управление в Карлово и сектор „Специализирани полицейски сили“. Към момента обстановката е спокойна. \r\nТони МИХАЙЛОВ", "date": "2019.06.23", "title": "Пловдив: Полицията е предотвратила ново сбиване между двете враждуващи фамилии в село Розино, задържани са 44 души"}
{"url": "http://www.focus-news.net/news/2019/06/23/2673104/emiliya-ilieva-statisticheski-izsledvaniya-blagoevgrad-prez-2018-g-v-oblastta-sa-registrirani-1-195-yuridicheski-braka-koeto-e-s-64-poveche-ot-2017-g.html", "text": "През 2018 г. в област Благоевград са регистрирани 1 195 юридически брака – с 64 повече от предходната година, а коефициентът на брачност е 3.9‰. Това каза за  Радио „Фокус“ – Пирин  Емилия Илиева, началник на отдел „Статистически изследвания“ -  Благоевград към Териториално бюро – Югозапад. По думите ѝ 62.0% от всички регистрирани бракове – 741, са сред населението в градовете. „Най-много бракове са сключени от двойки във възрастовия интервал от 25 до 29 години (36.1% от мъжете и 37.2% от жените). Средната възраст при сключване на първи брак за мъжете е 30.5 години и 27.3 години за жените“, каза още Илиева. Тя добави, че броят на разводите през 2018 г. е 374, като той намалява в сравнение с предходната година и то със 102 (21.4%). „От всички прекратени бракове 67.6% се отнасят за населението в градовете. Най-много бракове са разтрогнати между двойки във възрастовия интервал от 40 до 49 години (40.6% от мъжете и 33.4% от жените). Средната възраст при развод за мъжете е 43.4 години и 39.7 години за жените“, допълни Илиева. \r\nЛивия НИНОВА", "date": "2019.06.23", "title": "Емилия Илиева, Статистически изследвания – Благоевград: През 2018 г. в областта са регистрирани 1 195 юридически брака, което е с 64 повече от 2017 г."}
{"url": "http://www.focus-news.net/news/2019/06/23/2673105/the-new-york-times-maykal-pompeo-e-podgotvyal-udar-sreshtu-iran.html", "text": "В дните, предхождащи решението на президента Тръмп дали да започне ракетна атака срещу Иран, държавният секретар Майк Помпео командваше събитията, пише  The New York Times . \r\nСлед като предупреди, че Тръмп е готов да използва сила заради подозрителната роля на Иран в атаките на петролни танкери, Помпео отлетя за Флорида в понеделник, за да разработи стратегия с генералите в Централното командване. Във Вашингтон той информира министъра на външните работи на Европейския съюз за разузнаването. До четвъртък той настояваше в Белия дом за удари срещу ислямската република \r\nПомпео напътстваше Тръмп в едни от най-последователните действия на администрацията. Едва в последния момент президентът обърна курса и отмени ударите. \r\nКонфронтацията с Иран постави акцент върху степента на влиянието на Помпео върху Тръмп. В една администрация, която сменя членове на кабинета с главозамайваща скорост, малко от тях са оцелели толкова дълго, колкото Помпео - и никой не е имал толкова стабилна позиция, постигната чрез тайнствена способност да чете желанията на президента и да ги превръща в политика и съобщения за медиите. Той също така се е възползва от липсата на лидерство в министерството на отбраната, което е почти шест месеца без потвърден министър. \r\n\"Тръмп е създал гигантски вакуум в Министерството на отбраната от цивилната страна\", казва Ерик Еделман, бивш висш служител на Пентагона при Джордж Буш. \"Природата не се поддава на вакуум - както и политиката.\" \r\nНо както показа дебатът за ударите, безкомпромисните яростни възгледи, които Помпео има за политиката към Иран, започват да се сблъскват с перспективата на президент, който е дълбоко скептичен по отношение на военните заплитания, особено в Близкия изток. \r\nПомпео е малко вероятно да изрази публично разочарование от президента. Някои официални лица твърдят, че той ще работи чрез бюрокрацията, за да прокара политическите си цели, докато на повърхността се придържа към ролята на лоялен войник, макар и само защото крие политически амбиции, за които подкрепата на Тръмп ще бъде безценна. Въпреки настояването на Помпео,  че той е \"изключил\" кандидатирането си за Сената през следващата година в Канзас, много служители на администрацията на Тръмп очакват от него да влезе в състезанието. \r\n55-годишният Помпео е също толкова дипломат в култивирането на вътрешния кръг на Тръмп, колкото и в чужбина. В четвъртък той се появи заедно с Иванка Тръмп, дъщерята на президента, при представянето на доклад за трафика на хора. Той говори редовно със съпруга й и съветник за Близкия изток на Тръмп Джаред Къшнър - в някои дни по-често, отколкото с чуждестранни служители, според бивш служител на администрацията на Тръмп, запознат с неговите дейности. \r\nХристиянин-евангелист, първоначално от Калифорния и бивш конгресмен на Чаената партия, подкрепян от семейство Кох, Помпео действа 14 месеца като дясна ръка на Тръмп по целия свят, било то в Пхенян, Рияд или Брюксел - и тази седмица, той отново ще бъде на страната на  Тръмп на срещата на върха на Г-20 в Япония, след спиране в Индия. \r\nПо-малко очевидно е как той наскоро разшири своята роля в сянка по въпросите на военните и разузнаването, разширявайки преживяванията си като млад капитан на танкова част на армията в Германия и първата си работа като администрация като C.I.A. директор. \r\nС командването на Пентагона в движение откакто Джим Матис подаде оставка през декември, г-н Помпео отстоява възгледите си много по-силно в дебатите за национална сигурност, твърдят настоящи и бивши служители. \r\nТой също така разширява мрежата си в кабинета. Джина Хаспъл, директор на ЦРУ, беше заместник на Помпео в агенцията и има желание да поддържа здрави отношения с него, знаейки, че това помага да запази благоволението на президента, казват служителите. Новият министър на отбраната Марк Еспър е бил съкурсант  на Помпео в Уест Пойнт. Неговото присъствие би могло да подпомогне влиянието на Помпео - особено в контрапункт с основния съперник на властта на Помпео, но често политически съюзник, Джон Болтън, агресивният съветник по националната сигурност.  Юлиян Марков", "date": "2019.06.23", "title": "The New York Times: Майкъл Помпео е подготвял удар срещу Иран"}
{"url": "http://www.focus-news.net/news/2019/06/23/2673121/montana-obyaven-e-pozharoopasen-sezon-vav-vsichki-zemedelski-teritorii-na-obshtina-berkovitsa.html", "text": "Повишаването на дневните температури създава  предпоставки за възникване и бързо разпространение на пожари. Опасността от огненото бедствие през месеците юни, юли, август и септември нараства. В тази връзка е обявен пожароопасен сезон във всички земеделски територии на община Берковица. Това съобщиха за  Радио „Фокус“ – Видин  от Общината.  През периода се забранява изгарянето на стърнища и други растителни остатъци в земеделските земи и използването на открити огнеизточници. Не се допуска паленето на открит огън, тютюнопушенето и паркирането на МПС в площите с посеви и на разстояние по-малко от 50 метра от тях. Не се разрешава извършване на ремонтни дейности по линейни обекти, преминаващи през и/или покрай житните площи. \r\nФизическите и юридическите лица, преминаващи покрай неожънати площи, са длъжни да спазват правилата и нормите за пожарна безопасност и с действията си да не предизвикват възникването на пожари. Юридическите лица, стопанисващи републикански, общински и частни пътища, преминаващи през и/или покрай житни посеви, осигуряват механично отстраняване на сухите треви и храсти, горими предмети и материали в сервитута на пътя. \r\nВ жътвената кампания се използва земеделска техника, която е преминала годишен технически преглед, когато такъв се изисква съгласно Закона за регистрация и контрол на земеделската и горската техника, или периодичен технически преглед съгласно Закона за движение по пътищата, и е осигурена с необходимите пожаротехнически средства и искрогасители в съответствие с нормативните изисквания. \r\nЗабранено е паленето на открит огън и извършването на огневи работи на разстояние по-малко от 100 метра от границите на горските територии. Собствениците на линейни обекти, както и на съоръжения, преминаващи или попадащи в горските територии, за които е учредено право на строеж или сервитут, са длъжни за собствена сметка да ги поддържат целогодишно в пожаробезопасно състояние, като ги почистват периодично от дървета, клони, храсти, сухи треви и от други горими материали. Сдруженията на ловците, на риболовците и на туристите в Община Берковица са длъжни да инструктират членовете си за правилата за пожарна безопасност в горските територии преди всеки излет. \r\nРС „Пожарна безопасност и защита на населението и Регионална дирекция на горите – Берковица самостоятелно или съвместно осъществяват контрол по изпълнението на предвидените противопожарни мерки и мероприятия в горските територии в община Берковица. Организирането на борбата с горските пожари се извършва от органите на РС ПБЗН със съдействието на държавното горско стопанство, сдруженията на ловците, риболовците, общината, кметствата, собствениците и ползвателите на горски територии, както и на лицата извършващи дейности в тях. \r\nВсяко лице, забелязало пожар, е длъжно незабавно да предприеме действия за уведомяване на РС ПБЗН и подаване на сигнал към ЕЕН 112. Апелът към гражданите е за стриктно спазване на противопожарните мерки за опазване на земеделските земи, посевите, горите и домовете.", "date": "2019.06.23", "title": "Монтана: Обявен е пожароопасен сезон във всички земеделски територии на община Берковица"}
{"url": "http://www.focus-news.net/news/2019/06/23/2673122/pazardzhik-dzhudistite-ot-sporten-klub-kodokan-specheliha-parvi-mesta-na-mezhdunarodniya-turnir-po-dzhudo-v-grada.html", "text": "Джудистите от СК „Кодокан” и Спортното училище спечелиха златни медали на Международния турнир по джудо в Пазарджик, съобщиха от  спортния клуб . В надпреварата взеха участие в който взеха 29 клуба, 368 състезатели и участници от България, Русия, Гърция. В турнира се включиха и 46 деца от Пазарджик. В отборното класиране заслужено на първо място се класираха домакините от „Кодокан“, на второ място остана отборът по джудо на град Хасково и на трето отборът на „Шампион“ от град София. При най-малките – набор 2012, Адрияна Арнаудова се класира втора и спечели сребърното отличие, а Адриян Сербезов и Никола Стоилов се окичиха с бронзовите медали. Във възрастовата група на родените 2010 - 2011г. джудистите ни успяха да завоюват три трети места - на Денислав Медаров, Алекс Болчев и Камелия Бочева. Най-много медали в индивидуалната надпревара спечелиха джудистите във възрастова група 2007 - 2009 г. Първо място и златни медали спечелиха Георги Дамянов, Андрей Ганчев, Стилян Гушков, Никола Марков и Маринела Янева. Втори в класирането и сребърни медали взеха Васил Величков, Цветомир Вълков Станимир Тонов и Моника Шопова. Трети се класираха Александър Терзиев и Пролет Тончева. При най-големите – 2005 - 2006 г. златните медали отидоха при Васко Бончев, Емил Вълчев, Красимир Костурков и Красимира Кендерова. Сребро спечели Любомир Грозданов, а бронзови медали получиха Димитър Спасов, Станислав Николов и  Михаела Станоева.", "date": "2019.06.23", "title": "Пазарджик: Джудистите от Спортен клуб „Кодокан“ спечелиха първи места на Международния турнир по джудо в града"}
{"url": "http://www.focus-news.net/news/2019/06/23/2673124/plovdiv-blagotvoritelen-kontsert-detsa-pomagat-na-detsa-organizirat-uchenitsite-ot-natsionalnata-targovska-gimnaziya.html", "text": "Благотворителен концерт „Деца помагат на деца“ организират учениците от Националната търговска гимназия в града, съобщиха за  Радио „Фокус“- Пловдив  организаторите. Той ще се състои на 26-ти юни 2019 г. от 17.00 часа в двора на гимназията. По време на инициативата ще има и търг на различни предмети, средствата от които ще бъдат предоставени за деца в неравностойно положение, които учат в същото учебното заведение. \r\nКметът на Пловдив инж. Иван Тотев изказа подкрепата си за благотворителната инициатива на Ученическия съвет към  гимназията. Инициаторът Анастасия-Мария Тучева и организаторите Мишел Вангелова, Андреа Загорчева, Петя Йорданова, Елена Петрова, Николай Николов и Катя Кривчева днес разказаха на кмета Иван Тотев за идеята и целта на начинанието си, а той ги приветства за активната им гражданска позиция и им пожела бъдещи успехи.", "date": "2019.06.23", "title": "Пловдив: Благотворителен концерт „Деца помагат на деца“ организират учениците от Националната търговска гимназия"}
{"url": "http://www.focus-news.net/news/2019/06/23/2673094/fokus-makedoniya-talat-dzhaferi-shte-nasrochi-glasuvane-na-novite-ministri-v-sryada.html", "text": "Председателят на парламента Талат Джафери насрочи парламентарна сесия за гласуване на  предложенията на министър-председателя Зоран Заев за нови министри в сряда в 11 часа месно време (12 часа българско време), съобщиха от неговия офис, цитирани от македонския  „Фокус“ . \r\nОсвен министър-председателя, Заев ще бъде и финансов министър, а за нови министри са предложени - Насер Нуредини (екология), Хисни Исмаили (култура), Траян Димковски (земеделие), Горан Милевски (местно самоуправление). Новото министерство на политическата система се очаква да бъде оглавено от сегашния министър на околната среда Садула Дураку.  Юлиян Марков", "date": "2019.06.23", "title": "„Фокус“ (Македония): Талат Джафери ще насрочи гласуване на новите министри в сряда"}
{"url": "http://www.focus-news.net/news/2019/06/23/2673123/the-independent-predninata-na-boris-dzhonsan-namalyava-sled-shumen-domashen-skandal.html", "text": "Одобрението към Борис Джонсън е претърпяло сериозен спад след бурна разправия с приятелката му, широко отразена от медиите, тъй като избирателите заявяват, че личният му живот има значение в надпреварата премиерския пост, пише  The Independent \r\nПредимството на досегашния любимец на избирателите от консерваторите е намаляло наполовина след инцидента в ранните часове на петък сутринта - и съперникът му Джереми Хънт взе преднина сред широката общественост. \r\nПовече от половината от гласоподавателите заявиха, че личният живот на Джонсън е от значение за способността му да бъде министър-председател, а три четвърти - за характера на кандидата. \r\n„Необичайно е да се види личният живот на един политик, който има такова ниво на изтъкнатост сред гласоподавателите“, каза Деймиън Лайонс Лоу, главен изпълнителен директор на проучването Survey. \r\nДжонсън отказа да даде обяснение за шумовете и крясъците в апартамента, който той споделя с Кари Симондс, въпреки че това хвърля сянка върху неговата кандидатура за премиерския пост. \r\nВместо това, Джонсън настояваше, че аудитория от членове на консерваторите искат да знаят „какви са моите планове за моята страна и за партията“. \r\n\"Не мисля, че искат да чуят за такива неща\", заяви бившият външен министър в Бирмингам. \r\nПроучването обаче, за The Mail в неделя, установи, преднината на Джонсън сред гласоподавателите Тори е спаднала повече от наполовина, от 27-пункта до само 11. \r\nИзследването проведе второто проучване в събота - след разкриването на инцидента, докато първото му проучване беше завършено в четвъртък. \r\nСред като в четвъртък от всички избиратели 36% подкрепяха Джонсън и едва 28% подкрепяха Хънт преди скандала, то второто проучване постави  Джонсън на второ място с 29%, а Хънт на първо място с 32%. \r\nМеждувременно съседът, който предупреди полицията и The Guardian за инцидента, защити действията си, като заяви, че политическите лидери трябва да бъдат \"държани отговорни за всичките си думи, действия и поведение\".  Юлиян Марков", "date": "2019.06.23", "title": "The Independent: Преднината на Борис Джонсън намалява след шумен домашен скандал"}
{"url": "http://www.focus-news.net/news/2019/06/23/2673099/yeni-safak-spored-predvaritelnite-rezultati-v-istanbul-pecheli-kandidatat-na-opozitsiyata.html", "text": "Според предварителните резултати в Истанбул печели кандидатът на опозицията Екрем Имамоглу, за когото са гласували 53,6% от избирателите, а за съперника му Бинали Йълдъръм, кандидат на управляващата Партия на справедливостта и развитието и бивш премиер на Турция са гласували 45,4% от избирателите, съобщава турският вестник  Yeni Safak . \r\nРезултатите са при 94,5% преброени бюлетини. Активността на изборите е 84,4%, което е с един процент повече от изборите на 31 март. \r\nОчаквайте подробности!   Юлиян Марков", "date": "2019.06.23", "title": "Yeni Safak: Според предварителните резултати в Истанбул печели кандидатът на опозицията"}
{"url": "http://www.focus-news.net/news/2019/06/23/2673126/veliko-tarnovo-v-debelets-dadoha-kurbani-zaradi-navodnenieto-koeto-stana-predi-pet-godini.html", "text": "Курбан по повод пет години от наводнението бе раздаден в Дебелец, съобщават от  кметството . По този начин гражданите отново изразиха своята благодарност към Бога и отправиха молитва за здраве и благоденствие. Кметицата Снежана Първанова уточни, че продължава традицията, защото искрено вярва в милостта и закрилата на Господ. „Всяка година с интензивните си валежи месец юни напомня за бедствието, което ни сполетя през 2014 година. Ако за мен и всички останали институции това буди притеснение относно реакциите и действията за предотвратяване на подобна ситуация, то за пострадалите тогава, събужда ужаса от спомените.  Огромно благодаря на екипа и управителя на Социалния патронаж, които за пореден път бяха съпричастни с нашата инициатива и сготвиха вкусната рибена курбан чорба. \r\nНека бъдем добри в мислите и делата си! Бог да ни пази!“, каза още в обръщението си Първанова.", "date": "2019.06.23", "title": "Велико Търново: В Дебелец дадоха курбани заради наводнението, което стана преди пет години"}
{"url": "http://www.focus-news.net/news/2019/06/23/2673101/yeni-safak-binali-yaldaram-pozdravi-kandidata-na-opozitsiyata.html", "text": "Кандидатът за кмет на Истанбул на управляващата Партия на справедливостта и развитието Бинали Йълдърим поздрави съперника си Екрем Имамоглу за преднината му в изборите, след като започна обявяването на резултатите, пише близкият до управляващата партия вестник  Yeni Safak . \r\nСпоред неофициалните резултати кандидатът на Републиканската народна партия Екрем Имамоглу води в изборите с 53,72% срещу 45,37% от Йелдъръм, при  95% отворени избирателни урни.  Юлиян Марков", "date": "2019.06.23", "title": "Yeni Safak: Бинали Йълдъръм поздрави кандидата на опозицията"}
{"url": "http://www.focus-news.net/news/2019/06/23/2673125/montana-muzikantat-ivo-papazov-zaedno-s-vivo-montana-i-plevenskata-filharmoniya-shte-iznesat-kontsert-spektakal-v-dramatichniya-teatar.html", "text": "Световноизвестният музикант Иво Папазов заедно с „Виво“ – Монтана и Плевенската филхармония ще гостуват на 27 юни с общ концерт-спектакъл в Монтана Това съобщиха за  Радио „Фокус“ – Видин  от Драматичния театър. „Балканска рапсодия“ ще представи музиката и песните на народите от региона. Диригент на спектакъла е Деян Павлов, а автор на текста – Димо Дешев. Концертът ще се проведе от 19.30 часа в голямата зала на Драматичен театър – Монтана.", "date": "2019.06.23", "title": "Монтана: Музикантът Иво Папазов, заедно с „Виво“ – Монтана и Плевенската филхармония ще изнесат концерт-спектакъл в Драматичния театър"}
{"url": "http://www.focus-news.net/news/2019/06/23/2673127/sport-felisiano-lopes-specheli-vtora-titla-v-kuins-sled-pobeda-na-dvoyki-s-andi-mari.html", "text": "След като спечели турнира на сингъл, Фелисиано Лопес вдигна втора купа след победа в надпреварата на двойки в тандем с Анди Мъри. Двамата се наложиха над Раджийв Рам и Джо Салисбъри със 7:6, 5:7, 10:5. \r\nТака испанецът стигна до петата си купа на двойки, а трикратният шампион от Големия шлем Анди Мъри – до своята трета.", "date": "2019.06.23", "title": "Спорт: Фелисиано Лопес спечели втора титла в Куинс след победа на двойки с Анди Мъри"}
{"url": "http://www.focus-news.net/news/2019/06/23/2673133/afp-yemenskite-buntovnitsi-napadnaha-letishte-v-sauditska-arabiya-ima-zaginal-i-raneni.html", "text": "Нападение на йеменски бунтовници срещу цивилното летище в Абха в южната част на Саудитска Арабия уби сирийски гражданин и рани седем души, предава  AFP . \r\n\"На международното летище в Абха, през което ежедневно минават хиляди пътници, бе извършена терористична атака от подкрепяните от Иран хути. Загинаха сирийски граждани, а седем цивилни бяха ранени\", се казва в изявление на водената от Рияд регионална коалиция срещу Йемен. Тереза Герова", "date": "2019.06.23", "title": "AFP: Йеменските бунтовници нападнаха летище в Саудитска Арабия, има загинал и ранени"}
{"url": "http://www.focus-news.net/news/2019/06/23/2673132/the-times-proevropeyskite-tori-shte-dadat-shestsedmichna-probatsiya-na-boris-dzhonsan-na-dauning-striyt-10.html", "text": "На Борис Джонсън ще бъде дадена шестседмична пробация на премиерския пост в Обединеното кралство, преди група депутати от Консервативната партия, решила да избегне на всяка цена излизането на страната от структурите на Европейския съюз без споразумение, се опита да свали правителството, пише британският национален ежедневник  The Times .  \r\nДжонсън ще наследи работно мнозинство от три гласа, ако спечели надпреварата за лидерския пост в КП, резултатът от която ще стане ясен на 23 юли. \r\nСмята се, че миналата седмица консерваторът Джулиан Смит е предупредил ръководителите на предизборната кампания на Джонсън, че лейбъристите се подготвят да внесат в парламента вот на недоверие. Това трябва да се случи на 25 юли, поясняват от редакцията. Смит добави, че ще е необходима само \"шепа\" депутати от торите, за да разбият администрацията на Джонсън.  Тереза Герова", "date": "2019.06.23", "title": "The Times: Проевропейските тори ще дадат шестседмична пробация на Борис Джонсън на Даунинг стрийт 10"}
{"url": "http://www.focus-news.net/news/2019/06/23/2673128/washington-examiner-boltan-predupredi-iran-da-ne-se-zabluzhdava-po-otnoshenie-na-otkaza-na-tramp-ot-ataka.html", "text": "В рамките на посещението си в Израел съветникът по националната сигурност Джон Болтън предупреди Иран да не се заблуждава по отношение на неотдавнашното решение на президента на САЩ Доналд Тръмп да не разпорежда нанасянето на удар срещу страната, пише американското издание  Washington Examiner . \r\n\"Нито Иран, нито който и да е друг враждебен актьор не бива да бъркат предпазливостта и дискретността на САЩ със слабост. Никой не им е дал лиценз за лов в Близкия изток\", подчерта Болтън, който е в Израел за среща със съветници по сигурността от Русия и САЩ. Израел, както и за разговор с премиера Бенямин Нетаняху. \r\nНа пресконференцията Болтън потвърди, че САЩ ще продължат с по-нататъшни санкции срещу Иран, които ще бъдат обявени в понеделник, 24 юни. По-нататък той заяви: „Срещаме се с нарастващите заплахи за международния мир и сигурност в Близкия изток и по света ... продължаващият от страна на Иран  стремеж към ядрени оръжия, заплахите му да надхвърли границите, определени в неуспешната ядрена сделка, продължаващото натрупване на заплашителни способности на силите му в Сирия и Ирак, снабдяването му с усъвършенствани безпилотни самолети, ракети и други модерни оръжия за враждебни действия в Ирак, Сирия, Ливан, Йемен и Афганистан, както и постоянна заплаха и актове на агресията срещу Израел, нашите съюзници в Арабския залив и срещу американските личности и активи в Близкия изток, не са признаци за нация, търсеща мир\". \r\nБолтън описа икономическите санкции срещу Иран като \"хапещи\" и повтори, че на Иран никога няма да бъде разрешено да разработи ядрено оръжие. \r\nНетаняху твърди, че повишената агресия от Иран, е сериозен проблем за Израел, но похвали администрацията на Тръмп за последните обещания за увеличаване на натиска с думите: „Бях доволен, че президентът Тръмп обясни, че натискът ще продължи и ще се увеличи\". Тереза Герова", "date": "2019.06.23", "title": "Washington Examiner: Болтън предупреди Иран да не се заблуждава по отношение на отказа на Тръмп от атака"}
{"url": "http://www.focus-news.net/news/2019/06/23/2673042/darya-velinova-oblastna-direktsiya-zemedelie-varna-v-oblastta-postapiha-90-zayavleniya-za-shteti-po-nasazhdeniyata-vsledstvie-na-buri-i-gradushki.html", "text": "В областта постъпиха 90 заявления за щети по насажденията вследствие на бури и градушки. Това съобщи за  Радио „Фокус“ – Варна  Даря Велинова, старши експерт в Главна дирекция „Аграрно развитие” към Областна дирекция „Земеделие” – Варна. „Ситуацията вследствие на валежите  продължение на месеци, имахме на доста места градушки, високи дневни температури, което така като развитие създаде проблеми при есенниците. Някъде имаше презасяване с пролетници, защото бяха унищожени съвсем в началото на развитието си“, заяви Даря Велинова. Тя съобщи, че най-много са подадените заявления в Община Вълчи дол, където градушки паднаха на 21 и на 31 май. На 100% са унищожени насаждения от царевица, слънчоглед, пшеница, ечемик и тикви за семе. По думите на експерта, в едно от селата има и унищожена на 100% лавандула. „В община Ветрино имаше 14 подадени заявления. И третата община, в която имаме заявления за градушки, е община Провадия, като там и трите дати ги хвана на определени места, но пък с по-малко засегнати площи. Значи в община Провадия имаше на 21 май, на 31 май и на 4 юни градушка. Там имаме издадени протоколи за слънчоглед и третикале на 100 % унищожени“, съобщи Даря Велинова. Според нея, обилните валежи и високи дневни температури са причинили проблеми при есенниците, а на места се е наложило презасяване на някои от пролетниците. „При трайните имаме засегнати сливи, череши, орехи, бадеми, ябълки, круши, лавандула. А от пролетниците ви казах царевица и слънчоглед. На много места се наложи да ги презасяват именно заради забиването в калта“, каза още експертът. Даря Велинова допълни, че данни има и за засегнати площи с боб, нахут и домати. \r\nБояна АТАНАСОВА", "date": "2019.06.23", "title": "Даря Велинова, Областна дирекция „Земеделие” – Варна: В областта постъпиха 90 заявления за щети по насажденията вследствие на бури и градушки"}
{"url": "http://www.focus-news.net/news/2019/06/23/2673044/yambol-vremenno-e-ogranicheno-dvizhenieto-po-pat-i-7-shumen-elhovo-v-uchastaka-kozarevo-mogila-ot-km-260-do-km-255-poradi-ptp.html", "text": "Временно е ограничено движението по път I-7 Шумен – Елхово в участъка Козарево – Могила, от км 260 до км 255, поради ПТП. Това съобщиха от пресцентъра на  Агенция \"Пътна инфраструктура\" . Обходният  маршрут е през гр. Ямбол: път II-53 Калчево –  Ямбол и обходен път Изток на гр. Ямбол, път III-7072 Ямбол–Чарган, път I-7.", "date": "2019.06.23", "title": "Ямбол: Временно е ограничено движението по път I-7 Шумен – Елхово в участъка Козарево – Могила, от км 260 до км 255, поради ПТП"}
{"url": "http://www.focus-news.net/news/2019/06/23/2673135/tochka-makedoniya-bezplatna-kashta-na-moreto-v-gartsiya-i-500-evro-na-mesets-ima-samo-edno-uslovie-za-tova.html", "text": "Туристите са избягвали това място и очевидно местните жители са му обърнали гръб. Поради намаления брой хора и факта, че без тях всичко ще се срине, гърците предлагат къща, парче земя и 500 евро на месец за всеки, който ще дойде на това място, предава македонското електронно издание „Точка“. В офертата има дори и безплатна храна. За всичко това е необходимо трайно да се преместите там. \r\nСъобщава се, че високите скали, които осигуряват поглед към красивото море, скритите заливи и пещери, които трябва да бъдат открити, малкото село, където времето е спряло и бурната растителност, разпространяваща миризмата на лавандула и розмарин, ще ви приветства, предава Радио „Фокус“ в рубриката „Балкански туристически часовник“. \r\nНаблизо е остров Крит, откъдето фериботът към това място пътува два часа. Гръцкият остров Антикитера е почти див, с недокосната природа, и това го прави „очарователен” сам по себе си. Морето е кристално чисто и идеално за гмуркане, а на плажовете няма тълпи. Ако искате да изключите, да се почувствате, че сте избягали от света, тогава това е точното място за вас, пише изданието и добавя, че на острова има само три села, като доминират белите къщи и тесните улички, но има и няколко магазина и таверни. \r\n„Точка“ предава, че красивият гръцки остров Антикитера, на юг от Пелопонес, официално има само 20 жители. Нищо на острова не е подобно на Парос, Миконос и Санторини, но се усеща автентична Гърция. Въпреки това туристите го избягват и местните жители очевидно му обръщат гръб. \r\nТака се родила гениалната идея и започнала кампания за преселване на този остров, хората търсят такива, които искат да се преместят в Антикитера и да създадат там семейства. \r\nСамата природна красота не е достатъчна за такава инициатива, така че на хората, които се интересуват от това, се предлага къща, обработваема земя и 500 евро на месец през първите три години. \r\nПревод и редакция: Милослава АНГЕЛОВА", "date": "2019.06.23", "title": "„Точка“ (Македония): Безплатна къща на морето в Гърция и 500 евро на месец – има само едно условие за това"}
{"url": "http://www.focus-news.net/news/2019/06/23/2673131/pressing-tv-makedoniya-tezhki-buri-udariha-belgrad-i-okolnostite-mu.html", "text": "Тежки бури удариха сръбската столица в следобедните часове на неделя, предава македонската телевизия  Pressing TV .  \r\nСръбската столица бе пометена от проливен дъжд, гръмотевици и бурен вятър. В резултат множество улици бяха наводнени, което предизвика затруднения в трафика. \r\nТежките бури засегнаха и околностите на Белград, особено в Горни Милановац, където падна градушка с размерите на пинг-понг топки. \r\nМетеоролозите предупредиха, че това е само началото - през следващите дни Сърбия ще бъде ударена от още бури. В няколко региона в страната остава в сила червен предупредителен код.  Тереза Герова", "date": "2019.06.23", "title": "Pressing TV (Македония): Тежки бури удариха Белград и околностите му"}
{"url": "http://www.focus-news.net/news/2019/06/23/2673129/hurriyet-turskiyat-prezident-pozdravi-ekrem-imamoglu-za-pobedata-v-istanbul.html", "text": "Държавният глава на Турция Реджеп Тайип Ердоган приветства високата избирателна активност на кметските избори в Истанбул, поздравявайки новоизбрания за длъжността - кандидатът на опозиционната Републиканска народна партия Екрем Имамоглу, съобщава вестник  Hurriyet . \r\n\"Поздравявам Екрем Имамоглу, който спечели изборите според неофициалните резултати\", написа Ердоган в социалната мрежа \"Туитър\". \r\n\"Гласоподавателите в Истанбул ще вземат най-правилното решение за града\", заяви Ердоган пред репортери по-рано през деня, след като упражни правото си на глас. \r\nИзбирателната активност възлиза е около 85% от общо 10,570,222 гласоподаватели. Регистрирани са най-малко 8 680 850 валидни гласа. Тереза Герова", "date": "2019.06.23", "title": "Hurriyet: Турският президент поздрави Екрем Имамоглу за победата в Истанбул"}
{"url": "http://www.focus-news.net/news/2019/06/23/2673134/lokalno-makedoniya-loshoto-vreme-na-balkanite-vze-zhertva-malniya-ubi-39-godishen-mazh-v-bosna-i-hertsegovina.html", "text": "Лошото време на Балканите взе жертва - 39-годишен мъж почина на място, след като е бил ударен от мълния, съобщава скопското електронно издание  \"Локално\" . \r\nИнцидентът се е случил в село Кралево, в близост до град Зеница в Босна и Херцеговина. Мъжът е бил в компанията на четирима други, когато мълнията е поразила мотоциклета му.  \r\nОт редакцията припомнят, че в неделя в Зеница е имало силна буря, а проливните дъждове и градушката създадоха проблеми в движението и нанесоха материални щети.  Тереза Герова", "date": "2019.06.23", "title": "\"Локално\" (Македония): Лошото време на Балканите взе жертва: Мълния уби 39-годишен мъж в Босна и Херцеговина"}
{"url": "http://www.focus-news.net/news/2019/06/23/2673130/afp-novoizbraniyat-kmet-na-istanbul-izrazi-gotovnost-da-raboti-v-harmoniya-s-erdogan.html", "text": "Новоизбраният кмет на Истанбул Екрем Имамоглу изрази готовност да работи \"в хармония\" с президента на Турция Реджеп Тайип Ердоган за решаване на проблемите на града, предава  AFP . \r\n\"Г-н президент, готов съм да работя в хармония с Вас. Оттук отправям молбата си да се срещна с Вас в най-кратки срокове\", заяви опозиционният кандидат Имамоглу, след като спечели решителна победа над кандидата на Ердоган в кметските избори - Бинали Йълдъръм. Тереза Герова", "date": "2019.06.23", "title": "AFP: Новоизбраният кмет на Истанбул изрази готовност да работи 'в хармония\" с Ердоган"}
