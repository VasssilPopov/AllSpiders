{"url": "http://www.focus-news.net/news/2019/07/27/2684544/pregled-na-mezhdunarodnite-novini-do-18-chasa-agentsiya-fokus.html", "text": "Основания за вражда с Русия в САЩ липсват, това заяви пред журналисти американският президент Доналд Тръмп, предава  ТАСС . Той осъди действията на опозиционната Демократическа партия, целящи да запазят противопоставянето между демократи и републиканци, включително и чрез обвиненията за руска намеса на в делата на САЩ. \r\n \r\n„Светът им се смее [на демократите – бел. прев.]. Но за съжаление това е изключително лошо за нашата страна. Това наранява отношенията ни с другите страни, включително Русия. Няма причина да не се разбираме с Русия. Няма причина да не се разбираме с другите държави“, заяви президентът.  \r\nТръмп подложи на критиката и бившия специален прокурор Робърт Мюлер, който бе начело на разследването отнасящо се до възможната руска намеса на американските президентски избори от 2016 г. „Гледаме това вече две години и половина. А единственото, което намериха е едно нищо. Това е срам“, допълни държавният глава.  \r\n*** \r\n \r\n  През месец май 2018 г., след десетгодишни предупреждения, срещу шест държави-членки на ЕС, сред които Германия и Франция бяха предприети мерки заради неспазване на препоръките за регулиране на замърсяването на въздуха. Сега е ред на Испания и България, коментира македонското електронно издание  “МКД“ . Брюксел обяви, че двете държави „систематично са нарушавали препоръките за количеството на азотен диоксид (отпадъчен продукт при горене), с които са юридически обвързани от 2010 г. насам“, се казва в съобщение на Европейската комисия.  \r\n \r\nЕмисиите на азотен диоксид са сред главните замърсители на въздуха в ЕС, като причината за натрупването са най-вече задръстванията и дизеловите автомобили. Според Европейската агенция за околната среда, в Испания годишно около девет хиляди души умират следствие не замърсения въздух.  \r\nБългария, която вече е осъждана за неспазване на регулацията, този път е подсъдима заради високите нива на серен диоксид, който се отделя при горенето на фосилни горива. Европейската комисия предупреди Хърватия и Румъния заради същите нарушения.  \r\n*** \r\n \r\n Около 300 хиляди вярващи участват в процесията в Киев по случай 1031-та годишнина от кръщението на Русия. Това съобщи в събота информационният и образователен отдел на Украинската православна църква-Московски патриархат (УПЦ-МП), цитирани от  TACC . \r\nСлед тържествена молитва за мир на Владимирския хълм, който се проведе от ръководителя на УПЦ-МП, митрополит Киевски и цяла Украйна, Онуфрий, хиляди вярващи и духовници от цяла Украйна тръгнаха в Киевско-Печорската  лавра. \r\nСвещениците носят мощите на 19 светии и пет чудотворни икони на Дева Мария, които бяха донесени в Киев специално за този ден. Светилищата ще бъдат разположени в църквата Св. Антоний и Теодосий Печорски в Киевско-Печорската лавра и са на разположение за поклонение през цялата нощ. \r\nЗа първи път от много години никой не пречи на вярващите да идват от цяла Украйна за участие в шествието. \r\nЗаради тържествените събития в столицата движението е ограничено, по-специално, улиците са блокирани по маршрута на религиозното шествие. Направени са и временни промени в маршрутите на наземния пътнически транспорт. В централната част на града са подсилени полицейските патрули. Има няколко дежурни линейки. В Киевско-Печорската лавра, в края на шествието, ще се проведе празнична божествена литургия. Вечерта на площада в близост до катедралата \"Успение Богородично\" ще започне нощно бдение. \r\nНовата църковна структура, Православната църква на Украйна (ПЦУ) също обяви намерението си да провежда своята процесия. Нейните вярващи ще се съберат за отбелязването на кръщението на Русия в неделя, 28 юли. Процесията ще бъде ръководена от предстоятеля на ПЦУ, митрополит Епифаний. \r\n*** \r\n \r\n Повече от 3 500  хиляди участват в неразрешен протест в центъра на Москва. Това съобщи пресслужбата  на столичното главно управление на МВР на Руската федерация, цитирана от  ТАСС . \r\n\"Около 3500 души участват в неразрешено мероприятие в центъра на Москва, от които около 700 журналисти и блогъри информираха по-рано за своето участие в отразяването на събитието\", съобщиха от полицията. \r\nПо-рано полицията съобщи за арестуването на 295 участници за нарушения на обществения ред. \r\nВластите предупредиха участниците в неразрешения митинг на 27 юли за отговорността и недопустимостта на нарушаване на закона. Кметът на Москва Сергей Собянин заяви, че се подготвят сериозни провокации, които представляват заплаха за сигурността, живота и здравето на хората. Столичната полиция в Москва също призова гражданите да се въздържат от участие в протеста и обеща да предприеме всички необходими мерки за гарантиране на безопасността на гражданите, недопускане и прекратяване на нарушенията на обществения ред. \r\nПрокуратурата на Москва провежда административно разследване на 15 нерегистрирани кандидати за Московската градска дума, които организират незаконни действия на 14 и 27 юли. Те пренебрегнаха първото предупреждение на прокуратурата. Прокуратурата им отправи  повторно предупреждение за недопустимост на нарушението на закона и за отговорността им в случай на нарушение.  \r\n*** \r\n \r\n Силни бури с проливни дъждове засегнаха полуостров Истрия и залива Кварнер и само за два часа паднаха над осем хиляди мълнии, информира македонският телевизионен канал  “Сител“ . \r\nПрез цялото време духа силен югозападен  вятър, на места с пориви до 86 километра в час, съобщи хърватската агенция HINA \r\nСпоред метеоролозите това е само началото на промяната на времето, която започва в събота и която ще достигне своя връх в средата на следващата седмица, когато се очакват проливни валежи, силни бури и гръмотевици.", "date": "2019.07.27", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/07/27/2684539/burgas-dobri-sa-usloviyata-za-patuvane-v-oblastta.html", "text": "Добри са условията за пътуване в областта. Това съобщиха за  Радио „Фокус“ – Бургас  от Областно пътно управление. Видимостта е отлична, пътищата са сухи и проходими, няма затворени пътни участъци. Движението се осъществява интензивно по пътищата в областта. Натоварен е трафикът в района на кръстовищата с кръгово движение край Поморие, по пътя Бургас – Созопол, както и по пътя Бургас – автомагистрала „Тракия“. В централната градска част движението е интензивно, но няма образувани големи колони от автомобили. \r\nМария ПОПЧЕВА", "date": "2019.07.27", "title": "Бургас: Добри са условията за пътуване в областта"}
{"url": "http://www.focus-news.net/news/2019/07/27/2684541/blagoevgrad-v-simitliyskoto-selo-poleto-po-zaraka-na-prorochitsata-baba-vanga-ima-izgraden-paraklis-sv-georgi-pobedonosets.html", "text": "В симитлийското село Полето по заръка на пророчицата Баба Ванга има изграден параклис „Св. Георги Победоносец“. Това каза за  Радио „Фокус“ – Пирин  Иван Манчев, кмет на населеното място. Той обясни, че молитвеният дом се намира в двора на църквата „Св. св. Кирил и Методий“. „Старите жители на село Полето казват, че храмът, който се намира в селото е трябвало да се казва „Св. Георги“, но по неясни причини това не се случва. По-късно човек от съседното село Черниче заявил, че някога Баба Ванга е казала, че в селото трябва да има храм, който да носи името на Св. Георги, затова изградихме ѝ въпросния параклис“, каза още Иван Манчев. Той добави, че средствата за изграждането на параклиса са осигурени от местен жител, а в строителството му са участвали голяма част от местните жители. \r\nЛивия НИНОВА", "date": "2019.07.27", "title": "Благоевград: В симитлийското село Полето по заръка на пророчицата Баба Ванга има изграден параклис „Св. Георги Победоносец“"}
{"url": "http://www.focus-news.net/news/2019/07/27/2684540/sport-hamiltan-specheli-kvalifikatsiyata-na-hokenhaym.html", "text": "Формула 1: Доминацията на Мерцедес и Люис Хамилтън във Формула 1 продължава. Британецът спечели пол-позишън на германската писта. До него от първата редица ще потегли Макс Верстапен с Ред Бул. Трети е Валтери Ботас също с Мерцедес. Двете Ферарита предадоха състезателите си, които заради технически проблеми се наложи да прекъснат по-рано участието си в квалификацията. Шарл Льоклер ще стартира десети, съотборникът му Себастиан Фетел ще потегли последен.", "date": "2019.07.27", "title": "Спорт: Хамилтън спечели квалификацията на „Хокенхайм“"}
{"url": "http://www.focus-news.net/news/2019/07/27/2684546/predstoyashti-mezhdunarodni-sabitiya-za-28-yuli-2019-agentsiya-fokus.html", "text": "*** \r\n  Среща на дипломати на страните по иранската ядрена сделка \r\n \r\n*** \r\n  Военноморски парад с присъствието на Владимир Путин \r\n \r\n*** \r\n  Антиправителствени протести \r\n \r\n*** \r\n  Празненства по случай рождения ден на Крал Маха", "date": "2019.07.27", "title": "Предстоящи международни събития за  28 юли 2019 (Агенция \"Фокус\")"}
{"url": "http://www.focus-news.net/news/2019/07/27/2684542/sitel-makedoniya-losho-vreme-obhvana-chasti-ot-harvatiya.html", "text": "Силни бури с проливни дъждове засегнаха полуостров Истрия и залива Кварнер и само за два часа паднаха над осем хиляди мълнии, информира македонският телевизионен канал  “Сител“ . \r\nПрез цялото време духа силен югозападен  вятър, на места с пориви до 86 километра в час, съобщи хърватската агенция HINA \r\nСпоред метеоролозите това е само началото на промяната на времето, която започва в събота и която ще достигне своя връх в средата на следващата седмица, когато се очакват проливни валежи, силни бури и гръмотевици. \r\n \r\n  Юлиян Марков", "date": "2019.07.27", "title": "„Сител“ (Македония): Лошо време обхвана части от Хърватия"}
{"url": "http://www.focus-news.net/news/2019/07/27/2684547/afp-deset-pakistanski-voynitsi-zaginaha-pri-dva-otdelni-intsidenta.html", "text": "Десет пакистански войници бяха убити от бунтовници в събота в два отделни инцидента в северозападните и югозападните провинции на страната, според  данни на Пакистанската армия, цитирани от  TACC . \r\nШест войници, патрулиращи близо до афганистанската граница, бяха убити в района Северен Вазиристан, когато нападатели от афганистанска страна са открили огън. \r\nОтделно, армията заяви, че четирима войници са били убити в югозападната провинция Белуджистан по време на операция срещу бунтовническа групировка. \r\nМинистър-председателят Имран Хан изрази съболезнованията си на семействата на загиналите и написа в социалната мрежа „Туитър“: \"Поздравявам нашия персонал от въоръжените сили, който продължава да рискува живота си срещу терористи, за да запази нацията в безопасност.\" \r\nСеверен Вазиристан, доскоро фокус в световната война срещу тероризма, проведе за първи път провинциални избори по-рано този месец, ключова стъпка във връщането на северозападния регион в политическия процес след години на сътресения, подхранвани от военни конфликти. \r\nВашингтон отдавна настоява, че районът осигурява сигурни убежища за бойци, включително на талибаните и на „Ал Кайда“ - твърдение, което Исламабад отрича. \r\nСигурността се е подобрила през последните години, но атаките като тази все още се случват и районът остава известен с наличието на евтини оръжия, наркотици и контрабандни стоки. \r\n \r\n  Юлиян Марков", "date": "2019.07.27", "title": "AFP: Десет пакистански войници загинаха при два отделни инцидента"}
{"url": "http://www.focus-news.net/news/2019/07/27/2684537/afp-avstriyska-lekoatletka-se-e-spasila-ot-otvlichane-sled-kato-e-pohvalila-orhideite-na-pohititelya-si.html", "text": "Австрийска лекоатлетка се е спасила от отвличане след като е похвалила орхидеите на похитителя си, съобщи полицейският източник в събота, потвърждавайки съобщенията в пресата, предава  AFP . \r\nПрофесионалната състезателка по триатлон Натали Бирли, на 27 г., бе ударена от автомобил във вторник и счупи ръката си, падайки на земята, близо до Грац в югоизточна Австрия, се казва в съобщенията в пресата. След това шофьорът я е ударил с дърво и след като е загубила съзнание я отвлякъл в дома си. \r\n\"Когато дойдох в съзнание, бях гола и вързана във фотьойл в стара къща\", каза Бирли пред вестник Kronen Zeitung. \r\nМъжът я принудил да пие алкохол и се опитал да я задуши и да я удави във вана, пълна със студена вода, каза Бирли. \r\nВъпреки това тя успява да успокои мъжа, като го поздравява за многото орхидеи, които растат в дома му. \r\nМакар първоначално да е бил „изпълнен с омраза“, мъжът изведнъж започнал да се държи „мило“ и се доверил, че градинарството е негова страст и й разказал за тежкото си детство. \r\nНай-накрая той се съгласил да я пусне и дори я заведе у дома, заедно с велосипеда й, в който има инсталирана GPS система. \r\nПолицията използвала GPS записа, за да открие човека и да го арестува в къщата му. \r\nОрганите на реда сега трябва да установят дали 33-годишният мъж, който страда от психични проблеми, е участвал в предишни отвличания. \r\n \r\n  Юлиян Марков", "date": "2019.07.27", "title": "AFP: Австрийска лекоатлетка се е спасила от отвличане след като е похвалила орхидеите на похитителя си"}
{"url": "http://www.focus-news.net/news/2019/07/27/2684548/nimh-nay-visoki-temperaturi-sa-izmereni-v-oryahovo-i-ruse-37-gradusa.html", "text": "Най-високи температури са измерени в Оряхово и Русе - 37 градуса. Това съобщиха за  Агенция „Фокус“  от  Национален институт по метеорология и хидрология (НИМХ) . Около 36 градуса са измерени в Лом и Сандански. Температурите за цялата страна днес са от 31 до 36 градуса. По-ниски са по черноморското крайбрежие, заради вятъра, които идва от морето. Във Варна са измерени 29 градуса, а в Бургас – 27 градуса.  \r\nВалежи е имало в планинските райони в Западна България, в крайните северозападни. Валежи придружени с гръмотевици са регистрирани в района на Ново село, Кюстендил и Гоце Делчев.  \r\nВиолета СИМЕОНОВА", "date": "2019.07.27", "title": "НИМХ: Най-високи температури са измерени в Оряхово и Русе - 37 градуса"}
{"url": "http://www.focus-news.net/news/2019/07/27/2684538/d-r-nikola-petrov-nao-rozhen-na-lyatnoto-nebe-vecher-mogat-da-se-vidyat-planetite-yupiter-i-saturn-kakto-i-mnogo-zodiakalni-sazvezdiya.html", "text": "Лятното нощно небе е красиво и вечер могат да се видят планетите Юпитер и Сатурн. Това каза за  Радио „Фокус“ – Смолян  д-р Никола Петров – директор на Националната астрономическа обсерватория „Рожен“. „В момента всяка вечер след залеза на слънцето, на юг най-яркото тяло след луната е Юпитер и си вижда много добре. Сега планетата се намира съзвездие „Скорпион“. Малко по-късно след залеза на слънцето към 22-22.30 часа на югоизток се вижда Сатурн и тя е впечатляваща да се погледне през малък телескоп, тъй като перфектно се виждат пръстените на планета. Тя е в съзвездието „Стрелец“. Лятното небе е красиво, виждат се и зодиакалните съзвездия – „Лъв“, „Дева“, „Везни“, „Скорпион“, „Телец“, а по-късно след 23 часа, около полунощ се вижда и „Козирог“. Нощното небе само по себе си е красиво и Млечния път се вижда през цялата нощ“, посочи д-р Петров. \r\nТой допълни, че в края на година астрономите се надяват, че ще успеят да наблюдават ярка комета. Засега на 100 % не може да се твърди, защото като кометите преминават близо до слънцето и когато астрономите очакват те да бъдат най-ярки се случва така, че често близкото им преминаване до слънцето води до тяхното разрушаване и не винаги появата на комета се случва, обясни д-р Петров. „Факт е, че от 1997 г. насам в Северното полукълбо на земята не сме имали късмет да наблюдаваме много ярка комета, така както през 1997 г година наблюдавахме кометата Хейл-боп, която в продължение на над седмица можеше да се види с невъоръжено око на небето дори от всеки голям град. Но дано успеем да видим в края на годината ярката комета“, изрази надежда астрономът. \r\nТой отбеляза, че любителите на звездното небе ще могат да наблюдават и метеорни потоци или т. нар. падащи звезди. От 11 до 13 август може да се наблюдават един от най-известните метеорни потоци „Персеиди“. „Ще имаме удоволствието да наблюдаваме и падащи звезди, не винаги желанията ни се сбъдват като видим падаща звезда и си пожелаем нещо, но пък не пречи да опитаме“, каза още д-р Никола Петров. \r\nНели ГЕРГЬОВСКА", "date": "2019.07.27", "title": "Д-р Никола Петров, НАО „Рожен“: На лятното небе вечер могат да се видят планетите Юпитер и Сатурн, както и много зодиакални съзвездия"}
{"url": "http://www.focus-news.net/news/2019/07/27/2684385/predstoyashti-sabitiya-v-stranata-za-27-yuli-agentsiya-fokus.html", "text": "*** \r\n \r\nОт 9.30 ч.  в хотел „Рамада Пловдив Тримонциум“ вицепрезидентът Илияна Йотова ще открие годишната среща на Асоциацията на българските училища в чужбина. \r\n \r\n*** \r\n \r\nОт 11.00 до 11.30 ч. ще се състои Петото издание на „Витоша Летен Фест“ със състезания по планинско колоездене и бягане. \r\n \r\n*** \r\n \r\nОт 18.00 ч. в  храм \"Св. Пантелеймон\", кв. Бояна ще бъде отслужена Архиерейска вечерня, оглавена от Негово преосвещенство Белоградчишки епископ Поликарп. \r\n \r\n*** \r\n \r\nВ местността Историческа поляна под връх Бузлуджа ще се проведе традиционният събор на БСП:  \r\nОт 10.45 ч. ще бъде дадено началото на първата художествена част от програмата с изпълнителите „Щурчета'' и  духов оркестър „Виво Монтана“.  \r\nОт 10.30 ч. ще бъдат поднесени венци и цветя на паметника на Хаджи Димитър, на барелефа на основоположниците на партията и на паметника на партизаните от Габровско-севлиевския отряд. \r\nОт 11.30 ч. на сцената на Историческата поляна председателят на НС на БСП Корнелия Нинова ще произнесе слово.  \r\nОт 13.30 ч. на поляната над хижа „Малка Бузлуджа” ще се проведе младежка дискусия „Оставам в Българя! Променям своята община!”, в която ще участва и председателят на левицата Корнелия Нинова.  \r\nОт 14.00 ч. на Историческата поляна ще се проведат срещи на членове на ИБ на НС на БСП и народни представители с участници в Националния събор от общините и областите. \r\n \r\n*** \r\n \r\nОт 6.00 часа на пантеона в Морската градина в Бургас ще стартира седмото Европейско Трансконтинентално състезание с колелета. \r\n \r\n*** \r\n \r\nОт 10.00 ч. зад бар „Нептун“, Бургаският ръгби клуб „Моряците“ организира международен турнир. \r\n \r\n*** \r\n \r\nВ 19.00 часа ще се проведе издание на китарния фестивал Burgas Jam. \r\n \r\n*** \r\n \r\nОт 20.00 часа на Света Анастасия Орлин Горанов, един от най-романтичните тенори в българската музика, и нежното сопрано Еделина Кънева, ще представят своя проект \"Приказка за двама\". \r\n \r\n*** \r\n \r\nОт 09.30 часа в просветно-духовен център „Св. Архангел Михаил“ ще се проведе  тържествено честване с благодарствен молебен и полагане на венци по повод 141-та  годишнина от Освобождението на Варна от турско робство. \r\n \r\n*** \r\n \r\nОт 20.00 ч. в Къщи „Виола“ ще се състои джаз концерт. \r\n \r\n*** \r\n   \r\nОт 11.00 часа на сцена „Арт лято“ Международен фестивал „Лято, кукли и приятели“ – постановка „Мъничета“.  \r\n \r\n*** \r\n   \r\nОт 17.00 часа в центъра на селото ще се проведе Фолклорен фестивал „С премяна на мегдана“.   \r\n \r\n*** \r\n   \r\nОт 18.00 часа в парк „Марно поле“ ще се проведе Дефиле и закриване на Международен фолклорен фестивал - 2019.  \r\n \r\n*** \r\n \r\nОт 10.00 ч. в местността „Леденика“ ще се проведе Националният събор на златотърсачите. \r\n \r\n*** \r\n \r\nОт 18.00 часа на Арката на площад „Велбъжд” ще се състои концерт от Петнадесетия международен фолклорен фестивал „Сребърна пафата”. – не се отразява.  \r\n \r\n*** \r\n \r\nОт 21.00 часа на в парк „Галерията” ще се състоят прожекции на късометражни филми. – не се отразява. \r\n \r\n*** \r\n \r\nОт 19.00 ч. в Летен театър „Кайлъка“, ще се проведе благотворителен концерт в помощ на Тихомир Димитров Кръстев – старши пожарникар в СД на СДПБЗН. \r\n \r\n*** \r\n \r\nОт 9.00 ч. при местността Паметниците за 62-ри път ще се проведе масовото преплуване на река Дунав. \r\n \r\n*** \r\n \r\nОт 17.30 часа в Зала 6 на Художествената галерия ще бъде представена изложбата на Илия Петров - живопис, графика, рисунка и скулптора. \r\n \r\n*** \r\n \r\nОт 18.00 ч. в манастирската църква „Св. Пантелеймон“ ще бъде отслужена празнична Вечерня с Петохлебие по случай 20-годишнината и храмов празник на манастира. \r\n \r\n*** \r\n   \r\nОт 18.00 часа в изложбената зала на Историческия музей ще бъде открита изложба „Пленер по живопис, 2019“. \r\n \r\n*** \r\n   \r\nОт 9.30 часа в зала „Арена Шумен“ започва втория ден от Националната индивидуална купа по шахмат Мемориал „Стоян Иванов“.   \r\n \r\n*** \r\n   \r\nОт 18.00 часа на  поляната на входа на селото ще се проведе 11-ти пореден „Ден на чушката и домата“.", "date": "2019.07.27", "title": "Предстоящи събития в страната за 27 юли (Агенция „Фокус“)"}
{"url": "http://www.focus-news.net/news/2019/07/27/2684551/alsat-m-makedoniya-vmro-dpmne-zapazva-usloviyata-si-za-svikvane-na-liderska-sreshta.html", "text": "ВМРО-ДПМНЕ няма готов законопроект за прокуратурата, нито посочва дали ще внесе изменения в този, подготвен от правителството, който вече е внесен в Събранието. Опозицията се придържа към становището, че преговорите с правителството са възможни само ако бъде прието тяхното искане за предсрочни избори, информира македонският телевизионен канал  “Алсат М“ . \r\n„Трябва да завършим техническите поправки в текста и тогава ще решим дали да го предложим и какви ще бъдат следващите стъпки. Може би Зоран Заев ще се съгласи на лидерска среща, за да обсъди дата за предсрочни парламентарни избори. Да изчакаме още няколко дни“, каза Димче Арсовски - говорител на ВМРО-ДПМНЕ. \r\nВчера Мицковски отбеляза редица забележки по проектозакона на правителството, според който Специализираната прокуратура (СП) със своите функции и възможности, трябва да бъде обединена с Основната прокуратура за организираната престъпност и корупцията. Опозицията настоява прокурорите от СП да се върнат в старите си офиси, да се разследва възможното им участие в аферата, в която бе замесено името на Катица Янева и след това да кандидатстват за работа в новата прокуратура. Те не са съгласни с разпоредбата, според която Катица Янева ще бъде повишена в Републиканската прокуратура. \r\nСъдбата на СП се смята за последния отворен въпрос преди страните-членки на ЕС да вземат решение за започване на преговорите за присъединяване през октомври. Ето защо Филип Рийкър и Йоханес Хан дойдоха с координирана позиция в Скопие, която трябва да осигури бъдещето на СП, според която законопроектът на правителството за прокуратурата е добра основа за това и че никой не може да бъде амнистиран поради изтекли срокове. Ако страните се споразумеят и осигурят мнозинство от две трети, председателят на парламента Талат Джафери заяви, че законопроектът може да премине през парламента до началото на септември. \r\n \r\n  Юлиян Марков", "date": "2019.07.27", "title": "„Алсат М“ (Македония): ВМРО-ДПМНЕ запазва условията си за свикване на лидерска среща"}
{"url": "http://www.focus-news.net/news/2019/07/27/2684545/predstoyashti-sabitiya-v-stranata-za-28-yuli-agentsiya-fokus.html", "text": "*** \r\n \r\nВ зала „Амбасадор“ на „Рамада хотел Тримонциум\" министърът на образованието и науката Красимир Вълчев участва в конференция на тема „Съхранението на българския език и родовата памет по света – път към Родината“. \r\n \r\n*** \r\n \r\nОт 14.00 часа пред Летния театър в Морската градина ще се проведе първият студентски фестивал „Сцената”. \r\n \r\n*** \r\n \r\n \r\nОт 19.00 часа в Летен театър – Бургас в Приморски парк ще се проведе Концерт на младите таланти от Академичния фолклорен ансамбъл на АМТИИ, изпълнения на опера от Белканто, откъс от мюзикъла „КОСА“ от студентите от Американския университет, поп и джаз музика от студентите в НМА - Кристиан Грънчаров и Кристиана Атанасова и други  \r\n \r\n*** \r\n \r\n \r\nВ 19.30 часа на Открита сцена „Охлюва“ ще се проведе концерт „100 години ФК „Черноморец Бургас“ \r\n \r\n*** \r\n \r\n \r\nВ 20.00 часа в залата на народно читалище „Просвета 1888“ – Поморие ще бъде поставена постановката „Горката Франция“  \r\n \r\n*** \r\n \r\nОт 21.30 часа в Туристически комплекс „Акве Калиде“ ще бъде прожектиран филмът „LOVE.NET“. \r\n \r\n*** \r\n \r\nОт 14.00 часа на вр. Околчица ще се проведе Vola Open Air 2019 - музикалeн фестивал. \r\n \r\n*** \r\n \r\nОт 17.00 часа в парк „Рила” ще се състои литургия по повод похода, пресъздаващ пренасяне на мощите на Свети Иван Рилски от Търново в Рилската света обител. \r\n \r\n*** \r\n \r\nОт 20.00 часа в село Камен бряг ще се проведе бутиковият фестивал „Jazz на село“. \r\n \r\n*** \r\n \r\nОт 21.00 часа в парк „Галерията” ще се състоят прожекции на късометражни филми. \r\n \r\n*** \r\n \r\nОт 18.00 часа сал от рециклирани материали ще бъде пуснат на южния бряг на река Марица като част от програмата за творчески резиденции „ADATA AiR“. \r\n \r\n*** \r\n \r\nВ залата на Народно читалище „Просвета 1888“  ще бъде представена постановката „Горката Франция“. \r\n \r\n*** \r\n \r\nОт 18.00 часа в катедрален храм „Св. Висарион Смоленски“ ще бъде отслужена тържествена Вечерня с Петохлебие. \r\n \r\n*** \r\n \r\nОт 19.00 до 21.00 часа по случай 55-тия рожден ден на директора на Държавна опера – гр. Стара Загора Огнян Драганов, дверите на Митрополитския дом ще бъдат широко отворени за всички миряни.  \r\n \r\n*** \r\n \r\nОт 13.00 часа в зала „Арена Шумен“ ще се състои закриване и награждаване на победителите в Националната индивидуална купа по шахмат Мемориал „Стоян Иванов“.", "date": "2019.07.27", "title": "Предстоящи събития в страната за 28 юли (Агенция „Фокус“)"}
{"url": "http://www.focus-news.net/news/2019/07/27/2684550/pazardzhik-zhitelite-na-grad-vetren-shte-otbelezhat-1033-godini-ot-bitkata-pri-trayanovi-vrata-na-17-avgust-s-naroden-sabor.html", "text": "Жителите на град Ветрен ще отбележат 1033 години от битката при Траянови врата с народен събор в местността Паланката. Това каза за  Радио „Фокус“ – Пазарджик  кметът на града Радослав Лютаков. „На 17 август  ще бъде съборът, на който всяка година отбелязваме годишнината от победата на цар Самуил над император Василий ІІ при Траянови врата. Тази година съборът включва богата фолклорна програма, в която ще участват различни изпълнители „, коментира Лютаков. Той уточни, че съборът през тази година ще на датата, на която е сражението е тъй като денят се пада в събота ще могат да дойдат повече хора. \r\nВаня НИКОЛОВА", "date": "2019.07.27", "title": "Пазарджик: Жителите на град Ветрен ще отбележат 1033 години от битката при Траянови врата на 17 август с народен събор"}
{"url": "http://www.focus-news.net/news/2019/07/27/2684549/sport-barselona-pobedi-yaponski-tim-v-kontrolna-sreshta.html", "text": "Футбол: Отборът на Барселона победи Висел Кобе с 2:0 в контролна среща, която се игра на стадиона на японския тим. Автор на двата гола стана 21-годишното крило на каталунския тим Карлес Перес.  Легендата на Барселона Андрес Иниеста, който сега играе във Висел Кобе, бе на терена през първите 45 минути на двубоя.", "date": "2019.07.27", "title": "Спорт: Барселона победи японски тим в контролна среща"}
{"url": "http://www.focus-news.net/news/2019/07/27/2684388/detsa-ot-dupnitsa-sa-napravili-parvi-stapki-v-broderiyata.html", "text": "Деца от Дупница са направили първи стъпки в бродерията. Това каза пред  Радио „Фокус” – Кюстендил  Ценка Стоянова, секретар на Местната комисия за борба с противообществените прояви на малолетни и непълнолетни лица към Община Дупница. По думите й днешният ден от програмата „Активно лято 2019” е бил малко по – сложен за децата. „За първи път те се докоснаха до иглата, мулинето и канавата за бродиране”, каза Ценка Стоянова. В ателието „Първи стъпки в бродерията”, уредникът от Исторически музей – Дупница Десислава Атанасова, е показала на децата кръстат и контурен бод. Децата са направили шевици на магнитче за хладилник. „Имаше и награда – Стефания Иванова Стефанова, която всяка година посещава програмата, си спечели албумът „Дупнишка шевица – образци и схеми”. Пожелаваме и да награди наученото – с усвояване на всички бодове, използвани в дупнишката шевица”, каза Ценка Стоянова. \r\nВенцеслав ИЛЧЕВ", "date": "2019.07.27", "title": "Деца от Дупница са направили първи стъпки в бродерията"}
{"url": "http://www.focus-news.net/news/2019/07/27/2684552/", "text": "Преобладаващата част от жилищата е областта е частна – 98.8%, а само 1.2% са държавна или общинска собственост. Това каза пред  Радио „Фокус“ – Пирин  Емилия Илиева, началник на отдел „Статистически изследвания“- Благоевград към Териториално статистическо бюро-Югозапад. Тя посочи, че около една трета от жилищата в област Благоевград имат висока степен на благоустроеност – освен електричество, водопровод и канализация, имат изградена инсталация за отопление, а само 0.2% от жилищата в областта нямат електричество, водопровод и канализация. „Жилищата в област Благоевград се обитават средно от 2.2 лица, като при жилищата в градовете показателят е 2.2 лица, а в селата – 2.1. Най-висок среден брой лица на едно жилище през 2018 г. е регистриран в община Гърмен и община Сатовча по – 2.9, а най-нисък в община Струмяни – по 1.4“, заяви Илиева. По думите й общата полезна площ на жилищата към края на 2018/ година е 11 163 хил. кв. метра, а полезната площ на човек от населението в областта е 36.6 кв. м., като най-голяма е в община Банско – 47.2 кв. м., а най-малка в община Якоруда – 25.8 кв. м. \r\nНатали СТЕФАНОВА", "date": "2019.07.27", "title": "Емилия Илиева, „Статистически изследвания“-Благоевград: Преобладаващата част от жилищата е областта е частна – 98.8%, а само 1.2% са държавна или общинска собственост"}
{"url": "http://www.focus-news.net/news/2019/07/27/2684543/nimh-utre-shte-ima-kratkotrayni-valezhi-ot-dazhd-pridruzheni-s-gramotevitsi-shte-ima-usloviya-za-gradushki.html", "text": "През нощта над по-голямата част от страната ще е предимно ясно. До полунощ все още на отделни места в планинските райони ще има превалявания. Ще духа слаб до умерен вятър от изток-югоизток. Утре над по-голямата част от страната ще е предимно слънчево. Около и след обяд на места в Западна България ще се развива купеста и купесто-дъждовна облачност. Ще има краткотрайни валежи от дъжд, придружени с гръмотевици и временно усилване на вятъра. На места явленията ще са интензивни. Ще има условия за градушки. През нощта срещу понеделник валежите ще продължат и ще обхванат и централните райони от страната. Ще продължи да духа до умерен вятър от изток-югоизток. Ще е горещо с максимални температури между 33° и 38°.  Атмосферното налягане е по-ниско от средното за юли и ще продължи да се понижава. Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ) .  \r\nПо Черноморието ще бъде слънчево. Ще продължи да духа слаб до умерен вятър от изток-югоизток. Максималните температури ще са между 27° и 30°. Температурата на морската вода е 26°-27°.  Вълнението на морето ще бъде 2-3 бала. \r\nВ планините ще е предимно слънчево. Около и след обяд, в масивите от Западна България ще се развива купеста и купесто-дъждовна облачност и там на места ще има краткотрайни валежи от дъжд, придружени с гръмотевични бури. Ще духа умерен югоизточен вятър, по билата югозападен. Максималната температура на височина 1200 метра ще е около 24°, на 2000 метра - около 19°. \r\nВ началото на следващата седмица вятърът отново ще се ориентира от север-северозапад, ще бъде слаб до умерен. С преминаването на студен атмосферен фронт температурите ще се понижат, по-съществено в северозападната половина от страната. На места от запад на изток ще има и краткотрайни валежи, придружени с гръмотевични бури; по-голяма е вероятността за интензивни явления в понеделник в Западна и Централна Северна България. Възможни са и градушки. Във вторник преваляванията ще са в североизточните, а след обяд и в отделни планински райони. В сряда северозападният вятър ще се усили. Облачността ще е променлива, по-често до слънчево. Краткотрайни превалявания, предимно слаби, ще има на малко места в страната. Температурите слабо ще се повишат.", "date": "2019.07.27", "title": "НИМХ: Утре ще има краткотрайни валежи от дъжд, придружени с гръмотевици, ще има условия за градушки"}
{"url": "http://www.focus-news.net/news/2019/07/27/2684390/upravlyavashti-i-opozitsiya-v-nov-debat-za-atakata-sreshtu-nap-obzor.html", "text": "На 15 юли стана ясно, че е извършена хакерска атака срещу базата данни на Националната агенция по приходи (НАП). На следващия ден бе свикан Съвет по сигурността към Министерски съвет, след който стана ясно, че са засегнати 3% от общата база данни на Приходната агенция. Темата за хакерската атака не стихва и тази седмица, когато Специализираната прокуратура предаде на съд трима души. Междувременно Народното събрание по искане на ГЕРБ създаде и Временна анкетна комисия за проучване на всички факти и обстоятелства около атаката. В петък от БСП излязоха с предложение за проблема.  \r\nПред журналисти лидерът на БСП Корнелия Нинова обърна внимание, че правителството действа абсолютно неадекватно. „В тази ситуация ние поемаме следната инициатива. Смятаме, че трябва да се гарантира сигурността на хората, държавата да си поеме отговорност, защото държава и правителството не можаха да опазят личните данни. Внасяме проект за решение, с което задължаваме правителството да осигури безплатно смяна на личните документи на онези българи, които поискат това и да създаде добра организация това да стане без напрежение, опашки и чакане. Предлагаме това да се свърши в тримесечен срок. От понеделник започваме срещи с Нотариалната камара, висшия адвокатски съвет, търсим тяхното професионално мнение, за да гарантираме да няма злоупотреби на личните данни на хората“, каза още лидерът на БСП. \r\nКорнелия Нинова заяви още, че проекторешението ще бъде внесено още в петък в деловодството на парламента. По думите й кризата с НАП е безпрецедентна. \"След като не правят нищо, ние поемаме инициатива. Ще ви информираме периодично какъв е резултата\", допълни още Нинова.  \r\nОт своя страна народният представител от ПГ на ГЕРБ Красимир Ципов посочи, че българските граждани не трябва да сменят личните си документи - Ципов обвини БСП, че всяват паника. „Току-що станахме свидетели на политическо хакерство от страна на БСП и от страна на Корнелия Нинова с една единствена цел да се всява паника сред българските граждани“, посочи Ципов. „Българските граждани не трябва да сменят личните си документи. Компетентните органи работят по въпроса и ще бъдат установени виновните, включително и длъжностни лица. Това не означава, че българските граждани трябва да подменят своите лични документи, включително и тези, за които НАП съобщи, че има изтичане на лични данни, не трябва към настоящия момент да си подменят личните документи. Гражданите трябва да запазят спокойствие. Нямаме абсолютно никаква нужда от нагнетяване на напрежение и всяване на паника. За съжаление обаче от БСП са способни само на нещо такова и Корнелия Нинова трябва да разбере ясно, че по този начин няма да натрупа абсолютно никакъв дивидент“, посочи Ципов. Той обвини също така БСП в популизъм.", "date": "2019.07.27", "title": "Управляващи и опозиция в нов дебат за атаката срещу НАП (ОБЗОР)"}
{"url": "http://www.focus-news.net/news/2019/07/27/2684389/deputatite-othvarliha-prezidentskoto-veto-varhu-mezhdunarodnite-dogovori-za-f-16-blok-70-obzor.html", "text": "Парламентът преодоля президентското вето върху международните договори за F-16 блок 70. „За“ повторното приемане на ратификацията на международните договори гласуваха 128 народни представители, „против“ – 73 и „въздържали се“ - 3, с което ветото бе преодоляно. Съгласно Правилника за организацията и дейността на парламента Народното събрание приема повторно закона с мнозинство от повече от половината от всички народни представители, което означава, че ветото е преодоляно. Президентът върна за ново обсъждане международните договори. Сред мотивите на му са, че е липсвало обществено съгласие по темата, както и че ратификацията е трябвало да измине цялостния път по Конституция и да бъде разгледана и приета на две гласувания в отделни заседания на Народното събрание. Дебатите по ветото продължиха малко над 2 часа, а парламентът работи с удължено работно време.  \r\nПредседателят на Комисията по отбрана и депутат от ГЕРБ ген. Константин Попов определи ветото на президента като излишно и неразумно. \"Когато стана въпрос за мотивите, очевидно се доказа, че те са абсолютно несъстоятелни. Според мен това е един добър ход на президента и на неговата администрация да напишеш едни несъстоятелни мотиви, за да може да отиде разговорът по същество. Поздравления за това. Договорите, както стана ясно, са типови, ясни, едни за всички, много десетки и десетки държави са ги подписали, при общо взето една рамка, едни условия, гаранции, неустойки. Тук въпросът е защо нашият президент и БСП не са съгласни с този начин на работа и не са съгласни да водят преговори с американското правителство. Добре, не са съгласни, но когато не си съгласен с нещо, за да стоиш добре, трябва да дадеш някакви варианти\", допълни още ген. Попов.  \r\nНародният представител от ПГ на „БСП за България“ проф. Румен Гечев от своя страна попита дали е редно нашият вицепремиер да подписва договора за F-16 с шофьора на рейса на Пентагона. \r\nТой посочи, че другите страни и народи, когато купуват изтребители, сключват договори за реално индустриално сътрудничество, а тук не е. „Накрая кой е подписал договорите. Това беше нещо, което също е изумително. От българска страна договорите са подписани както следва на най-високо ниво – от двама министри: министъра на отбраната и вицепремиер и министъра на икономиката. Знаете ли кой е подписал договора от другите страни – двата основни договора? Подписал го е началник на отдел в Агенцията за чуждестранна военна помощ. Началник на отдел, не е шефът на Агенцията, не е заместник-шефа на Агенцията. Началник на отделче е подписал с българския вицепремиер договорите. Какъв междуправителствен договор. Няма го министъра на отбраната на САЩ или на финансите, или на каквото и да било. Няма заместник-министъра. Няма шеф на управление. Тука няма никой. Вие питахте ли тези хора дали имат официално пълномощно от правителството на САЩ“, каза още проф. Гечев. На критиката на БСП отговори зам.- министърът на отбраната Атанас Запрянов. \"Беше казано, че е унизително министър на отбраната, вицепремиер да подпише от българска страна договори, а от американска от Агенцията на САЩ за международни продажби. те си спазват техните правила. Те нямат ратификация, ние имаме ратификация, затова сме при вас. Двете страни действат в рамките на националните си законодателства. Нека да уважаваме и другата страна и да не правим от това проблем\", заяви още ген. Запрянов. Той заяви, че международните договори за F-16 осигуряват способностите, които Народното събрание е задължило Министерството с проекта за инвестиционен разход. \r\nЛидерът на НФСБ Валери Симеонов обобщи дебата и посочи, че обсъждането на ветото на президента е етюд от поредната сценка на политическия театър. По думите му мотивите са чисто политически и са лишени от същество. „Бих казал популистки. Според мен представляват една намеса в работата на Народното събрание, което е в противоречие в принципа за разделението на властите. Той има право да наложи вето, но трябва да има аргументи и мотиви по същество, а не свързани с работата на Народното събрание, която в случая не търпи никакъв укор. Нещо повече, аз смятам, че г-н президента е наложил това вето от чисто политически подбуди и бих казал неискрено и лицемерно. Ако г-н Радев искаше да възпрепятства тази сделка, защото е убеден, че тя не трябва да бъде реализирано, той спокойно можеше да наложи ветото на 31 юли. Тогава е крайният срок за заплащането, което трябва да извърши българската държава и тогава сделката нямаше да може да бъде реализирана“, заяви още Симеонов. По думите му след като той не го е направил, което означава, че действието му е проформа и с цел да спечели дивиденти. \r\nДеница КИТАНОВА", "date": "2019.07.27", "title": "Депутатите отхвърлиха президентското вето върху международните договори за F-16 блок 70 (ОБЗОР)"}
{"url": "http://www.focus-news.net/news/2019/07/27/2684391/moskovskiyat-tsentar-karnegi-sarbiya-e-gotova-da-podpishe-nyakakav-vid-sporazumenie-s-kosovo.html", "text": "„Сърбия би била готова да подпише всякакъв вид споразумение с Косово, ако получи гаранции, че няма да загуби силата си като държава\". Това е заключението на Московския център „Карнеги“ , мозъчен тръст, анализиращ политически събития по целия свят, предава  RTK Live . \r\nСпоред центъра, оставката на Рамуш Харадинай като премиер на Косово след призоваването му от Специализирания съд в Хгаа означава, че не се очаква напредък в решаването на проблемите между Прищина и Белград. Политическото ръководство в Сърбия е разбрало, че „призоваването на Рамуш Харадинай в Хага е спонсориран от Запада трик, за да тласне Белград към нов компромис”, се подчертава в анализа на „Карнеги“, като се допълва, че Вашингтон и Европейският съюз са уморени от условията на Прищина. \r\n„Във Вашингтон и други европейски столици поведението на Косово е предизвикало умора и изнервност. Сега Западът знае, че именно политическият елит на Косово възпрепятства решаването на проблемите\", става ясно от текста на центъра. \r\nВъпреки това, според анализа, оставката на Рамуш Харадинай ще окаже въздействие върху бъдещото развитие на проблема. \r\nОт друга страна, по време на неотдавнашното му посещение в Белград, френският президент Еманюел Макрон обеща, че ще работи за възобновяване на диалога между двете страни, като спомена взаимния компромис като начин за постигане на трайно решение. Също така Германия настоява за възобновяване на диалога между Прищина и Белград. Берлин очаква косовските власти да отменят решението си за налагане на 100-процентови мита върху сръбските стоки, което ще даде възможност за възобновяване на преговорите възможно най-скоро. \r\n \r\n Тереза Герова", "date": "2019.07.27", "title": "Московският център „Карнеги“:  Сърбия е готова да подпише някакъв вид споразумение с Косово"}
{"url": "http://www.focus-news.net/news/2019/07/27/2684392/haradinay-svika-zasedanie-na-kabineta-a-tachi-konsultatsii-za-predsrochni-izbori-obzor.html", "text": "Седмица, след като подаде оставка от поста министър-председател на Косово, Рамуш Харадинай свика заседание на кабинета в Прищина – въпреки че в Конституцията на страната ясно е подчертано, че при овакантяването на премиерския пост правителството трябва да бъде разпуснато. Няма точна информация за това кога точно ще се проведе необичайната среща, но още при престоя си в Хага Харадинай увери, че след завръщане в страната си ще се върне към политическите си ангажименти.  \r\n \r\nМинистрите от Демократическата партия на Косово (ДПК), коалиционен партньор на партията на Харадинай, отказаха да присъстват на срещата, макар първоначално да отговориха положително на поканата. Някои от министрите от ДПК оправдаха отсъствието си от заседанието, като обявиха, че са извън страната. Междувременно депутатите припомниха, че след оставката на Харадинай от поста министър-председател, сегашното правителство вече няма правомощия да взима решения. \r\n \r\nИ докато Харадинай се готви да разговаря с кабинета си, държавният глава на Косово Хашим Тачи обяви, че следващата седмица ще проведе консултации с политическите партии, за да определи дата за предсрочни избори. В съобщение за пресата, издадено от пресслужбата на държавния глава, се казва, че след оставката на Харадинай президентът трябва да предприеме всички необходими действия, предвидени в Основния закон. „Президентът на Република Косово уверява всички граждани, че всяко действие ще бъде в съответствие с Конституцията на Република Косово и от следващата седмица президентът ще започне консултации с политически партии/коалиции за предприемане на по-нататъшни стъпки за преодоляване на сегашната ситуация след оставката на премиера”, става ясно от официалното съобщение. \r\n \r\nПо-рано политически анализатори коментираха, че Тачи преднамерено отлага решението си за насрочване на нови избори и не е предприел необходимите стъпки да се консултира с политическите партии след оставката на Рамуш Харадинай от поста министър-председател. Анализаторите твърдят, че все още не е ясно дали ще бъде назначено ново правителство без да се отива на предсрочни избори, вариантът, който според тях се предвижда в Конституцията на Косово, или ще бъдат насрочени нови избори. Все пак те смятат, че втората опция е по-вероятна, предвид това, че шансовете коалиционните партньори да се съгласят за кандидат, който да замени Харадинай, са много малки. \r\n \r\nНе всички в страната обаче са съгласни с развитието на ситуацията. Председателят на „Социалдемократическа инициатива“ Фатмир Лимай е категоричен, че след оставката на премиера Рамуш Хардинай парламентът не може да бъде разпуснат без съгласието на всички политически партии в него. Подобен подход прави невъзможно и обявяването на извънредни избори в страната, смята политикът. \r\n \r\nРамуш Харадинай даде неотменима оставка от поста министър-председател и няма право да организира правителствени срещи, но това не означава, че правителството е паднало, категорични са част от медиите в Прищина, сред които и телевизионната мрежа Klan Kosova.  \r\n„Конституцията на Република Косово предвижда, че правителството ще се разпадне, само ако парламентът на Косово бъде разпуснат, а това все още не е станало. На основания на Основния закон след неотменимата оставка на министър-председателя, тежестта на отговорността пада върху първия вицепремиер. Това означава, че Беджет Пацоли трябва да поеме поста до следващото разпореждане на президента на страната, който е длъжен да намери решение въз основа на неговия конституционен мандат”, добавя медията. \r\n \r\nЕлектронното издание на прищинския ежедневник Zeri отбеляза, че Косово е на прага на нови избори, а Централната избирателна комисия (ЦИК) на страната все още не е попълнена.  \r\nСпоред изданието оставката на премиера Рамуш Харадинай е хванала ЦИК неподготвена, тъй като в нея все още липсват двама членове, които се очаква да бъдат назначени от коалицията ПАН. Говорителят на ЦИК Валмир Елези обаче подчерта пред вестника, че органът ще може да изпълни задълженията си, ако бъдат обявени предсрочни избори. „В момента ЦИК има деветима членове, броят, определен в Конституцията на Косово, е 11. Кворум, необходим за провеждане на избори и вземане на решения, е постижим”, увери Елези. \r\n \r\n Тереза Герова", "date": "2019.07.27", "title": "Харадинай свика заседание на кабинета, а Тачи – консултации за предсрочни избори (ОБЗОР)"}
{"url": "http://www.focus-news.net/news/2019/07/27/2684387/v-tsentara-za-podgotovka-na-spetsialisti-sliven-amerikanski-i-balgarski-voenni-obsadiha-elementi-ot-savmestnite-trenirovki.html", "text": "Центъра . Трима военнослужещи от Националната гвардия на Тенеси посетиха Центъра за подготовка на специалисти (ЦПС)-Сливен от 23 до 25 юли и проведоха обучение с българските си колеги. Американските военнослужещи капитан Робърт Палмър, лейтенант Джеймс Уоткинс и старши сержант Майкъл Меткалф бяха посрещнати от началника на щаба на ЦПС полковник Пламен Белчев, който на брифинг ги запозна с историята, структурата и настоящата дейност на формированието.Той отговори на поставени въпроси и изтъкна полезността на това поредно обучение, което повишава оперативната съвместимост с нашите партньори от НАТО. На брифинга присъстваха подполковник Апостол Николов – началник на отделение „Планиране, бюджетиране и оперативна съвместимост”, подполковник Тодор Тачев – началник на отделение „Подготовка на формированията”. \r\nНа проведеното двудневно обучение основната тема бе тактики, техники и процедури на бронираните формирования при съвместни тренировки, както и обучението и подготовките, през които преминават сержантите. \r\nАмериканските военнослужещи бяха придружени от Весела Терзиева от отдела за военно сътрудничество към посолството на САЩ в България. \r\nТе разгледаха музейните експозиции, размениха мнения за техническите особености и огневата мощ на част от експонатите.", "date": "2019.07.27", "title": "В Центъра за подготовка на специалисти-Сливен американски и български военни обсъдиха елементи от съвместните тренировки"}
{"url": "http://www.focus-news.net/news/2019/07/27/2684395/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Намерението на Борис Джонсън да убеди ЕС да се откаже от предпазния механизъм за ирландската граница и обвиненията срещу косовския премиер в оставка Рамуш Харадинай са сред темите на британския печат.  \r\n \r\n Правителството на Борис Джонсън отхвърля идеята за нови преговори за Брекзит с ЕС, ако Брюксел не се съгласи първо да отвори отново споразумението за оттегляне и да премахне предпазния механизъм за ирландската граница, защото и двете са били многократно отхвърлени, пише британският вестник  The Guardian . \r\nВ позиция, която изглежда поставя Обединеното кралство по-твърдо на пътя за напускане на ЕС  на 31 октомври, Даунинг стрийт заяви, че не са планирани нови преговори за Брекзит и че Джонсън е \"казал ясно каква трябва да бъде основата на тези дискусии\". \r\nГоворителят му каза: „Нямам дата, към която да ви насоча. Премиерът е много ясен, че е готов да започне тези обсъждания, но очевидно ключовият момент е, че споразумението за оттегляне няма да мине през парламента, така че това ще означава неговото преразглеждане. \r\nТой добави: \"Той ще бъде енергичен и активен в търсенето на сделка, но ако сделката не е възможна, ние ще си тръгнем.\" \r\nЗапитан дали екипът на Джонсън е поискал разговори с Брюксел, говорителят каза: „Това, което сме направили, е да изложим позицията си и да кажем, че сме готови и ще бъдем енергични в началото на разговора, но също така сме наясно какво трябва да се случи, ако не можем да осигурим сделка, която парламентът може да подкрепи. \r\n\"Както казах, ние сме готови да започнем да разговаряме, но сме наясно каква трябва да бъде основата на тези дискусии.\" \r\nПопитан дали това всъщност означава, че процесът е бил приключен заради единството на ЕС в позицията, че не е възможно предоговаряне на споразумението за оттегляне, говорителят каза, че приоритетът на Обединеното кралство остава напускането на ЕС със споразумение. \r\n\"Но е много ясно, че ако ще можем да си осигурим сделка, която ни позволява да напуснем на 31 октомври, както премиерът каза, че ще направим, това ще означава възобновяване на преговорите за споразумението за оттегляне,\" каза той. \r\nДжонсън започна неформални дискусии с лидерите на ЕС след като зае поста в сряда, но отново потвърди същата непоколебима позиция, след разговорите в четвъртък с председателя на Европейската комисия Жан-Клод Юнкер. \r\nПо-късно той е разговарял с френския президент Еманюел Макрон, като е засегнал Брекзит. Запитан какво ще даде Джонсън на Макрон и други, неговият говорител каза, че е било подчертано, че „споразумението за оттегляне е било отхвърлено три пъти от Камарата на общините и няма да мине, така че това означава предоговаряне на споразумението за оттегляне и обезпечаване на премахване на предпазния механизъм ”. \r\nПо-рано френският министър по европейските въпроси Амели дьо Мончалин каза, че и двете страни трябва да избягват \"игри, жестове и провокации\" около ирландската граница само три месеца преди Великобритания да напусне. \r\nДе Мончалин каза, че Макрон ще проведе разговори с Джонсън във Франция през следващите седмици. И двамата ще присъстват на срещата на върха на Г7 в Биариц следващия месец. \r\nДе Мончалин каза, че има солидарност с Ирландия и отново подчерта, че споразумението за оттегляне няма да бъде предоговорено. \r\nДжонсън разговаря и с първите министри на Шотландия и Уелс, Никола Стърджън и Марк Дрейкфорд, както и с високопоставени фигури в Демократичната юнионистка партия и Шин Фейн  , Арлин Фостър и Мишел О'Нийл, заяви говорителят му. \r\n*** \r\n \r\n Борис Джонсън поиска от Ангела Меркел да се откаже от противоречивия, според него, предпазен механизъм за ирландската граница от споразумението за Брекзит, на фона на предупреждения от Европа, че той се поел „курс на сблъсък“ с континента, пише британският ляв вестник  The Independent . \r\nВ телефонен разговор в петък британският министър-председател каза на германския канцлер, че „единственото решение, което ще ни позволи да постигнем напредък по сделката, е да се премахне предпазния механизъм“ и че алтернативата е Брекзит без споразумение. \r\nЛидерите на ЕС не бяха впечатлени от искането на Джонсън за премахване на предпазния механизъм от споразумението за оттегляне, за което той говори в четвъртък пред депутатите. \r\n\"Изглежда, че той е взел умишлено решение да насочи Великобритания към сблъсък  с Европейския съюз и с Ирландия във връзка с преговорите за Брекзит,\" каза ирландският външен министър Саймън Ковъни пред репортери в Белфаст в петък. \r\nГоворейки след среща с новия министър за Северна Ирландия на Обединеното кралство Джулиан Смит, Ковъни каза, че коментарите на Джонсън са \"много безполезни\". \r\nГерманското правителство също не се трогна от подхода на новия премиер и предположи, че той няма да донесе успех. \r\n„Посланието ми към новия британски премиер е ясно: Борис, предизборната кампания приключи. Успокой се. Ние трябва да бъдем честни помежду си “, каза германският министър за Европа Майкъл Рот пред ZDF. \r\n„Това, което няма да помогне са нови провокации. Вместо това е необходим диалог – такъв, какъвто човек трябва да може да очаква това от лидера на приятелска нация, която все още е член на Европейския съюз.\" \r\nМишел Барние, главният преговарящ на ЕС, заяви в четвъртък в писмо до държавите-членки, че изявлението на Джонсън пред Камарата на общините по-рано този ден е било „по-скоро войнствено”. Той каза, че съдържанието на обръщението е \"неприемливо\" и несъвместимо с мандата за преговори, одобрен от лидерите на ЕС. \r\nБарние заяви също, че подходът на Джонсън е опит за проверка на единството на ЕС, който засега е повече от стабилно, поне публично. \r\n*** \r\n \r\n  Влиятелното седмично англоезично списание  The Economist  припомня, че министър-председателят на Косово в оставка Рамуш Харадинай е изправен пред обвинения за военни престъпления. От редакцията обаче предупреждават да не се бърза със заключенията за край на неговата политическа кариера. \r\n„Ранен и под обстрел през 1998 г., Рамуш Харадинай грабва единственото нещо, което има под ръка, с което да спре кървенето. Било е парче сирене. През предходната година брат му е бил убит от сръбски войници на няколкостотин метра от него, докато прекарват оръжия през планините в Албания. От тази война Харадинай е усвоил своето съвършено умение да остава физически жив, за да остане и политически такъв. Последната му подобна маневра дойде на 19 юли, когато Харадинай подаде оставка като премиер на Косово и обяви, че е привлечен като заподозрян в процес за военни престъпления“, пише британското издание.  \r\n„Охранител, дърводелец, партизанин и политик, Харадинай има по-колоритна кариера от повечето хора. В мемоарите си той говори за преживяванията си като партизанин, борещ се със Сърбия с удоволствие… Но винаги е отричал обвиненията, че е извършил нещо лошо“, отбелязват от редакцията. \r\n***", "date": "2019.07.27", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/07/27/2684386/pregled-na-osnovnite-temi-v-svetovniya-pechat-agentsiya-fokus.html", "text": "Арест на морски пехотинци за трафик на хора и престъпления, свързани с наркотици, твърдата позиция на Ердоган срещу намерението на САЩ да наложи санкции на Турция и напрежението между Израел и \"Хизбулла\" са сред темите на световния печат. \r\n*** \r\n \r\n  Шестнадесет морски пехотинци от военната база „Кемп Пендълтън“ в щата Калифорния са арестувани по обвинения в трафик на хора и престъпления, свързани с наркотици, съобщава американският вестник  Washington Examiner . \r\nАрестуваните войници са част от Първа дивизия от морската пехота и са задържани за „предполагаемо участие в различни нелегални дейности, от трафик на хора до престъпления, свързани с наркотици“, става ясно от изявление на Корпуса на морската пехота на САЩ, цитирано от изданието.  \r\nОсмина други пехотинци са привикани на разпит.  \r\nАкцията е свързана с арестите на ефрейтор Байрън Лоу и ефрейтор Дейвид Хавиер Салазар-Куинтеро, задържани от граничната полиция на 3 юли. В автомобила им е имало трима мигранти без документи, като се предполага, че двамата са участвали в трафик на хора през границата между Мексико и САЩ. Военноморската криминална разследваща служба (NCIS) е получила информация за нелегалните дейности на двамата именно от мобилните им устройства.  \r\n„Първа дивизия от морската пехота се е посветила на справедливостта и върховенството на закона и ние ще продължим да си сътрудничим с NCIS по случая“, се казва още в изявлението на Корпуса на морската пехота. „Всеки пехотинец, за когото е установено, че е свързан с тези предполагаеми престъпления, ще бъде разпитан и третиран според по надлежния процес. Нито един от арестуваните или задържаните за разпит не е служил в мисията за опазване на югозападната ни граница“, завършва изявлението.  \r\n*** \r\n \r\n Санкциите от страна на САЩ или отстраняването на Турция от F-35 няма да възпре Анкара да гарантира сигурността си, заяви президентът Реджеп Тайип Ердоган в петък, потвърждавайки позицията на Турция, когато става въпрос за националната сигурност, цитира думите му турското англоезично издание  Daily Sabah \r\nНа среща с ръководителите на провинциалните организации на Партията на справедливостта и развитието (ПСР) Ердоган заяви, че Турция ще потърси другаде изтребители, ако САЩ няма да й продадат самолети F-35. \r\nСъединените щати заявиха миналата седмица, че премахват Турция от програмата F-35, тъй като Анкара е закупила и получила  руските системи за противоракетна отбрана С-400, които Вашингтон вижда като заплаха за отбраната на НАТО. \r\nВашингтон също заплаши, че ще наложи санкции срещу Турция, въпреки че Анкара отхвърли предупрежденията. Вместо това турската страна се доверява на съпричастни коментари на американския президент Доналд Тръмп, който заяви, че Турция е третирана  \"несправедливо\". \r\nЕрдоган каза, че се надява, че американската администрация ще бъде \"разумна\" по въпроса за санкциите, добавяйки, че Турция може също да преразгледа закупуването самолети „Боинг“ от САЩ. \r\n„Не ни давате F-35? Добре, извинете ни, но отново ще трябва да предприемем мерки по този въпрос и ще се обърнем към други производители“ - каза той. \r\n\"Дори и да не получаваме F-35, купуваме 100 модерни самолета „Боинг“, споразумението е подписано ... В момента един от самолетите е пристигнал и ние правим плащания, ние сме добри клиенти, \"Но ако нещата продължават по този начин, ще трябва да преразгледаме това споразумение.\" \r\nРуският държавен оръжеен конгломерат „Ростек“ заяви, че Русия ще бъде готова да достави  самолети Су-35 в Турция, ако Анкара ги поиска. Но турските власти заявиха в четвъртък, че за момента няма разговори с Москва за алтернативи на американските изтребители F-35. \r\nЕрдоган също така подчерта, че Турция е решена да унищожи \"терористичния коридор\" на изток от река Ефрат в Сирия, независимо от това как вървят преговорите със САЩ за планирана зона за сигурност в северната част на страната. \r\nВръзките между Анкара и Вашингтон са обтегнати по множество въпроси включително подкрепата за кюрдските милиции в Сирия, основен съюзник на САЩ в региона, който Анкара счита за сирийски клон на международно признатата терористична организация Кюрдска работническа партия (ПКК). \r\nАнкара предупреди, че ще започне военна операция в Северна Сирия, за да унищожи кюрдските формирования в района, ако не може да се споразумее с Вашингтон за планираната зона за сигурност в региона, заявявайки, че е „търпението й привършва“.  \r\n\"Тези, които се доверяват на чуждестранни сили в региона, ще бъдат сразени\", каза Ердоган. \"Ще намерим трайно решение на тероризма.\" \r\n*** \r\n \r\n Напрежението между Израел и „Хизбулла“  в района на Голанските възвишения се покачва, пише израелското англоезично издание  The Jerusalem post . \r\nСамо през изминалата седмица бяха извършени две смъртоносни атаки срещу ирански съюзници в южна Сирия, приписани на Израел. Израел не коментира нападенията, но еврейската държава ясно заяви, че няма да приеме нарастващото присъствие на „Хизбулла“ в сирийската част на Голанските възвишения. \r\nСпоред Филип Смит, сътрудник на Вашингтонския институт за близкоизточната политика, натрупването на сили от Иран и „Хизбулла“ е основен аспект, който е бил пренебрегнат. \r\n„Хизбулла не иска да води сама цялата война в Южна Сирия. Много по-трудно да се премахне клетка на „Хизбулла“, ако е съставена от местни хора, ”каза той пред изданието добавяйки, че групировката е станала много по-прагматична по отношения на набора на бойци. \r\nГлавните служители на разузнаването в Северното командване на Израелската армия казаха, че проектът за Голанските възвишения на „Хизбулла“ е  започнал миналото лято след завземането им обратно от правителствените сили на Башар Асад. Бойците разполагат с оръжия, получени от гражданската война и ако е необходимо, ще получат допълнително оръжие от Ливан или съществуващи арсенали, съхранявани от „Хизбулла“ и Иран. \r\n„\"Хизбулла“ знае, че Израел наблюдава, така че те са много по-прикрити, отколкото в миналото\", каза Смит, добавяйки, че те използват повече местни сили, отколкото да изпращат бригади от ливански бойци в района. \r\nВоенният успех в Сирия позволи на „Хизбулла“ да преразпредели висши служители и войски в района, както и в Южен Ливан. Лидерът Хасан Насрала заяви в реч:  \r\n„Ние присъстваме във всяка област, в която бяхме. Ние все още сме там, но не е нужно да сме там в големи количества, докато няма практическа необходимост ”, каза той, добавяйки, че„ ако има нужда да се върнат, всички онези, които са били там, ще се върнат. \" \r\nВ средата на март американският президент Доналд Тръмп обяви официалното признаване на Голанските възвишения като суверенна израелска територия, осигурявайки на \"Хизбулла\" подарък за набирането на бойци в района. \r\n„Признаването на Голанските възвишения създава обща основа за договаряне между различните фракции - същото важи и за хода на посолството и за„ сделката на века “, каза Давид Дауд от проекта „Обединени срещу ядрен Иран“, добавяйки, че„ Различните регионални групи или оси, които не биха могли да се споразумеят по друг начин, сега имат нещо общо.\" \r\nСмит каза пред изданието, че докато „изявлението на Тръмп е изпратило сигнал към Иран“, Техеран „е вдигнал залога заради ситуацията на място, а не поради изявлението на Тръмп. Те знаят, че техните цели ще надживеят администрацията на Тръмп. Но ако бъдат струпани войски, те ще го използват. Те са много прагматични.", "date": "2019.07.27", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/07/27/2684397/pregled-na-mezhdunarodnite-novini-do-6-chasa-agentsiya-fokus.html", "text": "Рамуш Харадинай, който подаде оставка миналата седмица, свика кабинета в петък, за да обяви, че ще поиска от Конституционния съд да разтълкува дали му е позволено да свиква заседание на правителството, след като подаде оставка заради призовка от Хага като заподозрян, пише косовският вестник  Gazeta Express . \r\nРешението на Харадинай да свика заседание на правителството предизвика реакция на опозиционните политически партии и представители на гражданското общество, които оспорват правомощията му за свикване на правителството след оставката. Харадинай по време на срещата с кабинета заяви, че е задължил правната служба да се обърне към Конституционния съд, като добави, че се надява Съдът да отговори скоро, за да предотврати политически застой.  \r\n*** \r\n \r\n Русия предложи на Украйна да удължи настоящия договор за транзит на газ за една година, който изтича на 31 декември 2019 г, информира журналистите министърът на енергетиката на Руската федерация Александър Новак в кулоарите на срещата на руско-турската междуправителствена комисия в турския град Анталия. \r\n\"Ще изчакаме започването на тристранни консултации, когато бъде избрано ново правителство (в Украйна) и да се появят контрагенти. Като цяло искаме Украйна да купува газ директно. Предложихме на нашите колеги да удължат съществуващия договор за една година при съществуващите условия\", заяви Новак, отговаряйки на въпрос за евентуалното удължаване на настоящия договор за транзит. \r\nМинистърът добави, че възможните корекции са предмет на договаряне от страна на търговски дружества. \r\nАгенция Reuters съобщи в петък, че Русия възнамерява да сключи краткосрочно споразумение с Украйна за транзита на газ за Европа след изтичането на настоящия договор между „Нафтогаз“ (Украйна) и „Газпром“ (Русия). Според вестника, Украйна се надява на дългосрочна сделка за 10 години, но това не е рентабилно за Русия, която ще уреди едногодишна сделка, така че да може да увеличи капацитета си и да пусне газопроводите \"Северен поток-2\" и \"Турски поток\". \r\n*** \r\n \r\n Изявленията за задържане от Румъния на руски товар с бронетранспортьори за Сърбия са лъжа, руското Министерство на отбраната не е изпращало кораби за транспортиране на военно оборудване по Дунав. Това съобщи в петък Министерството на отбраната на Руската федерация, цитирано от  TACC . \r\n\"Руското министерство на отбраната не e изпращало никакви кораби за транспортиране на военна техника по Дунав към Сърбия. Всички твърдения за такива доставки и предполагаемият арест на руски транспортни средства с бронетранспортьори от румънската страна са абсолютно неверни\", каза военното ведомство. \r\nМинистерството на отбраната отбеляза, че договорените доставки вече са доставени в Сърбия в съответствие с условията, посочени в договора. \"Всички доставки са извършени в строго съответствие с условията на договора и в срока, договорен от страните\", отбелязаха от Министерството. \r\nИзносът на военни продукти от Русия в Сърбия се извършва в строго съответствие с международното право и в рамките на двустранното военно-техническо сътрудничество, подчертаха от Министерството на отбраната. \r\n*** \r\n \r\n Еврокомисарят по разширяването Йоханес Хан каза, че диалогът между Косово и Сърбия ще продължи през септември, след като в Косово се проведат нови избори, цитира думите му косовското издание  Gazeta Express \r\nСпоред Хан политическата ситуация в Косово ще определи развитието на диалога за нормализиране на отношенията между Косово и Сърбия. Хан не коментира решението на Рамуш Харадинай да подаде оставка като премиер на Косово, след като беше призован от специалния съд като заподозрян за ролята му на командир на Армията за освобождение на Косово (АОК). „Не би било подходящо да се коментират вътрешнополитическите развития. Ситуацията е ясна - ще има избори, които ще променят политическата ситуация в Косово, което ще даде възможност за възобновяване на диалога”, заяви Хан след среща със сръбския премиер Ана Бърнабич в Белград. \r\nТой каза, че вярва, че диалогът ще се възобнови през септември, добавяйки, че очаква и Прищина и Белград да се включат наистина в този процес. \r\n*** \r\n \r\n Молдовският президент Игор Додон заяви, че е готов да помогне на правителството да разреши  с руското ръководство въпроса за осигуряване на доставките на газ за страната за следващата година, цитира думите му  TACC .  \r\n\"Правителството трябва да започне преговори възможно най-скоро за сключване на ново споразумение с\" Газпром \". Ако правителството се нуждае от помощ, аз също съм готов да помогна\", каза Додон в петък вечерта на телевизионния канал РТР Молдова. Според него той вече е обсъждал този въпрос в Москва с ръководството на \"Газпром\" и със заместник министър-председателя и специален представител на президента на Руската федерация за развитието на търговските и икономическите отношения с Молдова Дмитрий Козак. \r\n\"Само аз мога да разреша този проблем по време на срещи с президента Владимир Путин. Русия има практика да предоставя отстъпки за газ за страните от Евразийския икономически съюз (ЕАИС). Ние не сме членове на ЕАИС , но имаме статут на наблюдатели. Може ли Молдова като наблюдател да получи 25% отстъпка?\" -30%? Надяваме се, че ще има такава възможност ”, обясни президентът. Той припомни също, че договорът за доставка на газ, който Молдова подписа с „Газпром“, ще изтече на 31 декември 2019 година. \r\nСпоред него правителството трябва да постигне отстъпки за доставките на газ за Молдова преди края на годината, тъй като бившият кабинет е намалил необосновано тарифите, без да ги приведе в съответствие с реалните цени, на които Молдова получава газ от „Газпром“. Това беше направено за политически цели, за да не се вземат непопулярни решения преди изборите. Предишното правителство действаше на принципа\" След нас  - и потоп \", обясни Додон. \r\nПо-рано в интервю за ТАСС Додон изрази загриженост за възможното прекратяване или намаляване на транзита на газ през Украйна. Според него това ще се отрази негативно на приходите на републиката от транзитни услуги и може да доведе до намаляване или дори прекратяване на доставките на руски газ за републиката. Все още не е завършен тръбопроводът Унгени - Кишинев за алтернативни доставки на газ от съседна Румъния, за която ЕС отпусна пари на бившите молдовски правителства. Също така, според него, не е ясно от къде може да се вземе газ за евентуални обратни доставки чрез украинската газопреносна система. \r\nМолдова получава газ от „Газпром“ по договор, подписан през 2008 г. и той се подновява ежегодно. В него цената на газа за републиката е свързана с цените на петрола на световните пазари. По време на посещението си в Москва през февруари 2019 г. Додон помоли ръководителя на \"Газпром\" Алексей Милер да предостави на Молдова 25% отстъпка за газа, доставен в републиката. След срещата с Милер в кулоарите на Петербургския международен икономически форум, ръководителят на Молдова съобщи за договореност за започване на преговори с \"Газпром\" за условията на новите договори за доставка на газ за републиката и за транзита му от 1 януари 2020 година. Миналата година \"Газпром\" достави на Молдова 2,9 млрд. куб. м газ, което е с 8,4% повече в сравнение с 2017 година. \r\n*** \r\n \r\n Президентът на Република Македония, Стево Пендаровски, прие днес изпълняващия длъжността помощник държавен секретар на САЩ за Европа и Евразия Филип Рийкър, пише македонското електронно издание  Press 24 . \r\nНа срещата бе обсъдено насърчаването на двустранното сътрудничество между Македония и Съединените щати, евроатлантическите перспективи на страната, както и актуалните събития в региона. \r\nДвамата събеседници заключиха, че стратегическите отношения между Северна Македония и САЩ, основани на споделени ценности за мир, свобода и демокрация, ще продължат да се разширяват и задълбочават във всички сфери от взаимен интерес. \r\nПрезидентът Пендаровски изрази увереност, че Македония е твърдо решена да укрепи стратегическото партньорство със САЩ, за да насърчи по-дълбоките връзки между двете приятелски страни и техните граждани. \r\nПрезидентът Пендаровски изрази благодарност за безрезервната подкрепа и помощ, която Съединените щати дадоха на страната от самото начало на независимостта, особено изразена в реализирането на евроатлантическите й стремежи – неин постоянен стратегически ангажимент. \r\n\"По този път Северна Македония ще продължи да работи в тясно сътрудничество със Съединените щати, като наш дългогодишен съюзник и поддръжник на реформите в областта на отбраната и сигурността, върховенството на закона и независимостта на съдебната система, както и в областта на публичната администрация\", каза президентът Пендаровски. \r\nТой  изрази очакването, че до края на годината ратификацията на Протокола за членство в НАТО ще бъде завършена във всички държави-членки, включително и в Съединените щати, което ще  направи Северна Македония 30-тия член на най-успешния, по неговите думи, военен и политически съюз. \r\n\"Нашето членство в Алианса ще бъде конкретно потвърждение на ангажимента на САЩ за стабилна, сигурна и икономически развита Северна Македония и отражение на волята на мнозинството от нашите граждани, които искат да видят Северна Македония като член на евроатлантическите институции,\" каза президентът Пендаровски. \r\nПрезидентът подчерта, че Северна Македония е положила огромни усилия за преодоляване на статуквото на миналото, добавяйки, че сега е необходимо всички политическите фактори да работят заедно за европейското бъдеще на страната чрез конструктивен политически диалог за приемане на основни закони за реформи. \r\nИзпълняващият длъжността помощник държавен секретар за Европа и Евразия, Филип Рийкър поздрави президента Пендаровски за встъпването му в длъжност, добавяйки, че САЩ ще продължат да подкрепят решително демократичните реформи в Македония, за да я интегрират изцяло в евроатлантическите организации.", "date": "2019.07.27", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/07/27/2684396/makedonskite-vlasti-arestuvaha-kosovar-po-iskane-na-sarbiya-obzor.html", "text": "Бившият член на Армията за освобождение на Косово (АОК) Томор Морина бе арестуван от властите в Северна Македония, предаде косовският вестник  Gazeta Express \r\nАрестуването на Морина бе обсъдено в четвъртък в парламента в Скопие. Координаторът на ДСИ, Еюп Алими сравни македонският премиер Зоран Заев със сръбския диктатор Слободан Милошвич. Той заяви, че се срамува че е гласувал за формирането на сегашното правителство, цитиира думите македонското електронно издание  \"МКД\" \r\n\"Аз съм раздразнен от факта, че бивш войник от АОК беше арестуван и доколко нашата страна зачита международното право.\" По искане на Сърбия е задържан гражданин на Косово, а с факта, че той не е гражданин на Сърбия и ние признахме Косово, това показва, че вътрешното министерство не спазва всички правни норми в страната ни. Ако така се постъпва с всяка молба, отправена от съседната страна за всички войни, които се водиха през 90-те години и когато нашата страна прие над един милион бежанци и бяха похарчени огромни средства и след като всички сме фокусирани към интеграцията с  ЕС и НАТО, с тези действия ние се връщаме към 1999 г. и исканията на Милошевич, а те вече не са в сила. Ще ви помоля да вземете мерки, докато не стане твърде късно ”, каза Алими. \r\n„Върховенството на закона и зачитането на международните закони и разпоредби са норма, европейска ценност, към която и вие, и аз, и всички ние се стремим. Искането за арест е получено от Интерпол, а не от Вучич, нито от Милошевич. От Интерпол, където сме член и където сме гласували и Косово да бъде член, без значение дали Сърбия е против. Процедурите се наблюдават от компетентен прокурор и компетентният съдия решава по тях, а не Заев, нито Спасовски, нито Агим Нухиу, нито който и да е от правителството ”, отговори министър-председателят Зоран Заев. \r\nАлиансът на албанците реагира остро на ареста на бившия задържан от АОК Томор Морина и настояват той да бъде освободен незабавно и без никакви условия, въпреки че е бил задържан по заповед за арест на Интерпол, информира скопското електронно издание  \"Локално\" . \r\nНаказателният съд в Скопие разпореди задържането на бившия член на Армията за освобождение на Косово Томор Морина, който беше арестуван на граничния пункт Блаце въз основа на заповед за арест от сръбския съд за срок от 30 дни и ще разгледа искането на Сърбия за екстрадиция, пише македонското електронно издание  Press 24 . \r\n \r\n  Юлиян Марков", "date": "2019.07.27", "title": "Македонските власти арестуваха косовар по искане на Сърбия (ОБЗОР)"}
{"url": "http://www.focus-news.net/news/2019/07/27/2684398/tass-rusiya-e-predlozhila-na-ukrayna-prodalzhavane-s-edna-godina-na-dogovora-za-tranzit-na-gaz.html", "text": "Русия предложи на Украйна да удължи настоящия договор за транзит на газ за една година, който изтича на 31 декември 2019 г, информира журналистите министърът на енергетиката на Руската федерация Александър Новак в кулоарите на срещата на руско-турската междуправителствена комисия в турския град Анталия. \r\n\"Ще изчакаме започването на тристранни консултации, когато бъде избрано ново правителство (в Украйна) и да се появят контрагенти. Като цяло искаме Украйна да купува газ директно. Предложихме на нашите колеги да удължат съществуващия договор за една година при съществуващите условия\", заяви Новак, отговаряйки на въпрос за евентуалното удължаване на настоящия договор за транзит. \r\nМинистърът добави, че възможните корекции са предмет на договаряне от страна на търговски дружества. \r\nАгенция Reuters съобщи в петък, че Русия възнамерява да сключи краткосрочно споразумение с Украйна за транзита на газ за Европа след изтичането на настоящия договор между „Нафтогаз“ (Украйна) и „Газпром“ (Русия). Според агенцията, Украйна се надява на дългосрочна сделка за 10 години, но това не е рентабилно за Русия, която ще уреди едногодишна сделка, така че да може да увеличи капацитета си и да пусне газопроводите \"Северен поток-2\" и \"Турски поток\". \r\n \r\n  Юлиян Марков", "date": "2019.07.27", "title": "ТАСС: Русия е предложила на Украйна продължаване с една година на договора за транзит на газ"}
{"url": "http://www.focus-news.net/news/2019/07/27/2684394/ruskiyat-energien-ministar-aleksandar-novak-vtorata-nishka-na-turski-potok-shte-minava-prez-balgariya-ungariya-i-sarbiya.html", "text": "Втората линия на експортния газопровод „Турски поток\" ще минава през територията на България, а не през Гърция. Това заяви пред журналисти министърът на енергетиката на Руската федерация Александър Новак в кулоарите на заседанието на руско-турската междуправителствена комисия, предава  TACC . \r\n„[Втората нишка на „Турски поток“ ще мине през] България, Унгария, Сърбия. В България директно\", поясни Новак, отговаряйки на въпрос за маршрута на разклонението на газопровода. \r\nНовак припомни също, че по първата нишка на „Турски поток\" доставките на природен газ ще започнат от 1 януари 2020 година. Тя е предназначена за снабдяване на вътрешния пазар на Турция, а втората - за страните от Южна и Югоизточна Европа. „Газпром“ счита Гърция, Италия, България, Сърбия и Унгария за потенциални пазари. Капацитетът на всяка линия е 15,75 млрд. куб. метра газ годишно. \r\nПо-рано вестник „Коммерсант\" съобщи, че „Газпром\" може да доставя газ по „Турски поток\" на България, Унгария, Сърбия и Словакия, а компанията вече участва в процедурата за резервиране на нови тръбопроводи в тези страни. Материалите за газопреносните оператори на тези страни, публикувани през октомври и ноември като част от процедурата за резервиране на бъдещите  мощности, показаха, че маршрутът за доставки до Европа по втората линия на „Турски поток“ ще минава през посочените страни. \r\nСпоред вестника „Булгартрансгаз\" ще проведе търг за бъдещи мощности. В същото време се съобщава, че операторите от Унгария, Австрия и Словакия вече са провели търг, за да резервират нови мощности в края на октомври. „Газпром“ планира да започне доставки за България и Сърбия през 2020 г., до Унгария през 2021 г., а до Словакия през втората половина на 2022 г. \r\n \r\n Тереза Герова", "date": "2019.07.27", "title": "Руският енергиен министър Александър Новак: Втората нишка на „Турски поток\" ще минава през България, Унгария и Сърбия"}
{"url": "http://www.focus-news.net/news/2019/07/27/2684399/igor-dodon-moldova-tryabva-barzo-da-razreshi-s-rusiya-vaprosa-za-dostavkite-na-gaz.html", "text": "Молдовският президент Игор Додон заяви, че е готов да помогне на правителството да разреши  с руското ръководство въпроса за осигуряване на доставките на газ за страната за следващата година, цитира думите му  TACC .  \r\n\"Правителството трябва да започне преговори възможно най-скоро за сключване на ново споразумение с\" Газпром \". Ако правителството се нуждае от помощ, аз също съм готов да помогна\", каза Додон в петък вечерта на телевизионния канал РТР Молдова. Според него той вече е обсъждал този въпрос в Москва с ръководството на \"Газпром\" и със заместник министър-председателя и специален представител на президента на Руската федерация за развитието на търговските и икономическите отношения с Молдова Дмитрий Козак. \r\n\"Само аз мога да разреша този проблем по време на срещи с президента Владимир Путин. Русия има практика да предоставя отстъпки за газ за страните от Евразийския икономически съюз (ЕАИС). Ние не сме членове на ЕАИС , но имаме статут на наблюдатели. Може ли Молдова като наблюдател да получи 25% отстъпка?\" -30%? Надяваме се, че ще има такава възможност ”, обясни президентът. Той припомни също, че договорът за доставка на газ, който Молдова подписа с „Газпром“, ще изтече на 31 декември 2019 година. \r\nСпоред него правителството трябва да постигне отстъпки за доставките на газ за Молдова преди края на годината, тъй като бившият кабинет е намалил необосновано тарифите, без да ги приведе в съответствие с реалните цени, на които Молдова получава газ от „Газпром“. Това беше направено за политически цели, за да не се вземат непопулярни решения преди изборите. Предишното правителство действаше на принципа\" След нас  - и потоп \", обясни Додон. \r\nПо-рано в интервю за ТАСС Додон изрази загриженост за възможното прекратяване или намаляване на транзита на газ през Украйна. Според него това ще се отрази негативно на приходите на републиката от транзитни услуги и може да доведе до намаляване или дори прекратяване на доставките на руски газ за републиката. Все още не е завършен тръбопроводът Унгени - Кишинев за алтернативни доставки на газ от съседна Румъния, за която ЕС отпусна пари на бившите молдовски правителства. Също така, според него, не е ясно от къде може да се вземе газ за евентуални обратни доставки чрез украинската газопреносна система. \r\nМолдова получава газ от „Газпром“ по договор, подписан през 2008 г. и той се подновява ежегодно. В него цената на газа за републиката е свързана с цените на петрола на световните пазари. По време на посещението си в Москва през февруари 2019 г. Додон помоли ръководителя на \"Газпром\" Алексей Милер да предостави на Молдова 25% отстъпка за газа, доставен в републиката. След срещата с Милер в кулоарите на Петербургския международен икономически форум, ръководителят на Молдова съобщи за договореност за започване на преговори с \"Газпром\" за условията на новите договори за доставка на газ за републиката и за транзита му от 1 януари 2020 година. Миналата година \"Газпром\" достави на Молдова 2,9 млрд. куб. м газ, което е с 8,4% повече в сравнение с 2017 година. \r\n \r\n  Юлиян Марков", "date": "2019.07.27", "title": "Игор Додон: Молдова трябва бързо да разреши с Русия въпроса за доставките на газ"}
{"url": "http://www.focus-news.net/news/2019/07/27/2684404/nimh-vremeto-shte-e-predimno-slanchevo-maksimalnite-temperaturi-shte-sa-mezhdu-31-i-36.html", "text": "Днес ще бъде предимно слънчево, след обяд над западната половина от страната с развитие на купеста и купесто-дъждовна облачност, но само на отделни места ще превали и прегърми. Ще духа слаб, в източната половина от страната до умерен вятър от юг-югоизток. Максималните температури ще са предимно между 31° и 36°, в София 32°. Това предаде за  Агенция \"Фокус\"  дежурният синоптик Христо Христов на  Националния институт по метеорология и хидрология.  Над Черноморието ще бъде слънчево. Ще духа до умерен югоизточен вятър. Максималните температури ще са между 27° и 30°. Температурата на морската вода е 25° - 26°.  Вълнението на морето ще бъде 2-3 бала. Над планините ще има променлива облачност, след обяд купеста и купесто-дъждовна и на места в масивите от западната половина от страната ще превали и прегърми.  Ще духа умерен вятър от южната четвърт. Максималната температура на височина 1200 метра ще е около 24°, на 2000 метра - около 18°.", "date": "2019.07.27", "title": "НИМХ: Времето ще е предимно слънчево, максималните температури ще са между 31° и 36°"}
{"url": "http://www.focus-news.net/news/2019/07/27/2684400/predstoyashti-mezhdunarodni-sabitiya-za-27-yuli-agentsiya-fokus.html", "text": "*** \r\n  Съвместни учения НАТО-Грузия \r\n \r\n*** \r\n  Годишно обръщение на Виктор Орбан към унгарското малцинство \r\n \r\n*** \r\n  Реч на Борис Джонсън за приоритетите във вътрешната политика \r\n \r\n*** \r\n  Пресконференция на специалния пратеник на САЩ в Украйна Кърт Волкър \r\n \r\n*** \r\n  Религиозна процесия на Украинската православна църква – Московски патриархат \r\n \r\n*** \r\n  Протест за регистрация на опозиционните кандидати за местните избори", "date": "2019.07.27", "title": "Предстоящи международни събития за 27 юли (Агенция \"Фокус)"}
{"url": "http://www.focus-news.net/news/2019/07/27/2684402/predstoyashti-sabitiya-v-stranata-za-27-yuli-agentsiya-fokus.html", "text": "*** \r\n \r\nОт 9.30 ч.  в хотел „Рамада Пловдив Тримонциум“ вицепрезидентът Илияна Йотова ще открие годишната среща на Асоциацията на българските училища в чужбина. \r\n \r\n*** \r\n \r\nОт 11.00 до 11.30 ч. ще се състои Петото издание на „Витоша Летен Фест“ със състезания по планинско колоездене и бягане. \r\n \r\n*** \r\n \r\nОт 18.00 ч. в  храм \"Св. Пантелеймон\", кв. Бояна ще бъде отслужена Архиерейска вечерня, оглавена от Негово преосвещенство Белоградчишки епископ Поликарп. \r\n \r\n*** \r\n \r\nВ местността Историческа поляна под връх Бузлуджа ще се проведе традиционният събор на БСП:  \r\nОт 10.45 ч. ще бъде дадено началото на първата художествена част от програмата с изпълнителите „Щурчета'' и  духов оркестър „Виво Монтана“.  \r\nОт 10.30 ч. ще бъдат поднесени венци и цветя на паметника на Хаджи Димитър, на барелефа на основоположниците на партията и на паметника на партизаните от Габровско-севлиевския отряд. \r\nОт 11.30 ч. на сцената на Историческата поляна председателят на НС на БСП Корнелия Нинова ще произнесе слово.  \r\nОт 13.30 ч. на поляната над хижа „Малка Бузлуджа” ще се проведе младежка дискусия „Оставам в Българя! Променям своята община!”, в която ще участва и председателят на левицата Корнелия Нинова.  \r\nОт 14.00 ч. на Историческата поляна ще се проведат срещи на членове на ИБ на НС на БСП и народни представители с участници в Националния събор от общините и областите. \r\n \r\n*** \r\n \r\nОт 6.00 часа на пантеона в Морската градина в Бургас ще стартира седмото Европейско Трансконтинентално състезание с колелета. \r\n \r\n*** \r\n \r\nОт 10.00 ч. зад бар „Нептун“, Бургаският ръгби клуб „Моряците“ организира международен турнир. \r\n \r\n*** \r\n \r\nВ 19.00 часа ще се проведе издание на китарния фестивал Burgas Jam. \r\n \r\n*** \r\n \r\nОт 20.00 часа на Света Анастасия Орлин Горанов, един от най-романтичните тенори в българската музика, и нежното сопрано Еделина Кънева, ще представят своя проект \"Приказка за двама\". \r\n \r\n*** \r\n \r\nОт 09.30 часа в просветно-духовен център „Св. Архангел Михаил“ ще се проведе                           тържествено честване с благодарствен молебен и полагане на венци по повод 141-та  годишнина от Освобождението на Варна от турско робство. \r\n \r\n*** \r\n \r\nОт 20.00 ч. в Къщи „Виола“ ще се състои джаз концерт. \r\n \r\n*** \r\n   \r\nОт 11.00 часа на сцена „Арт лято“ Международен фестивал „Лято, кукли и приятели“ – постановка „Мъничета“.  \r\n \r\n*** \r\n   \r\nОт 17.00 часа в центъра на селото ще се проведе Фолклорен фестивал „С премяна на мегдана“.   \r\n \r\n*** \r\n   \r\nОт 18.00 часа в парк „Марно поле“ ще се проведе Дефиле и закриване на Международен фолклорен фестивал - 2019.  \r\n \r\n*** \r\n \r\nОт 10.00 ч. в местността „Леденика“ ще се проведе Националният събор на златотърсачите. \r\n \r\n*** \r\n \r\nОт 18.00 часа на Арката на площад „Велбъжд” ще се състои концерт от Петнадесетия международен фолклорен фестивал „Сребърна пафата”. – не се отразява.  \r\n \r\n*** \r\n \r\nОт 21.00 часа на в парк „Галерията” ще се състоят прожекции на късометражни филми. – не се отразява. \r\n \r\n*** \r\n \r\nОт 19.00 ч. в Летен театър „Кайлъка“, ще се проведе благотворителен концерт в помощ на Тихомир Димитров Кръстев – старши пожарникар в СД на СДПБЗН. \r\n \r\n*** \r\n \r\nОт 9.00 ч. при местността Паметниците за 62-ри път ще се проведе масовото преплуване на река Дунав. \r\n \r\n*** \r\n \r\nОт 17.30 часа в Зала 6 на Художествената галерия ще бъде представена изложбата на Илия Петров - живопис, графика, рисунка и скулптора. \r\n \r\n*** \r\n \r\nОт 18.00 ч. в манастирската църква „Св. Пантелеймон“ ще бъде отслужена празнична Вечерня с Петохлебие по случай 20-годишнината и храмов празник на манастира. \r\n \r\n*** \r\n   \r\nОт 18.00 часа в изложбената зала на Историческия музей ще бъде открита изложба „Пленер по живопис, 2019“. \r\n \r\n*** \r\n   \r\nОт 9.30 часа в зала „Арена Шумен“ започва втория ден от Националната индивидуална купа по шахмат Мемориал „Стоян Иванов“.   \r\n \r\n*** \r\n   \r\nОт 18.00 часа на  поляната на входа на селото ще се проведе 11-ти пореден „Ден на чушката и домата“.", "date": "2019.07.27", "title": "Предстоящи събития в страната за 27 юли (Агенция „Фокус“)"}
{"url": "http://www.focus-news.net/news/2019/07/27/2684401/aktualna-patna-obstanovka.html", "text": "Информация за състоянието на републиканските пътища и въведени ограничения за 27 юли 2019 г., предоставена от  пресцентъра на Агенция \"Пътна инфраструктура\" .  \r\n \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“ \r\nи за дните петък – от 17:00 часа до 20:00 часа и неделя – от 14:00 часа до 20:00   часа: \r\n•\tпът I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; \r\n•\tпът I-1 Благоевград – ГКПП „Кулата“ в двете посоки; \r\n•\tпът I-5 Русе – Велико Търново в двете посоки; \r\n•\tпът I-9 Варна – Бургас в двете посоки; \r\n•\tпът II-99 Бургас – Царево в двете посоки. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в участъка от км 18+380 до км 21+150 посока Бургас се осъществява с повишено внимание поради извършване на ремонтни дейности на съоръжение при км 20+840 в аварийната лента и скоростта е ограничена до 70 км/ч. Срок до 10.09.2019 г.; \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г. \r\nОбласт Пловдив: \r\nДвижението при км 133+112 на пътен възел \"Пловдив-изток\" в района на с. Войводиново е ограничено поради текущи ремонтни дейности на настилката за ремонт пътна връзка София-Пловдив. \r\nОбходен маршрут: през Пловдив по п.в. Север на км 126 и през с. Войводиново. Срок до на 27.07.2019 г. в часовия интервал от 07:30 ч до 19:00 ч.; \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г.; \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 31.07.2019 г. \r\nДвижението от км 358+075 до км 360+425 ляво платно в района на Ветрен се ограничава скоростта на движението на 70 км/ч. Водачите да се движат с повишено внимание и съобразена скорост. Срок: от 08:00 ч. г. до 23:00 ч. на 27.07.2019 г. \r\nДвижението от км 358+075 до км 360+425 дясно платно в района на Ветрен се ограничава скоростта на движението на 70 км/ч. Водачите да се движат с повишено внимание и съобразена скорост. Срок: от 08:00 ч. до 23:00 ч. на 27.07.2019 г. \r\nДвижението в участъка от пв. \"Българово\" при км 350+991 до пв. \"Бургас-запад\" при км 358+582 е ограничено в двете посоки, поради изграждане на стационарна контролна единица на електронната система за събиране на таксите за ползване на републиканската пътна мрежа. Обходен маршрут: По път I-6 гр. Бургас – гр. Айтос – гр. Карнобат. Срок: от 23:00 ч. до 24:00 ч. на 27.07.2019 г.; \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок до 15.12.2019 г. \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г. \r\nОбласт Варна:  \r\nДвижението в участъка Повеляново – Слънчево от км 406+850 до км 416+200 се осъществява двупосочно в лявото платно посока Варна поради ремонтни дейности. Затворено за движение е дясното платно посока Варна. Движението се прехвърля от дясно в ляво платно при км 406+850. Прехвърля се обратно в дясно платно при км 416+200. Ограничено е качването в посока Варна от п.в. Повеляново и п.в. Слънчево. Движението е пренасочено по път I-2 Русе – Варна. Ограничено е слизането в посока Слънчево и Тополи на п.в. Слънчево. Движението е пренасочено по път I-2 Русе – Варна. Срок до 31.07.2019 г.; \r\nАМ „Марица“: няма ограничения; \r\nАМ „Черно море“: няма ограничения; \r\nАМ „Струма“: няма ограничения. \r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: \r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+162 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 31.08.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 31.07.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента преди кръстовището и отваряне след него поради ремонтни дейности в активната лента на платното посока София. Движението се извършва в изпреварващата лента, като скоростта на движение се ограничава до 40 км/ч. Срок 31.08.2019 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 15.08.2019 г.; \r\nДвижението в участъка от  км 16+020 до км 16+620  в района на ДЗС, движението на МПС се осъществява в едното платно с пропускателен режим поради строително монтажни дейности, изграждане на стационарна контролна единица на електронна система за събиране на такси за ползване на републиканската пътна мрежа /ТОЛ/. Ограничение на скоростта 50 км/ч. Участъка е сигнализиран с пътни знаци. Срок 27.07.2019 г. от 09:00 до 18:00 часа. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nОбласт Габрово: \r\nДвижението за МПС над 3,5 тона  по път I-5 Габрово - Шипка през проход \"Шипка\" от км 155+197 до км 170+000 е ограничено поради провеждане на традиционен митинг - събор  в местността \"Историческа поляна\" на връх Бузлуджа. Движението е организирано по следния начин: За времето от 8:00 ч. до 12:00 ч. на 27.07.2019 г. местното движение в гр. Габрово и идващите от запад МПС се пренасочват по обходен маршрут: по път III - 552 Габрово - гр. Трявна - с. Белица - с. Вонеща вода - Проход на Републиката и обратно. Поставена е необходимата сигнализация. Движението се регулира от Сектор ПП при ОД на МВР - Габрово и се нормализира не по-късно от 13:00 ч. на 27.07.2019 г. \r\nДвижението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г. \r\nОбласт Стара Загора:  \r\nДвижението в участъка вр.Шипка – гр.Шипка от км 170+000 до км 184+100 се ограничава за МПС над 3,5т., поради , провеждане на митинг - събор в местността „Историческа поляна” на вр. „Бузлуджа”. Срок на действие от 08:00ч. до 13:00ч на 27.07.2019г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Ямбол: \r\nДвижението в участъка Козарево – Елхово от км 263+065 до км 282+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г. \r\nОбласт Сливен: \r\nДвижение в участъка Бероново – Петолъчката – Ямбол от км 233+094 до км 233+184 се осъществява с повишено внимание поради машинно полагане на плътна асфалтова смес. Участъкът е сигнализиран с пътни знаци. Срок до 31.07. 2019 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът II-99: Движението по път II-99 Созопол – Бургас при км 17+000 в участъка Созопол – Черноморец се извършва с повишено внимание поради ремонтни дейности в лявата лента посока Бургас. Участъкът е сигнализиран с пътни знаци. Водачите да се движат с повишено внимание и съобразена скорост. Срок: до 28.07.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Бургас – Царево от км 0+000 до км 44+600 в участъка Крайморие – Караагач се осъществява с повишено внимание поради косене на тревни площи и полагане на хоризонтална маркировка.Участъкът е сигнализиран с пътни знаци. Срок до 31.07.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът III-6009: Движението по път III-6009 Миролюбово – Ахелой от км 20+500 до км 20+600 в района на гр. Каблешково се осъществява с повишено внимание в дясното платно поради извършване на изкопни работи в лявото платно на пътя за отстраняване на ВиК авария. Участъкът е сигнализиран с пътни знаци. Срок: до 01.08.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 01.10.2019 г. \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък.  \r\nОбходен маршрут:  \r\n- В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел.  \r\n- В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.08.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч \r\nПът III-101: Движението на всички МПС в направление Криводол – Враца по път III-101 при км 0+155 в чертите на гр. Враца е ограничено поради ремонт на мостово съоръжение.  \r\nОбходен маршрут: по уличната мрежа на гр. Враца. Срок до 27.07.2019 г. \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г.; \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г.; \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-901: Движението по път III-901 в района на Шабла от км 2+100 до км 3+700 се осъществява с повишено внимание поради ремонтни дейности на асфалтовата настилка. Участъка е сигнализиран с пътни знаци. Срок 31.07.2019 г. \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.07.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г. \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.09.2019 г.; \r\nПът III-107: Движението по път III-107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Срок до 31.07.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59  Момчилград – Крумовград – Ивайловград в участъка Крумовград – с. Рогач от км 37+140 до км 38+000 е ограничено в двете посоки поради изграждане на съоръжение при км 37+188. \r\nОбходен маршрут: Крумовград - Поточница – Голобрад – Падало - път II-59.  \r\nСрок до 25.08.2019 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г.; \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 31.07.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок до 31.07.2019 г.; \r\nПът ІІ-35: Движението по път ІІ-35 Ловеч – Троян в района след разклона за с. Ломец от км 64+410 до км 65+213 се осъществява с повишено внимание поради изграждане на пътна връзка (вход/изход) към обект. Водачите да се движат със съобразена скорост. Срок до 20.08.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.08.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът IIІ-112: Движението по път IIІ-112 Доктор Йосифово – Монтана от км 37+825 до км 47+806 е ограничено за всички МПС поради извършване на строително - монтажни дейности. Срок до 31.07.2019 г. \r\nОбходен маршрут: За движещите се в посока Доктор Йосифово – Монтана по път ІІІ-112 Д-р Йосифово – Славотин, пътно кръстовище с MON 2158 Долна Рикса – Клисурица до кръстовището с път І-1/Е-79/ при км 89+036, по РП І-1/Е-79/ Винище – Долна Вереница – Пътен възел при км 108+392, по РП112 – Студено буче и обратно.; \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.08.2019 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г.; \r\nРемонтни дейности: \r\nПът II-11: Движението по път ІІ-11 Горни Цибър – Козлодуй от км 74+000 до км 78+820 се осъществява в една лента, поради ремонтни дейности на асфалтовата настилка. Движението в района се регулира от сигналисти. Срок до 29.07.2019 год. \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.07.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.07.2019 г.; \r\nПът III-818: Движението по път ІІІ-818 Долно Церовене – Долни Цибър от км 0+000 до км 37+400 се осъществява в една лента частични поради ремонтни дейности на асфалтовата настилка. Движението се регулира от сигналисти на място. Срок до 31.07.2019 г; \r\nПът IIІ-818: Движението по път Път IIІ-818 Игнатово – Долни Цибър от км 36+832 до км 37+000/ в с.Долни Цибър/, се извършват ремонтни дейности по асфалтовата настилка. \r\nДвижението в района се регулира от сигналисти. Срок до 29.07.2019 год. \r\nПът III-1621: Движението по път III-1621 Стояново – Сумер от км 3+350 до км 9+860 се осъществява в една лента поради почистване на пътната настилка и подравняване на банкети. Движението се регулира от сигналисти. Срок до 31.07.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 31.07.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; \r\nПът II-84: Движението по път II-84 Черна Места – Якоруда в района на с. Черна Места при км 72+000 се осъществява в една лента поради пропадане на част от пътното тяло. Движението се регулира от сигналисти. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 30.07.2019 г. \r\nПът III-843: Движението по път III-843 с. Каратепе – с. Сърница от км 22+000 до км 45+500 се осъществява с повишено внимание поради профилиране на банкети и вадене на ивици. Срок до 31.07.2019 г.; \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 31.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 20.08.2019 г.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности и частични ремонтни дейности на асфалтовата настилка. Участъкът е сигнализиран с пътни знаци. Срок до 31.07.2019 г.; \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът II-21: Движението по път II-21 Русе – Силистра в участъка от  км 23+000 до км 24+000 е въведена ВОБД по искане на ОД МВР-Русе във връзка с дейности по борба с АЧС. Участъка е сигнализиран с пътни знаци. Ограничение на скоростта 50 км/ч. Срок 29.07.2019 г. \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.07.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.; \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.08.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.08.2019 г. \r\nРемонтни дейности:  \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 г.; \r\nПът II-66: Движението по път II-66 с. Старо село – с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 31.07.2019 г.; \r\nПът III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 30.07.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+728 до км 129+660 е ограничено поради извършването на взривни работи в участъците от км 126+148,12 до км 126+272 от км 126+392,88 до км 126+482,60 на обект: Реконструкция на път II-86 Средногорци - Рудозем, участък от км 125+727,46 до км 129+660 и от км 129+660 до км 132+920, област Смолян. Обходен маршрут: Средногорци – Смолян – кв. Устово – кв. Райково–  Рудозем и обратно. Срок: до 18,00 часа на 30.07.2019 г. \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.07.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 31.07.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.07.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\nОПУ-София: \r\nВременно са въведени следните ограничения за движение на МПС: \r\nПът II-16: Движението по път II-16 Своге - София при Жеглен /км 49+400/ се осъществява с повишено внимание поради изграждане на стационарна контролна единица на електронна система за събиране на таксите за ползване на републиканската пътна мрежа. Срок: от 09:00 до 18:00 часа на 27.07.2019 г. \r\nПът II-18: Движението по път II-18 СОП Нови Искър – Мало Бучино при Мрамор посока Калотина от км 4+465 до км 3+715 се осъществява с повишено внимание в светлата част на деня, поради изграждане на стационарна контролна единица на електронна система за събиране на таксите за ползване на републиканската пътна мрежа. Затворена е активна лента 1, като движението се извършва в активна 2 и изпреварващата ленти. Срок 29.07.2019 г. и 30.07.2019 г.; \r\nПът II-18: Движението по път II-18 СОП Нови Искър – Мало Бучино при Мрамор посока АМ „Хемус“ от км 3+615 до км 3+965 се осъществява с повишено внимание в светлата част на деня, поради изграждане на стационарна контролна единица на електронна система за събиране на таксите за ползване на републиканската пътна мрежа. Затворена е активна лента 1, като движението се извършва в активна 2 и изпреварващата ленти. Срок 29.07.2019 г. и 30.07.2019 г.; \r\nПът II-18: Движението по път II-18 /Софийски околовръстен път/ при Кривина посока АМ \"Хемус\" от км 28+400 до к 29+400 се осъществява с повишено внимание поради ремонтни дейности по надлез \"Кривина\". Затворени са активна 2 и изпреварваща ленти, като движението се извършва в активна лента 1 и аварийна ленти. Срок 30.07.2019 г. \r\nПът II-18: Движението по път II-18 /Софийски околовръстен път/ при Кривина посока АМ \"Тракия\" от км 28+400 до км 29+400 се осъществява с повишено внимание поради ремонтни дейности по надлез \"Кривина\". Затворени са активна 2 и изпреварваща ленти, като движението се извършва в активна лента 1 и аварийна ленти. Срок 30.07.2019 г. \r\nПът II-18: Движението по път II-18 /Софийски околовръстен път/ при Чепинци от км 19+503 до км 20+139 се осъществява в една лента поради ремонтни дейности по жп надлез при км 19+821. Затворена е лявата лента /посока АМ \"Хемус\"/, като движението се извършва двупосочно в съседната /лява/ лента. Участъкът е сигнализиран с пътни знаци и сигналисти. Срок 14.09.2019 г. \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.07.2019 г.; \r\nПът III-8103: Движението по път III-8103 Църклевци – Мало Малово от км 2+000 до км 11+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 31.08.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движение по път III-663 Чирпан – Симеоновград в участъка от км 7+200 до км 10+620 в района на с.Зетьово – с.Целина е ограничено, поради ремонтни дейности . Обходен маршрут: път II-66 –с. Ценово – / път III-663/.Срок на действие : от 28.03.2019 г. до 19:00 ч. на 31.07.2019 г.  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Чирпан – Димитровград от км 15+220 до км 29+913 и от км 31+742 до км 33+364 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.09.2019 г. ; \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 20.12.2019 г. \r\nРемонтни дейности:  \r\nПът ІІІ-5304: Движение по път ІІІ-5304 Кукорево - Окоп от км 3+300 до км 6+000 се осъществява в една лента поради изсичане на храсти. Движението се регулира чрез пътни знаци. Срок до 02.08.2019 г.; \r\nПът III-7008: Движението по път III-7008 Изгрев – Пчела от км 7+800 до км 8+900 се осъществява в една лента поради ремонт на асфалтовата настилка. Движението се регулира чрез пътни знаци. Срок до 09.008.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. \r\n \r\n \r\nАПИ: От 8.00 до 12.00 часа ще бъде ограничено движението на автомобили над 3,5 тона по път I-5 Габрово – Шипка\t \r\nОт 8.00 до 12.00 часа, ще бъде ограничено движението на автомобили над 3,5 тона по път I-5 Габрово – Шипка във връзка с провеждането на събор в местността „Историческа поляна“ на връх Бузлуджа. Това съобщиха от  пресцентъра на Агенция \"Пътна инфраструктура\" .  \r\nОграничението е за участъка от път I-5 от км 155+197 /пътно кръстовище с общинския път за кв. Етъра/ до км 184+100 /участъка гр. Габрово – гр. Шипка/ и по панорамния път III-5005 между връх Шипка и връх Бузлуджа от км 0+000 до км 12+213.  Алтернативният маршрут за движение на МПС над 3,5 т е през Прохода на Републиката - път II-55 Велико Търново - Гурково. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2019.07.27", "title": "Актуална пътна обстановка"}
{"url": "http://www.focus-news.net/news/2019/07/27/2684403/afp-donald-tramp-mozhe-da-izpolzva-voenni-sredstva-za-postroyavaneto-na-granichnata-stena-postanovi-varhovniyat-sad-na-sasht.html", "text": "Американският Върховен съд взе решение в полза на президента Доналд Тръмп, с което му се предоставя разрешение да продължи с плановете си и пренасочи милиарди долари от бюджета на Пентагона за да построи прословутата си стена по границата с Мексико, предава  AFP .  \r\nТръмп реагира със съобщение в социалната мрежа „Туитър“, в което се казва „Уау! Голяма победа за стената! Голяма победа за граничната безопасност и върховенството на закона“. Агенцията припомня, че построяването на стена по границата с Мексико бе едно от големите предизборни обещания на държавния глава.  \r\n \r\nПо-рано тази година, Тръмп обяви извънредно положение с цел да избегне гласуване в Конгреса и получи средствата за проекта си, след като преди това въпроса за стената доведе до най-голямото спиране на работата на американското правителство в историята. Около 20 щата, заедно с неправителствени организации смятат решението да се обяви такова положение за нарушаване на конституцията на САЩ.  \r\n \r\nВ петък, Върховният съд обаче постанови с 5 на 4 гласа, че Пентагона може да предостави средствата, което отменя решението, взето по-рано на по-ниска инстанция. Съдебните спорове продължават.   \r\n Цанко Цолов", "date": "2019.07.27", "title": "AFP: Доналд Тръмп може да използва военни средства за построяването на граничната стена, постанови Върховният съд на САЩ"}
{"url": "http://www.focus-news.net/news/2019/07/27/2684407/reuters-osem-dushi-sa-zaginali-drugi-60-sa-raneni-sled-zemetresenie-vav-filipinite.html", "text": "Земетресение и последвалите го вторични трусове, регистрирани в северната част на Филипините в събота, стана причина за смъртта на осем души, а други 60 са ранени, това съобщиха местните власти, предава  Reuters .  \r\nПървоначалният трус е бил със сила от 5,4 по скалата на Рихтер, а последвалият го афтършок е имал магнутид от 5,9 по Рихтер. Малко след това регионът е разтърсен от още един вторичен трус. \r\n \r\nЗеметресението е станало причина за смъртта на петима души, а други трима губят живота си заради вторичните трусове. Националната агенция за гражданска защита съобщи, че пращя към района на ударените Батански острови, разположение на половината път между главния филипински остров Лусон и о. Тайван.  \r\n Цанко Цолов", "date": "2019.07.27", "title": "Reuters: Осем души са загинали, други 60 са ранени след земетресение във Филипините"}
{"url": "http://www.focus-news.net/news/2019/07/27/2684406/vitseprezidentat-iliyana-yotova-shte-otkrie-v-plovdiv-godishnata-sreshta-na-asotsiatsiyata-na-balgarskite-uchilishta-v-chuzhbina.html", "text": "На 27 юли по покана на Асоциацията на българските училища в чужбина (АБУЧ) вицепрезидентът Илияна Йотова ще открие в Пловдив 12-ата им годишна конференция. Това съобщиха от  прессекретариата на държавния глава . Откриването ще се състои в хотел „Рамада Пловдив Тримонциум“ от 9.30 часа.    \r\nВ изказването си на конференцията вицепрезидентът Йотова ще постави въпроси за статута на съботно-неделните училища и конкретните ангажименти на българската държава за тяхното развитие. Фокус в изложението на вицепрезидента ще бъде цялостната концепция по изучаването, съхранението и разпространението на българския език не само в съботно-неделните училища, но и в университетите в чужбина, както и разширяването на лекторатите по български език. Илияна Йотова ще акцентира върху острата необходимост от връщането на позициите на българистиката във водещите световни университети.  \r\nКато национална кауза вицепрезидентът определя привличането на младежи от български произход да получават образование в България. На това бе посветена и наскоро организираната от Илияна Йотова среща с представители на различни министерства и университети. На нея бяха договорени конкретни стъпки за улесняване и мотивиране на обучението в българските висши учебни заведения на чуждестранните студенти от български произход – изтеглянето на рекламната кампания за кандидатстване още през есента на предишната година, възможностите за онлайн кандидатстване и онлайн изпити, както и опростеното издаване на документи за пребиваване в България. Общо бе разбирането за полагане на изпит по български език по европейската езикова рамка.  \r\nКонференцията на АБУЧ е под надслов „Съхранението на българския език и родовата памет по света – път към Родината. Съорганизатори са Министерството на образованието и науката и Пловдивският университет „Паисий Хилендарски“.", "date": "2019.07.27", "title": "Вицепрезидентът Илияна Йотова ще открие в Пловдив годишната среща на Асоциацията на българските училища в чужбина"}
{"url": "http://www.focus-news.net/news/2019/07/27/2684411/ministar-krasimir-valchev-shte-uchastva-v-konferentsiya-na-tema-sahranenieto-na-balgarskiya-ezik-i-rodovata-pamet-po-sveta-pat-kam-rodinata.html", "text": "Министърът на образованието и науката Красимир Вълчев ще вземе участие в конференция на тема „Съхранението на българския език и родовата памет по света – път към Родината“, която ще се проведе на 27 и 28 юли 2019 г. в зала „Амбасадор“ на „Рамада хотел Тримонциум\" в Пловдив. Това съобщиха от пресцентъра на  Министерството . \r\nФорумът се организира от Асоциацията на българските училища в чужбина (АБУЧ) с подкрепата на Министерството на образованието и науката и на Пловдивския университет „П. Хилендарски”. На него ще се отрази постигнатото от Асоциацията досега и ще се набележат бъдещите приоритети, които тя ще осъществява заедно с държавните институции за успешно провеждане на обучението по български език зад граница и съхраняване на  българските традиции у нашите сънародници в чужбина.", "date": "2019.07.27", "title": "Министър Красимир Вълчев ще участва в конференция на тема „Съхранението на българския език и родовата памет по света – път към Родината“"}
{"url": "http://www.focus-news.net/news/2019/07/27/2684409/api-ogranichava-se-dvizhenieto-na-am-trakiya-na-patnite-vrazki-sofiya-plovdiv-i-rakovski-burgas-na-paten-vazel-plovdiv-iztok-pri-km-133.html", "text": "От 7.30 часа до 19.00 часа се ограничава движението по пътната връзка София - Пловдив на пътен възел „Пловдив Изток“ при 133-ти км на АМ „Тракия“ в района на Войводиново поради извършване на текущи ремонтни дейности. Това съобщиха от пресцентъра на  Агенция „Пътна инфраструктура“ . Няма да се спира движението по основното трасе на автомагистралата. \r\nОбходният маршрут на пътната връзка е през Пловдив по пътен възел „Север“ при км 126 и през с. Войводиново. \r\nОт 7.30 часа до 19.00 часа на 27 юли ще се ограничи движението и по пътната връзка Раковски - Бургас. Обходен маршрут за пътуващите от Раковски в посока Бургас е през Пловдив по път I-8 Пловдив - Свиленград, по път II-66 Поповица - Плодовитово и от пътен възел „Плодовитово“ при км 165 обратно на АМ „Тракия“. \r\nНа 29 юли от 7.30 часа до 19.00 часа ще се ограничава движението и по пътната връзка Бургас - Раковски на пътен възел „Пловдив Изток“ при 133-ти км на АМ „Тракия“ в района на Войводиново поради извършване на текущи ремонтни дейности. Обходният маршрут за Раковски е от пътен възел „Белозем“ при км 150 на АМ „Тракия“ по път Шишманци - Раковски. \r\nПрез април т.г. бяха ремонтирани общо 5 бр. пътни връзки на пътен възел „Пловдив Изток“. На съоръжението поетапно се ремонтират останалите 3 пътни връзки - София - Пловдив, Бургас - Раковски и Раковски - Бургас. \r\nНеобходимо е шофьорите да карат внимателно, със съобразена скорост и да спазват пътната сигнализация.", "date": "2019.07.27", "title": "АПИ: Ограничава се движението на АМ „Тракия“ на пътните връзки София - Пловдив и Раковски - Бургас на пътен възел „Пловдив Изток“ при км 133"}
{"url": "http://www.focus-news.net/news/2019/07/27/2684393/voice-of-america-badeshteto-na-bazata-v-indzhirlik-e-pod-vapros-sled-vloshavaneto-na-otnosheniyata-mezhdu-vashington-i-ankara.html", "text": "Анкара предупреди САЩ, че тяхна ключова военновъздушна база може да се окаже в рискована ситуация с оглед влошаването на отношенията между двете страни, отбелязва  Voice of America.  \r\nИзползваната десетилетия наред от САЩ военновъздушна база в Инджирлик има не само военно значение, но и подчертава стратегическите отношения между двете членки на НАТО.  \r\n„Започнали сме процеса по вземане на ответни мерки и те може да са свързани с Инджирлик, Кюречик (където е базиран американски радар) или други въпроси“, предупреди турският външен министър Мевлют Чавушоглу Вашингтон. \r\n„Ако Америка продължи с негативните стъпки към нас, ако има още санкции, ще имаме отговор на тях“, добави Чавушоглу.  \r\nМиналия месец турският президент Реджеп Тайип Ердоган отправи подобна заплаха, свързана с базата в Инджирлик по време на дискусия с американския си колега Доналд Тръмп. Това се случи в междинен разговор между двамата по време на срещата на високо равнище на страните Г-20 в Осака.  \r\nЗакупуването на руските зенитно-ракетни комплекси С-400 противоречи на акта за контриране на американските противници чрез санкции, който забранява големи покупки на руска военна техника. Според закона Анкара може да понесе сериозни финансови и икономически санкции. Закупуването на системите вече доведе до изключването на Турция от програмата за изтребителите F-35. Според американски представители решението на южната ни съседка да използа руска технология може да компроментира западните военни системи в страната. F-35 е най-новия „стелт“ изтребител, използван от НАТО.  \r\nАнализатори твърдят, че турската страна винаги е гледала на базата в Инджирлик като скрит коз, който да използва срещу САЩ в моменти на конфликт. Още от Студената война, огромната военновъздушна база, разположена в близост до сирийския фронт е от ключово значение за американските стратегически интереси. Според запознати в базата има до 50 единици ядрени оръжия.  \r\nАрмията на САЩ продължава да използва Инджирлик във войната срещу терористичната групировка „Ислямска държава“ в Ирак и в Сирия и като важен логистичен център. Но според анализаторите важността на базата се простира по-далеч от военните интереси на страната. \r\n„Военния фактор в сътрудничеството на Турция със Запада е много силен. В този контекст, Инджирлик е една от основите на отношенията й със запада“, твърди Галип Далай, преподавател от Факултета по политика и международни отношения в Оксфордския университет. Далай също така е директор на изследователската група за Близкия изток, базирана в Истанбул. \r\n„Ако базата в Инджирлик бъде затворена, това със сигурност ще създаде дискусия около бъдещето на отношенията между Вашингтон и Анкара и мястото на Турция в НАТО изобщо“, добави той. „В тази връзка на мисли, символизмът, който Инджирлик носи, е много по-важен от неговото военно приложение, макар и то да е много важно за войната срещу тероризма в Сирия и Ирак“.  \r\nИ преди южната ни съседка е заплашвала САЩ във връзка с използването на базата. Често са били налагани тежки рестрикции за използването й от американски самолети, но базата остава отворена дори и във време на дипломатическо напрежение. Анкара все пак търси алтернативно решение на проблема.  \r\n„Преценката на нашата страна е изградена на факта, че нашата стратегия разчита на авторитета на Доналд Тръмп. Досега тя работеше“, заяви бившия турски консул Айдън Селчен. „Тръмп може да задържи санкциите, това е преценката на Турция“.  \r\nТръмп действително изрази неодобрението си спрямо санкциите над Турция. Президентът на САЩ призна, че има добри професионални взаимоотношения с Ердоган, но в същото време е подложен на натиск от страната на Конгреса за налагане на санкции на южната ни съседка.  \r\nАко Вашингтон продължи с ограниченията обаче, присъствието му в Инджирлик може да бъде поставено под върпос.  \r\n„Ако научихме едно нещо, то беше, че Турция не блъфира“, продължи Далай. „Покупката на С-400, според много анализатори във Вашингтон беше дипломатическа заплаха, но се оказа, че Анкара е сериозна в намеренията си. В тази връзка затварянето на Инджирлик е възможно, ако ситуацията ескалира и бъдат наложени още санкции. Всичко е възможно“, завърши американският експерт. \r\n \r\n . \r\n \r\n Тереза Герова", "date": "2019.07.27", "title": "Voice of America: Бъдещето на базата в Инджирлик е под въпрос след влошаването на отношенията между Вашингтон и Анкара"}
{"url": "http://www.focus-news.net/news/2019/07/27/2684410/sport-real-madrid-zagubi-ot-atletiko-s-73-v-priyatelski-mach.html", "text": "Футбол: Реал (Мадрид) загуби от градския си съперник Атлетико с 7:3 в приятелски мач, част от турнира Итернешънъл чемпиънс къп, провеждащ се в САЩ. \r\nФутболистите на Зинедин Зидан отбелязаха само три гола, а допуснаха седем в своята врата на стадион „Метлайф“ в Ню Джърси. Това бе и срещата, в която Жоао Феликс отбеляза първото си попадение за отбора на Атлетико (Мадрид).", "date": "2019.07.27", "title": "Спорт: Реал (Мадрид) загуби от Атлетико с 7:3 в приятелски мач"}
{"url": "http://www.focus-news.net/news/2019/07/27/2684405/intenziven-e-trafikat-na-gkpp-kalotina-na-vhod-i-izhod-za-leki-avtomobili-na-gkpp-makaza-na-izhod-na-gkpp-kandreevo-na-izhod-za-tovarni-i-leki-avtomobili.html", "text": "На българо-сръбската граница на ГКПП \"Калотина\" трафикът е интензивен на вход и изход за леки автомобили. Това съобщават от пресцентъра на  МВР<>/bНа българо-македонската граница трафикът е нормален на всички гранични контролно-пропускателни пунктове. На българо-гръцката граница на ГКПП \"Маказа\" трафикът е интензивен на изход. \r\nНа българо-турската граница на ГКПП \"К.Андреево\" трафикът е интензивен на изход зa товарни и леки автомобили. На българо-румънската граница трафикът е нормален на всички гранични контролно-пропускателни пунктове.  \r\nРемонта на пътното платно от румънска страна ще бъде преустановено в периода от 26.07 до 28.07. Същите ще бъдат подновени на 29.07, с полагане на асвалтово покритие върху платното в посока България-Румъния.", "date": "2019.07.27", "title": "Интензивен е трафикът на ГКПП „Калотина“ на вход и изход за леки автомобили, на ГКПП „Маказа“ на изход, на ГКПП „К.Андреево“ на изход зa товарни и леки автомобили"}
{"url": "http://www.focus-news.net/news/2019/07/27/2684413/varna-shte-se-provedat-bezplatni-konsultatsii-s-avtoritetniya-nevrohirurg-dots-d-r-zafer-orkun-tokta.html", "text": "Авторитетният неврохирург доц. д-р Зафер Оркун Токташ, известен и сред българските пациенти с успехите си при операции на гръбначния стълб и мозъчни тумори, ще гостува във Варна. Това съобщиха от пресцентъра на  Здравен информационен център „Медикъл Караджъ“ . Пациенти от Варна и областта ще имат възможност за безплатна консултация със специалиста, който пристига у нас по покана на Здравен информационен център „Медикъл Караджъ“ в рамките на инициативата им да предоставят достъп на българските пациенти до най-съвременните методи в медицината.  \r\nДоц. Токташ е специализирал неврохирургия в Медицинския факултет на Мармарския Университет, където е продължил и докторантурата си. Автор е на редица научни материали в областта на гръбначно-мозъчните заболявания и е един от най-авторитетните специалисти в южната ни съседка за лечение на мозъчни и гръбначни тумори, дискови хернии на гръбначни и шийни прешлени, сколиоза и гръбначни деформации. През 2014 г. е участвал в научно-изследователски дейности в Харвардския университет. Към момента преподава в Медицинския факултет на Бахчешехирския университет и приема пациенти в болница „Медикъл Парк Гьозтепе“, където разполагат с Center of Excellence за лечение на сколиоза.  \r\nТехнологичните нововъведения в медицината доведоха до революционен напредък в областта на гръбначната хирургия през последните години. Например при дископатия, когато се налага хирургична намеса, до засегнатия участък се достига през кожен разрез от 1 – 1.5 см, като се работи със специален микроскоп за по-добра визуализация. Микрохирургичният метод е приложим както при един, така и при повече засегнати прешлени. Той е предпочитан от пациентите заради предимствата си, като например минимален белег след интервенцията, бързо възстановяване на тъканта, възможност за прохождане 6-8 часа след операцията и връщане към нормален живот след 15-20 дни възстановителен период. \r\n \r\n Мисията на Здравен информационен център „Медикъл Караджъ“ е да подпомага пациенти от България при разрешаването на техния здравословен проблем, като ги свързва с водещи лечебни заведения по целия свят, включително в Турция, Германия, Испания, Австрия, Израел, Чехия, САЩ, Гърция и др. Благодарение на изградените партньорски взаимоотношения с клиники в цял свят и на натрупания опит, „Медикъл Караджъ“ може да предостави възможности за второ медицинско мнение, диагностика и лечение за всяка диагноза. Здравно-информационният център съдейства във всеки етап от лечението – както за комуникацията с клиниките, така и за организацията около пътуването, като услугите са напълно безплатни за пациента .", "date": "2019.07.27", "title": "Варна: Ще се проведат безплатни консултации с авторитетния неврохирург доц. д-р Зафер Оркун Токта"}
{"url": "http://www.focus-news.net/news/2019/07/27/2684412/abc-news-89-godishna-amerikanka-stana-nay-vazrastniyat-chovek-pokoril-vrah-kilimandzharo.html", "text": "89-годишната жителка на Аризона Ан Лоримор изкачи високият почти 5,9 хил. метра връх Килиманджаро, което я прави най-старият човек, който е покорил танзанийският вулкан, предава американският телевизионен канал  ABC news . \r\n \r\nМедията съобщава, че Лоримор прави това за втори път в живота си. За пръв път тя покорява планината преди четири години, когато е на 85 години, но наскоро разбира, че след нея друга, по-стара жена е направила същото и че всъщност друг възрастен ентусиаст държи рекорда за изкачването на върха в най-късен етап на живота.  \r\nТова кара Лоримор да се завърне в Танзания през юни и върне обратно в Аризона тази седмица, но вече като най-възрастният човек, изкачил 5,895-метровия Килиманджаро.  \r\n \r\n„Имаше момент, в който наистина се тревожех, защото паднаха още преди да започна изкачването“, споделя Лоримор. „Боляха ме някои части от тялото и не можех да си поемам дълбоко въздух. Страхувах се, че няма да успея да поемам достатъчно кислород и това ще ме принуди да се върна“, допълни тя. Но при все това тя успява, коментира телевизията.  \r\n Цанко Цолов", "date": "2019.07.27", "title": "ABC news: 89-годишна американка стана най-възрастният човек, покорил връх Килиманджаро"}
{"url": "http://www.focus-news.net/news/2019/07/27/2684408/desetki-hilyadi-sotsialisti-shte-se-saberat-za-traditsionniya-sabor-na-vrah-buzludzha.html", "text": "В местността Историческа поляна под връх Бузлуджа ще се проведе традиционният събор на левицата, който ще отбележи 128 години организирано социалистическо движение в България. Това съобщиха от пресцентъра на  БСП . В 10.45 часа ще бъде дадено началото на първата художествена част от програмата с изпълнителите „Щурчета'' и  духов оркестър „Виво Монтана“. В 10.30 часа ще бъдат поднесени венци и цветя на паметника на Хаджи Димитър, на барелефа на основоположниците на партията и на паметника на партизаните от Габровско-севлиевския отряд. В 11.30 часа на сцената на Историческата поляна председателят на НС на БСП Корнелия Нинова ще произнесе слово. Художествената част ще продължи в 12.30 часа с концерт на Николина Чакърдъкова и Неврокопския танцов ансамбъл. \r\nВ 13.30 часа на поляната над хижа „Малка Бузлуджа” ще се проведе младежка дискусия „Оставам в Българя! Променям своята община!”, в която ще участва и председателят на левицата Корнелия Нинова. В 14.00 часа на Историческата поляна ще се проведат срещи на членове на ИБ на НС на БСП и народни представители с участници в Националния събор от общините и областите.", "date": "2019.07.27", "title": "Десетки хиляди социалисти ще се съберат за традиционния събор на връх Бузлуджа"}
{"url": "http://www.focus-news.net/news/2019/07/27/2684415/denyat-27-yuli-v-balgarskata-istoriya.html", "text": "Православната църква отбелязва Деня на Светите Седмочисленици. През 2000 г. на  след остър политически и исторически дебат с гласовете на ДС ХХХVІІІ Народно събрание сваля академик Благовест Сендов от поста заместник-председател на парламента. През 1903 г. - в сградата на Висшето училище в София по инициатива на проф. Любомир Милетич българските политически партии основават Благодетелна комисия за подпомагане на страдащите македонци с почетен председател митрополит Симеон Варненско-Преславски, с председател професор Димитър Агура и с членове Александър Радев, Димитър Петков, Димитър Вачов, Тодор Влайков и Андрей Ляпчев. На 27 юли е роден писателят Дончо Цончев. На тази дата умира Христо Константинов Фотев – български поет.   \r\n \r\n \r\n \r\n2016 г. \r\nС внушително мнозинство парламентът реши да задължи членовете на тайни организации и общества, включително масонски ложи, да се разкрият. До това решение се стигна след дебат, продължил близо час и половина. В крайна сметка общо 138 гласуваха “за“, а петима бяха “въздържал се“. Нямаше \"против\". \r\n \r\n \r\n2006 г. \r\nДепутатите решават президентските избори да се проведат на 22 октомври. Председателят на групата на социалистите Михаил Миков обосновава предложението, като заявява, че партиите се готвят от началото на годината за тези избори. \r\n \r\n \r\n2000 г. \r\nСлед остър политически и исторически дебат с гласовете на ОДС ХХХVІІІ Народно събрание сваля академик Благовест Сендов от поста заместник-председател на парламента. \r\n \r\n \r\n1991 г. \r\nПровежда се обединителна конференция с участието на Българският земеделски народен съюз с председател Виктор Вълков (т. нар. БЗНС казионен), БЗНС \"Никола Петков\" (на Милан Дренчев) и БЗНС \"Врабча 1\", на която се учредява Български земеделски народен съюз – единен (БЗНС-единен). Избира се ново Постоянно присъствие със секретар Ценко Барев и председател на Управителния съвет Светослав Шиваров. Йосиф Петров е обявен за почетен председател на съюза. Печатен орган: в. \"Земеделско знаме\". След възстановителния конгрес на БЗНС (7 и 8 ноември 1992 г.) прекратява своята дейност. Възобновява се с решение на Софийския градски съд през март 1994 г. Съюзен секретар е Ценко Барев. \r\n \r\n \r\n1983 г. \r\nВ периода 27 юли – 1 август в София се провеждат българо-ирански политически консултации. \r\n \r\n \r\n1947 г. \r\nВ периода 27 юли – 3 август се провежда посещение на правителствена делегация начело с Георги Димитров в Югославия. В Блед Димитров и Тито обсъждат договор за приятелство, сътрудничество и взаимопомощ между двете страни, въпроси на стопанското сътрудничество, транспорта, двувластните имоти и някои митнически облекчения. В центъра на вниманието е и македонският въпрос - постигната е договореност за \"културно сближаване\" на населението в Пиринския край с НРМ чрез създаване на \"македонски театър\", \"македонски книжарници\" и изучаване в училище на \"македонски език и история\". Решено е да не се води пропаганда за незабавно присъединяване на Пиринска Македония към МНР, а този акт да се обвърже с подписването на съюзен договор и връщането на Западните покрайнини на България. \r\n \r\n \r\n1940 г. \r\nНа 26 и 27 юли в Залцбург А. Хитлер и Й. Рибентроп приемат последователно румънския и българския премиер и уговарят връщането на Южна Добруджа на България. \r\n \r\n \r\n1925 г. \r\nГръцките офицери Каламбакис и Доксакис избиват 17 арестувани българи от селата Търлис, Ловча и Каракьой (Търлиски инцидент). На 12 януари 1925 г. България настоява за международна анкета. Докладът на Де Ровер и Корф от 2 май разобличава гърците и е приет от Съвета на Обществото на народите. \r\n \r\n \r\n1903 г. \r\nВ сградата на Висшето училище в София по инициатива на проф. Любомир Милетич българските политически партии основават Благодетелна комисия за подпомагане на страдащите македонци с почетен председател митрополит Симеон Варненско-Преславски, с председател професор Димитър Агура и с членове Александър Радев, Димитър Петков, Димитър Вачов, Тодор Влайков и Андрей Ляпчев. \r\nЛюбомир Милетич е филолог и общественик, член на Българската академия на науките. Милетич е роден в Щип. Следва славянска филология в Загреб, като завършва обучението си в Прага. Той е един от създателите на Висшето училище в София (днес Софийски университет \"Св. Климент Охридски\") и полага много грижи за неговото издигане. От 1888 г. до 1892 г. е преподавател, а след това между 1892 г. и 1934 г. е професор и ръководител на катедрата по славянска филология. През 1903 г. – 1904 г. е избран за декан на Историко-филологическия факултет, а през 1900 г. – 1901 г., 1921 г. – 1922 г. Милетич е избран и за ректор на университета. Той участва и в управлението на Българската академия на науките като председател на Историко-филологическия му клон между 1901 г. и 1915 г., подпредседател между 1911 г. и 1925 г. и председател от 1926 г. – 1937 г. на Управителния съвет на Българската академия на науките. Освен това Любомир Милетич между 1928 г. – 1937 г. е председател на Македонския научен институт, като дълги години е и редактор на списание \"Македонски преглед\". Той пръв чете лекции по сравнителна граматика на славянските езици и поставя началото на славянското езикознание в България. Изследва езика, бита и историята на българските преселници в Трансилвания, Банат, Влашко и Молдова. Проучва историята на българския език и българската диалектология и най-вече на източните говори. Автор e на редица трудове: \"Книжнината и езикът на банатските българи\", \"Източните български говори\", \"Разорението на тракийските българи през 1913 г. година\", \"Седмиградските българи и техният език\" и др. \r\n \r\n \r\n1895 г. \r\nВ периода 21 – 27 юли 47 делегати от 62 учителски дружества основават Български учителски съюз с печатен орган вестник \"Съзнание\", посрещнат остро от просветния министър Константин Величков. \r\n \r\n \r\n \r\n1877 г. \r\nВ хода на Руско-турската освободителна война (1877-1878 г.) части от отряда на Осман паша (на снимката) завладяват Ловеч. \r\nРуско-турската освободителна война (1877-1878 г.) е война между Русия и Турция, довела до освобождаването на по-голямата част от българския народ от османско иго и до възстановяването на българската държава. Предизвикана е от подема на националноосвободителните движения на Балканите (въстанието в Босна и Херцеговина (1875-1878 г.), с което започва т. нар. Източна криза, Старозагорското въстание (1875 г.), Априлското въстание (1876 г.) в България) и широкото обществено движение в тяхна подкрепа. Целта на Русия е да подпомогне революционното движение в стремежа си да засили своето влияние на Балканите и да премахне някои неблагоприятни за нея последици от Кримската война (1853-1856 г.). \r\n \r\n \r\n1875 г. \r\nВ периода 25 – 27 юли в гр. Браила, Румъния се провежда годишното събрание на Българското книжовно дружество. \r\n \r\n \r\n \r\n1787 г. \r\n \r\nВисоката порта отправя ултимативно искане към Русия да й върне Кримския полуостров и да признае Грузия като васално на султана владение. В ултиматума се настоява и за гарантиране равни права на руските и на турските търговци. \r\n \r\n \r\n1777 г. \r\n \r\nФранцузинът маркиз Лафайет пристига в Америка и се включва в борбата на колониите за тяхната независимост. По-късно той се завръща във Франция и взема участие в революцията от 1789 г. \r\nВойната за независимост на 13-те английски колонии избухва поради задълбочаващия се конфликт между тях и Метрополията. В резултат е създадена независимата държава САЩ. Военните действия започват на 19 април 1775 г. със сраженията при Лексингтън и Конкорд. На 4 юли 1776 г. американският Конгрес приема Декларацията за независимостта на САЩ. \r\nВ началото британските войски имат надмощие, но победата на американците в битката при Саратога през октомври 1777 г. води до обрат в хода на войната. Към американската армия, командвана от Джордж Вашингтон, се присъединяват и доброволци от европейските държави. На 19 октомври 1781 г. английската армия капитулира. С подписването на Парижкия мирен договор от 1783 г. Англия признава независимостта на САЩ. \r\n \r\n \r\n1330 г. \r\nБългарският цар Михаил ІІІ Шишман и сръбският крал Стефан Урош ІІІ сключват еднодневно примирие, докато войските им са една срещу друга на хълмистото поле при Земен. Ден по-късно, на 28 юли българската войска се пръска да търси храна. Каталаните - наемници и част от сръбската войска, командвана от бъдещия цар Стефан Душан, нападат българите и ги разгромяват. В битката загива и българският цар Михаил III Шишман. Погребан е в църквата \"Св. Георги\" в с. Старо Нагоричане. Михаил III Шишман е последният български владетел, водил политика към установяване на военна и политическа хегемония на България на Балканския полуостров. \r\nЦар Михаил ІІІ Шишман, е син на деспот Шишман, владетел на Видинската област. Денят и годината на раждането му не са известни. Избран е за цар на болярски съвет след смъртта на цар Георги Тертер II, който царува от 1321 г. до 1322 г. В един венециански документ от 1313 г. той е упоменат като \"Михаил деспот на България, господар на Видин, родственик на цар Урош\". За дъщерята на крал Стефан Урош II Анна-Неда Михаил III се жени през 1292 г., когато Милутин е принуден от татарския хан Ногай да върне Видин на деспот Шишман. През 1323 г. предприема поход срещу подбалканските градове и опустошава околностите им, обсажда и принуждава градовете между Месемврия и Сливен да признаят властта му. В отговор император Андроник III организира поход в Тракия и завладява Пловдив. През 1324 г. Михаил ІІІ Шишман организира поход срещу отцепника Войсил, а след неговото бягство в Константинопол нахлува в Източна Тракия и в продължение на 12 дни опустошава земите между Вира и Траянопол. През август 1324 г. Михаил ІІІ Шишман и Андроник III сключват мирен договор, според чиито клаузи българската държава задържа черноморските крепости Аетос, Анхиало, Месемврия, Русокастро, Диампол. Във византийски ръце остават Пловдив, Созопол, Агатопол и Вукелон. Междувременно през 1324 г. Михаил ІІІ Шишман изпраща в заточение своята първа съпруга Анна-Неда и сина си Иван Стефан. Причините за това решение се крият както в желанието на българския владетел да сключи съюз с Андроник III, като за да потвърди това си намерение сключва брак с вдовицата на Теодор Светослав и сестра на Андроник Теодора, така и в силно влошените му отношения със сръбския крал Стефан Урош III Дечански. През 1326 г. Византия е обхваната от вътрешнополитическа криза. В тази ситуация българският владетел сключил таен договор за взаимопомощ (т.нар. Черноменски договор от 13 май 1326 г.) с император Андроник III. Съгласно клаузите на Черноменския договор българският владетел се задължава да подкрепи Андроник III в борбата му срещу неговия дядо, а младия император Михаил III срещу Стефан Урош III. Сръбският крал Стефан Дечански заема страната на стария император Андроник II. През 1328 г. отношенията между Михаил Шишман и Андроник III силно се влошават след свалянето на стария император от престола и обявяването на Андроник III за \"автократор\". Военните действия между двамата приключват с подписването на т.нар. Одрински мир, според който срещу голяма парична сума Михаил III Шишман връща на Византия крепостта Вукелон (октомври 1328 г.). През май 1329 г. мирният договор е потвърден. През пролетта на 1330 г. Михаил III Шишман предлага на Андроник III организирането на антисръбски поход. Към българо-византийската коалиция се присъединяват и Иванко Бесараб, Белаур – брат на Михаил III Шишман и деспот на Видин, и Иван Александър – братовчед на българския владетел и деспот на Ловеч. На 19 юни 1330 г. българските войски, предвождани от Михаил III Шишман, потеглят от столицата Търново и скоро след това завземат Земен. Предложението на Стефан Дечански за възстановяване на мирните отношения било отхвърлено и неговите войски се установяват при Велбъжд. Преговорите между двете враждуващи страни, провели се между 25 и 27 юли 1330 г., приключили със споразумение за еднодневно примирие. На 28 юли българската войска се пръска да търси храна. В този момент каталаните и част от сръбската войска, командвана от бъдещия цар Стефан Душан, нападат българите и ги разгромяват. В битката загива и българският цар Михаил III Шишман. Погребан е в църквата \"Св. Георги\" в с. Старо Нагоричане. Михаил III Шишман е последният български владетел, водещ политика към установяване на военна и политическа хегемония на България на Балканския полуостров. \r\n \r\n \r\n \r\n На тази дата са родени: \r\n \r\n \r\n1933 г. \r\nРоден е Дончо Цончев – български писател. \r\nДончо Цончев завършва геология в Софийски университет “Климент Охридски” през 1959 г. От 1951 г. до 1953 г. работи като зидар. В периода между 1959 г. и 1963 г. е геолог в Родопите и Странджа. Учител е в София (1963-1966 г.), геолог в Министерството на горите (1966-1968 г.), завеждащ редакция в издателство “Народна младеж” (1968-1970 г.), заместник-главен редактор е на “Профиздат” (1970-1973 г.), завеждащ отдел “Българска литература” (1973-1989 г.) в сп. “Съвременник”, директор на списание “Лов и риболов” (от 1989 г.), основател и директор на вестник “Наслука” (от 1991 г.). Публикува в периодиката от 1956 г. Пише за природата и света на животните, както и детско-юношеска проза. Автор е на разкази, новели, повести, драми – “Мъже без вратовръзки” (1966 г.), “Роман на колелета” (1970 г.; 1974 г.), “Червени слонове” (1970 г.), “Опасни типове” (1971 г.), “Почти любовна история” (1972 г.), “Принцовете” (1976 г.; 1991 г.), “Ако можехме да ги чуем” (1977 г.), “Звезден прах” (1981 г.), “Къщата на песните” (1985 г.), романовата трилогия “Жълтата къща” (1982-1986 г.), “Дневникът на един геолог” (1989 г.), “Циганинът” (1991 г.), “Ние, децата на голямата лъжа” (1992 г.). \r\n \r\n \r\n1930 г. \r\nРоден е Наум Шопов – български театрален и киноактьор. \r\nНаум Шопов дебютира в киното в “Бедната улица” (1960 г.). Постига големи успехи на сцените на Театъра на Българската армия. Особено запомнящи се са театралните му роли в спектаклите: “Делото “Дантон” (1977 г., Театър на Българската армия), “Сън” (1989 г., Народен театър “Ив. Вазов”), “На дъното” (1998 г., Народен театър “Ив. Вазов и други. Носител на награда за актьорско майсторство на Прегледа на пиеси с младежка тематика в Пловдив през 1968 г.; на две награди “Аскеер” за мъжка роля; на много награди от Съюза на актьорите в България и др. Едни от най-известните филми с негово участие са: “Двама под небето” (1962 г.), “Инспекторът и нощта” (1963 г.), “Крадецът на праскови” (1964 г.), “Вълчицата” (1965 г.), “Няма нищо по-хубаво от лошото време” (1971 г.), “Нона” (1973 г.), “Вилна зона” (1975 г.), “Вечни времена” (1975 г.) “По дирята на безследно изчезналите” (1977 г.), “Топло” (1978 г.), \"Капитан Петко войвода” (1981 г.), “Под едно небе” (1982 г.), “Константин Философ” (1983 г. – 1986 г.), “За госпожицата и нейната мъжка компания” (1984 г.), “Горски хора” (ТВ, “Тишина” (1990 г.), “О, Господи, къде си?” (1991 г.), “Мълчанието” (1991 г.), “Граница” (1994 г.), “Вагнер” (1998 г.), “На дъното”, “Магьосници” (1999 г.), “Последно кино” (2002 г.), и др. \r\n \r\n \r\n1907 г. \r\nВ София е роден Хаим Нисим Бенадов - български писател с будна обществена съвест и чувство за хумор. Политзатворник по време на монархофашисткия режим в България. Участва в списването на седмичника \"Брод\", сборник \"Земя\" на Л. Стоянов, съредактор е на литературния седмичник \"Хоровод\". Негови съчинения са: \"Нощна София\" (1931), \"Нощи в кабаре\" (1934), \"Хора от низините\" (1939), \"Чехословакия в борба за свобода\" (1953), \"Има ги всякакви\" (1962) и др. \r\n \r\n \r\n1846 г. \r\nВ Чирпан е роден Георги Данчов - Зографина - български живописец, поборник и обществен деец. Близък сътрудник на Васил Левски. Заточен от турското правителство в Диарбекир, откъдето след 3 години успява са избяга в Русия. По време на Руско-турската освободителна война участва активно в Българското опълчение. След Освобождението участва в Румелийския преврат, член е на Временното правителство в Пловдив. Избиран е многократно за народен представител. Известен е като живописец преди Освобождението и в първите години след него. Рисува икони за църквите в Пловдив, Чирпан, Стара Загора, Казанлък, за музеите паметници в Пордим, Горна Студена и др. Оставя живописни портрети на Ботев, Левски, Д. Петков, на пловдивските първенци Х. Гьока и Х. Калчо и др. Изработва литографните портрети на видни личности, а през 1890 година редактира хумористичния в-к \"Таласъм\". В Художествената академия - София са запазени някои негови литографии, между които \"Русалки\", \"съчинена и каменописана\". \r\n \r\n \r\n На тази дата умират: \r\n \r\n \r\n2002 г. \r\nУмира поетът Христо Фотев (1934 - 2002). Роден е в Истанбул през 1934 г. Завършва фабрично-заводско училище в Сливен през 1951 г. Моряк е на моторен кораб от 1953 г. до 1954 г., художник е в стенописно ателие в Ямбол (1957 г. – 1959 г.); драматург е на театъра “Адриана Будевска”, Бургас (1961 – 1962); творчески секретар е на Дружеството на бургаските писатели (1964 – 1990); главен редактор е на алманах “Море” (от 1990). Носител е на националната литературна награда. “П. К. Яворов”, Чирпан (1992), литературната и морална награда “Атанас Яранов” (1993), наградата за цялостна творческа дейност “Пеньо Пенев” (1994); “Златен Пегас”, Бургас (1994); национална литературна награда за поезия “Иван Николов”, Пловдив (1995) и други.  \r\nТворби: “Баладично пътуване” (1961), “Лирика” (1965), “Сантиментални посвещения” (1967), “Пристанище” (1969), “Обещания за поезия” (1978), “Венецианска нощ” (1989), “Литургия за делфините” (1981), “Аполис” (1993), “Над съня” (1995), “Пейзаж от думи” и др. \r\n \r\n \r\n1959 г. \r\nУмира Александър Цанков (1879 - 1959) – български общественик, политик, държавник, публицист, академик. Александър Цанков е роден на 29 юни 1879 г. Министър-председател е на България от 9 юни 1923 г. до 3 януари 1926 г. Председател е на XXI и XXII Народно събрание между 1926 г. и 1931 г. Завършва Юридическия факултет на Софийския университет “Св. Климент Охридски”, специализира държавни науки и политическа икономия в Мюнхен, Бреслау (Вроцлав) и Берлин. Александър Цанков е професор по политическа икономия в Софийския университет; член е на Българската академия на науките. Започва политическата си дейност като социалдемократ. Между 1921 г. и 1923 г. е ръководител на Народния сговор и на Демократически сговор (от август 1923 г.). Министър е на народното просвещение в периодите между 1923 г. и 1926 г. и между 1930 г. – 1931 г. Александър Цанков създава партията “Народно социално движение през 1932 г., разтурена след Деветнадесетомайския преврат от 1934 г. Автор е на “Икономическа история на България” (заедно с проф. Д. Мишайков), “Политическа икономия” (1931) и др. След Деветосептемврийския преврат през 1944 г. емигрира в Германия, където оглавява създаденото от него Задгранично представителство на България. В края на `40-те години заминава за Буенос Айрес. През 1945 г. е осъден задочно на смърт от Народния съд и лишен от политически и граждански права. Общото събрание на Българската академия на науките възстановява посмъртно членството му през 1993 г. Автор е на “България в бурно време. Спомени” (издадена 1998). \r\n \r\n \r\n916 г. \r\nУмира Св. Климент Охридски – първият български епископ, който проповядва словото Божие на славянски език. Климент Охридски e роден около 840 г. Архиепископ, учител и книжовник, един от учениците на братята Кирил и Методий. Предполага се, че е роден в югозападните български земи. Знае се, че като ученик на братята Кирил и Методий взима участие във Великоморавската мисия. След смъртта на Кирил през 869 г., придружава Методий от Рим до Панония и Великоморавия. След неговата смърт през 885 г. заедно с Горазд застава начело на борбата против немското католическо духовенство в Панония и Великоморавия. Климент Охридски е принуден да напусне пределите на тези две западнославянски княжества, след 885 г. заедно с Наум, Горазд, Сава и Ангеларий се отправя на изток и през Белград пристига в България. Тук е посрещнат много радушно от княз Борис I, който управлява от 852 г. до 889 г. и бива изпратен за учител в югозападните български земи – областта Кутмичевица. Установява се в Охрид (откъдето е наречен и Охридски) и създава там Охридската книжовна школа. За период от 7 години между 886 г. и 893 г. Климент Охридски успява да подготви 3500 ученици. През 893 г. е ръкоположен за пръв славянски архиепископ в Дрембица, или Великия, поради което му е прибавена и титлата Велички. Книжовното му дело е изключително голямо, както по своя обем, така и по значение. Предполага се, че Климент Охридски е автор на около 75 поучителни и похвални слова и на двете пространни жития на Кирил и Методий. Той е един от инициаторите и участниците в създаването на кирилицата (като по-опростен вариант на глаголицата). Съчиненията му получават широко разпространение във всички славянски страни. Книжовното му наследство се усвоява от Русия, Сърбия и Румъния. На негово име е наречен Софийският университет – първото висше учебно заведение, открито в България след Освобождението. Името му носят още Университетското издателство в София. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.07.27", "title": "Денят 27 юли в българската история"}
{"url": "http://www.focus-news.net/news/2019/07/27/2684417/api-ot-2300-chasa-do-2400-chasa-shte-bade-spryano-dvizhenieto-na-am-trakiya-v-dvete-posoki-v-uchastaka-ot-p-v-balgarovo-do-p-v-burgas-zapad.html", "text": "От 23.00 часа до 24.00 часа ще бъде спряно движението на АМ „Тракия“ в двете посоки в участъка от пътен възел „Българово“ до пътен възел „Бургас – запад“ от км 350 до км 358. Това съобщиха от пресцентъра на  Агенция „Пътна инфраструктура“ . За да не се затруднява трафикът през деня, късно вечерта, ще се монтира рамка на изграждащата се електронна система за събиране на такси за ползване на републиканската пътна мрежа на база изминато разстояние за превозни средства над 3,5 тона (тол). \r\nПо време на ограничението движението ще се пренасочва по обходен маршрут: от пътен възел „Българово“ при км 350 на АМ „Тракия“ по пътя през с. Българово, по път I-6 кв. „Ветрен“ – Бургас и обратно. \r\nНеобходимо е шофьорите да карат внимателно, със съобразена скорост и да спазват стриктно пътната сигнализация.", "date": "2019.07.27", "title": "АПИ: От 23.00 часа до 24.00 часа ще бъде спряно движението на АМ „Тракия“ в двете посоки в участъка от п. в. „Българово“ до п. в. „Бургас – запад“"}
{"url": "http://www.focus-news.net/news/2019/07/27/2684414/pravoslavnata-tsarkva-chestva-sv-vmchk-panteleymon-i-svetite-sedmochislenitsi.html", "text": "Православната църква чества св. вмчк Пантелеймон и Светите Седмочисленици. По този повод в столичния храм \"Св. Седмочисленици\", с благословението на Негово светейшество Българския патриарх и Софийски митрополит Неофит, ще бъде отслужена архиерейска света Литургия, оглавена от Негово преосвещенство Белоградчишки епископ Поликарп, викарий на Софийския митрополит, предаде репортер на  Агенция „Фокус“ . Началото е от 9.30 часа.  \r\nНикола ПЕТКОВ", "date": "2019.07.27", "title": "Православната църква чества св. вмчк Пантелеймон и Светите Седмочисленици"}
{"url": "http://www.focus-news.net/news/2019/07/27/2684419/pazardzhik-shte-se-provede-natsionalniyat-folkloren-sabor-sv-konstantin-2019.html", "text": "Тазгодишното издание на Националния фолклорен събор „Св. Константин 2019“ ще се проведе на 27 и 28 юли, съобщиха от пресцентъра на  Община Пещера . Новото тази година е, че ще се явят групи с обреден фолклор – обичаи. Участниците ще бъдат оценявани от 5-членно професионално жури. За разлика от предишните години, тази година в края на всеки от двата дни ще има церемонии по награждаване. Освен участието на групи от цялата страна, по традиция ще има богата културна програма с участието на народен оркестър, фолклорен изпълнител и танцов ансамбъл.", "date": "2019.07.27", "title": "Пазарджик: Ще се проведе националният фолклорен събор „Св. Константин 2019“"}
{"url": "http://www.focus-news.net/news/2019/07/27/2684421/sport-20-iyat-etap-na-tur-dyo-frans-shte-bade-sakraten-zaradi-losho-vreme.html", "text": "Колоездене: 20-ият етап на престижната колоездачна обиколка на Франция „Тур дьо Франс“ ще бъде съкратена заради лошото време, съобщиха от пресцентъра на състезанието. Вместо планираните 130 километра, участниците ще трябва да изминат само 59. Вчера 19-ят етап от обиколката бе спрян преждевременно заради силна градушка.", "date": "2019.07.27", "title": "Спорт: 20-ият етап на „Тур дьо Франс“ ще бъде съкратен заради лошо време"}
{"url": "http://www.focus-news.net/news/2019/07/27/2684416/ria-novosti-amerikanski-dron-izvarshi-razuznavatelen-polet-kray-ruskata-granitsa.html", "text": "Американски безпилотен летателен апарат извърши разузнавателен полет в близост до руската граница, съобщава  РИА Новости . Според агенцията, дронът е излетял от база в Италия, преминал е през Донбас в ранния следобед в петък, а вечерта на същия ден е преминал над Черно море близо до руската граница, недалеч Краснодарския район в Русия.  \r\n \r\nПредполагаемо дронът е бил модел RQ-4A „Глобъл хоук“. Агенцията припомня, че това не е единственият случай, в който американски безпилотен летателен апарат преминава толкова близо до руската граница. Такива случая се наблюдават в региона над Черно море, Калининградска област и дори недалеч от руската база в Сирия.  \r\n  Цанко Цолов", "date": "2019.07.27", "title": "РИА Новости: Американски дрон извърши разузнавателен полет край руската граница"}
{"url": "http://www.focus-news.net/news/2019/07/27/2684422/obshtina-kavarna-za-shesta-poredna-godina-izklyuchitelna-selektsiya-ot-muzikanti-shte-sabere-pochitateli-na-dzhaza-na-butikoviya-festival-jazz-na-selo-v-selo-kamen-bryag.html", "text": "За шеста поредна година изключителна селекция от музиканти ще съберат почитатели на джаза на бутиковия фестивал „Jazz на село“ в село Камен бряг. Това съобщиха от пресцентъра на  Община Каварна . От 20.00 часа ще се изявят Влатко Стефановски Теодосий Спасов. На 28 юли програмата на фестивала продължава с изпълнения Александър и Константин Владигерови, Веселин Веселинов-Еко \r\nи Стоян Янков-Стунджи, от 20.00 часа. \r\nОрганизатори на джаз феста са Юри Чарийзки, сдружение \"Еко Норд\", съвместно с Народно читалище „Г. С. Раковски – 1941“ със съдействието на Община Каварна.", "date": "2019.07.27", "title": "Община Каварна: За шеста поредна година изключителна селекция от музиканти ще събере почитатели на джаза на бутиковия фестивал „Jazz на село“ в село Камен бряг"}
{"url": "http://www.focus-news.net/news/2019/07/27/2684420/denyat-27-yuli-v-svetovnata-istoriya.html", "text": "През 1993 г. лидерите на босненските сърби, хървати и мюсюлмани се срещат в Женева в опит да осуетят взаимно плановете си за разделянето на вече обхванатата от война разпаднала се Югославия. През 1955 г. - Австрия възстановява суверенитета си. На тази дата са родени:  британският авиоконструктор Джефри де Хавиланд (1882 - 1965), френският писател и драматург Александър Дюма - син (1824 - 1895). На тази дата умира Джон Далтън, английски физик, химик и естествоизпитател. \r\n \r\n \r\n2014 г. \r\nЕврокомисарят по енергетиката Гюнтер Йотингер прави заявление, че санкции върху руския газ и петрол не са необходими, тъй като Русия изнася петрол и газ за енергийните пазари на Европейския съюз вече няколко десетилетия. Според него за политически натиск са достатъчни само технологиите и финансирането от ЕС. \r\n \r\n \r\n2014 г.  \r\n„Protective Edge“ е най-мащабната акция на Израел за последните десет години. Хиляди сътрудници на спецслужбите и полицията през последните 18 дни обискират хиляди домове и задържат над 300 заподозрени активисти на Хамас. \r\n \r\n \r\n2014 г.  \r\nНаселението на Филипините официално преминава 100 милиона човека. \r\n \r\n \r\n2013 г. \r\nВ Кувейт се провеждат предсрочни парламентарни избори. \r\n \r\n \r\n2013 г.  \r\nВ Киев отменят честването на 1025 годишнината от покръстването на Русия \r\n \r\n \r\n2012 г. \r\nВ Лондон се откриват Летни олимпийски игри 2012. \r\n \r\n \r\n2012 г.  \r\nПредседателят на Социалистическата партия на Сърбия Ивица Дачич оглавява новото правителство на страната. \r\n \r\n \r\n2012 г.  \r\nВ индийският щат Асам в резултат на религиозни стълкновения между преселници мюсюлмани и коренните жители от народността бодо са убити над 53 човека. \r\n \r\n \r\n2011 г. \r\nВ Мароко се разбива военно-транспортен самолет C-130 Херкулес. При инцидента загиват 78 човека. Страната обявява тридневен траур. \r\n \r\n \r\n2006 г. \r\nПо време на среща в Рим, Израел получава формалното разрешение да продължи операциите в Ливан. “Вчера в Рим, ние получихме одобрението да продължим нашите операции, докато “Хизбулла” престане да присъства в Южен Ливан”, заявява министърът на правосъдието на Израел. \r\n \r\n \r\n1993 г. \r\nЛидерите на босненските сърби, хървати и мюсюлмани се срещат в Женева в опит да осуетят взаимно плановете си за разделянето на вече обхванатата от война разпаднала се Югославия. \r\nВъоръжените конфликти в Югославия започват след отделянето на Словения и Хърватия от Федерация Югославия на 25 юни 1991 г. В периода 29 февруари – 1 март 1992 г. се провежда референдум за независимост в Босна и Херцеговина, бойкотиран от сърбите. Бившата югославска република е разделена на 52 окръга за мюсюлманите, 37 – за сърбите и 20 – за хърватите. С намеса на югославската армия е създаден Сръбски автономен район в Крайна. На 2 септември 1992 г. се провежда референдум за сръбска автономия. Създадена е Република Сръбска в Босна и Херцеговина с център Пале. Следват нови въоръжени сблъсъци между националните общности, дипломатическа намеса на Европейския съюз и изпращане на силите на ООН (ЮНПРОФОР). На 21 септември 1993 г. САЩ, Русия, Испания, Франция и Великобритания поемат инициативи за съвместни действия, преговарят с президентите на Босна и Херцеговина, Хърватия и Югославия. Страните не приемат предложените проекти за споразумение и следват нови религиозни и етнически сблъсъци. През март 1994 г. във Вашингтон е подписано споразумение между босненския президент Алия Изетбегович и хърватския президент Франьо Туджман. През април 1994 г. сръбската артилерия обстрелва мюсюлманския анклав Горажде в Източна Босна, обявен за \"зона на сигурност\". Американски самолети бомбардират сръбските позиции. Предложенията на т.нар. Контактна група (САЩ, Русия, Франция, Германия, Великобритания) за разделяне на босненските територии (51 % за мюсюлманите и хърватите, обединени в Мюсюлманско-хърватска федерация, и 49 % за босненските сърби; Сараево остава под контрола на ООН) не довеждат до прекратяване на военните действия. На 12 октомври 1995 г. след мирни преговори по инициатива на САЩ е постигнато споразумение за прекратяване на огъня. На 1 ноември 1995 г. в Дейтън, САЩ, президентите на Хърватия, Босна и на Мюсюлманско-хърватската федерация подписват споразумение за прекратяване на войната. На 14 декември 1995 г. в Париж президентите на Босна, Хърватия и Сърбия подписват договор за мир в Босна. \r\n \r\n \r\n1993 г. \r\nИзраел атакува Южен Ливан в отговор на ракетните атаки на арабската терористична организация “Хизбула”. \r\nСтраната Израел е разположена на брега на Средиземно море. Територията й е определена с резолюция на ООН от 1947 г. – 14,1 хиляди кв. км, а заедно с присъединените територии през арабо-израелските войни – 21,9 хиляди кв. км. \r\nНезависимостта на Израел е провъзгласена на 14 май 1948 г. по решение на ООН. Територията на Палестина е разделена на еврейска и арабска държава. През 1948 г. и 1949 г. се води арабо-израелска война. През юни 1967 г. започва нова война, в която Израел окупира територии от Египет, Сирия, Йордания и източната част на Йерусалим. През 1979 г. е подписано съглашение за мир между Египет и Израел и на Египет е върнат Синайският полуостров. През 1993 г. се подписва мирно съглашение с Организацията за освобождение на Палестина за автономия, през 1994 г. – съглашение за Газа и Йерихон, а през 2000 г. се водят преговори със Сирия за връщане на Голанските възвишения. \r\n \r\n \r\n1974 г. \r\nАмериканският Конгрес открива процедура по импийчмънт на президента Ричард Никсън във връзка с аферата “Уотъргейт”. По-късно Никсън подава оставка. Импийчмънт е процедурата за привличане към отговорност от законодателен орган на държавния глава и други висши длъжностни лица в някои държави за измяна, вземане на подкуп и други тежки престъпления. Възниква във Великобритания през 1376 г. \r\nАферата ”Уторгейт” включва незаконните действия на Комитета на Републиканската партия за избор на президент при избирателната кампания през 1972 г., когато опитват да монтират подслушвателно устройство в щабквартирата на Демократическата партия в хотел “Уотъргейт” във Вашингтон. Ричард Никсън не успява да докаже убедително, че няма нищо общо с аферата. \r\n \r\n \r\n1955 г. \r\nАвстрия възстановява суверенитета си след 17-годишна окупация от чуждестранни войски. \r\nФедерална република Австрия е държава в Централна Европа, разположена по горното и отчасти по средното течение на р. Дунав и североизточните разклонения на Алпите. Образувана е след разпадането на Австро-Унгарската империя през 1919 г. Площта на Австрия е 83 858 кв. км., а населението и е 8 078 000 жители, според преброяване проведено 2002 г. В пределите на Австрия живеят австрийци, словенци, хървати, чехи, словаци и унгарци. 84% от населението й са католици, а 6% са протестанти (лутерани). На север страната граничи с Чехия и Словакия, на изток с Унгария, на юг с Хърватска, Словения и Италия, а на запад с Швейцария и Лихтенщайн. Официалният език е немски. Столицата и е Виена. Състои се от 9 провинции: Виена, Долна Австрия, Горна Австрия, Залцбург, Форарлберг, Бургенланд, Щирия, Каринтия и Тирол. Глава на държавата е федерален президент. Законодателен орган е двукамарен парламент и Национален федеративен съвет. Австрия е член на Европейския съюз от 1 януари 1995 г. Австрия е промишлено-аграрна страна. От 12 ноември 1918 г. Австрия е федеративна демократическа република, чиято федерална конституция е в сила от 10 ноември 1920 г. През март 1938 г. Германия окупира Австрия (аншлус). Освободена е през 1945 г. След капитулацията на Германия е разделена на 4 окупационни зони. В резултат на мирния договор между СССР, САЩ, Великобритания и Франция, от една страна, и Австрия, от друга, на страната е върнат статутът на независима република (15 май 1955 г.). На 26 октомври 1955 г. Австрийският парламент приема Закон за постоянен неутралитет на Австрия. От 1945-1966 г. на власт са коалиционни правителства на Австрийската народна партия и Австрийската социална партия. \r\n \r\n \r\n1953 г. \r\nВ Панминчжон е подписано примирие между ООН, Северна Корея и Китай, което слага край на тригодишната война в Корея. В нея загиват 1,6 милиона корейци и китайци и над 118 хиляди войници на ООН. Южна Корея отказва да подпише споразумението, тъй като не е съгласна с разделението на страната. Войната завършва без победител. Страната остава разделена. \r\nВойната в Корея (1950 г. – 1953 г.) е породена от агресията (25 юни 1950 г.) на Корейската народнодемократична република (КНДР) в Република Корея с цел обединение на двете държави. Превзета е столицата на Република Корея – Сеул. Съветът за сигурност на ООН осъжда КНДР като агресор в отсъствието на съветския постоянен представител. На 27 юли САЩ се включват във войната на страната на Република Корея. След настъпление на американската армия линията на фронта се премества на север. В подкрепа на КНДР пристигат китайски доброволци. Октомври 1951 г. ООН възстановяват фронта на 38-ия паралел. След преговори на 27 юли 1953 г. е подписано примирие. Войната завършва без победител. Страната остава разделена. \r\n \r\n \r\n1949 г. \r\nПървият реактивен самолет, английският “Де Хавиланд комет\"”, извършва първия си полет. \r\n \r\n \r\n1921 г. \r\nДжон Джеймс Рикард, Фредерик Бантинг, Чарлз Хърбърт Бест и Джон Маклауд изолират молекулата на инсулина. \r\nАнглийският физиолог Джон Джеймс Рикард е роден на 6 септември 1876 г. в Клъни, Шотландия и умира на 16 март 1935 г. в Абърдийн. Учи в университети в Абърдийн и Лайпциг. От 1918 г. Рикард живее в Канада. Изучава диабета. През 1922 г. заедно с Ф. Бантингъм и други открива инсулина. Лауреат е на Нобелова награда за физиология и медицина през 1923 г. \r\n \r\n \r\n1866 г. \r\nЧрез трансатлантически кабел, положен от парахода “Грейт ийстърн”, се установява телеграфна връзка между САЩ и Англия. \r\n \r\n \r\n1787 г. \r\nВисоката порта отправя ултимативно искане към Русия да й върне Кримския полуостров и да признае Грузия като васално на султана владение. В ултиматума се настоява и за гарантиране равни права на руските и на турските търговци. \r\n \r\n \r\n1777 г. \r\nФранцузинът маркиз Лафайет пристига в Америка и се включва в борбата на колониите за тяхната независимост. По-късно той се завръща във Франция и взема участие в революцията от 1789 г. \r\nВойната за независимост на 13-те английски колонии избухва поради задълбочаващия се конфликт между тях и Метрополията. В резултат е създадена независимата държава САЩ. Военните действия започват на 19 април 1775 г. със сраженията при Лексингтън и Конкорд. На 4 юли 1776 г. американският Конгрес приема Декларацията за независимостта на САЩ. \r\nВ началото британските войски имат надмощие, но победата на американците в битката при Саратога през октомври 1777 г. води до обрат в хода на войната. Към американската армия, командвана от Джордж Вашингтон, се присъединяват и доброволци от европейските държави. На 19 октомври 1781 г. английската армия капитулира. С подписването на Парижкия мирен договор от 1783 г. Англия признава независимостта на САЩ. \r\n \r\n \r\n1772 г. \r\nВ гр. Фокшани започват преговорите за подписване на мирен договор между Русия и Турция. Освен воюващите страни в мирната конференция участват представители на Австрия и Прусия. \r\nВойните, водени в района на Черно море и Балканския полуостров, където се сблъскват интересите на Русия и Турция, са свързани с изострянето на международните противоречия в Близкия изток (т. нар. Източен въпрос) и засилването на експанзията на Русия в балканските страни, опирайки се на националноосвободителните движения на угнетените християнски народи. Русия се стреми да получи излаз на Черно море и да предпази своите южни области, които много често са обект на турска експанзия. Управляващите руски среди отделят огромни средства и сили за решаване на близкоизточните проблеми в своя полза. По време на войните с Турция бунтовническите движения на Балканите ангажират значителни турски сили и така създават стратегически простор за по-широко руско настъпление. В резултат на войните от 1710 г. – 1713 г., 1735 г. – 1739 г., 1768 г. – 1774 г. и 1787 г. – 1791 г. Русия се превръща в черноморска държава и укрепва своите позиции на Балканите. С Кючуккайнарджишкия мирен договор от 1774 г. Русия в резултат на победата във войната получава правото да закриля християнската църква, да дава подслон на балкански бегълци, да бъде официален покровител на християнските народи в Османската империя. \r\nС войните през XIX в. (1806 г. – 1812 г., 1828 г. – 1829 г. и 1877 г. – 1878 г.) Русия се стреми да утвърди своето влияние на Балканите, и да завладее Проливите. Обективно войните допринасят за освобождаването на балканските народи. Във втората Екатерининска война (1787 г. – 1791 г.) се сформират няколко доброволчески полка. Русия се страхува, че подобни хомогенни военни части, изградени на национален принцип, могат да породят неочаквани политически усложнения, и се отказва от сформирането на такива команди. Българските доброволци се бият при крепостта Очаков, при овладяването на гр. Фокшани, на р. Римник, при крепостта Измаил. След войната от 1787 г. – 1791 г. Влашко и Молдова стават полунезависими под покровителството на руските императори, а след войната от 1806 г. – 1812 г. Сърбия получава автономия във вътрешните си работи. С Одринския мирен договор след войната от 1828 г. – 1829 г. Сърбия, Влашко и Молдова получават автономия, а Гърция – независимост. С Руско-турската освободителна война от 1877 г. – 1878 г. България е освободена от турско робство. \r\n \r\n \r\n1147 г. \r\nОснована е столицата на Русия – Москва. Най-големият в страната политически, промишлен, научен и културен център. Разположен е на река Москва. Около Москва се формира най-голямата в Русия градска агломерация. Москва е най-големият транспортен възел на Русия, в който се събират 11 железопътни, 13 шосейни линии, има 3 речни пристанища, 4 летища. В Москва има 76 висши учебни заведения (вкл. 2 университета), 31 професионални театри, над 70 музея и др. В Москва се намира най-голямата в страната библиотека. \r\nЗа първи път градът се споменава в летописи от 1147 г. От ХIII в. е столица на Московското княжество, а до 1712 г. – на Руската държава. След пренасянето на столицата в Петербург през 1712 г. Москва запазва значението си на втора столица. От 1918 г. Москва отново е столица на Русия, а от 1922 г. – на СССР. Градът става свидетел на тежки отбранителни битки по време на нашествията на Наполеон I (1812) и Хитлер (1941). Градът е запазил архитектурни паметници от ХIV-ХХ в. Домакин е на ХХII Олимпийски игри през 1980 г. \r\n \r\n \r\n \r\n На тази дата са родени: \r\n \r\n \r\n1882 г. \r\nРоден е британският авиоконструктор Джефри де Хавиланд (1882 - 1965). Неговите самолети изиграват решаваща роля за английската авиация през двете световни войни. \r\n \r\n \r\n1824 г. \r\nРоден е френският писател и драматург Александър Дюма - син (1824 - 1895). Най-известното му произведение е \"Дамата с камелиите\". \r\n \r\n \r\n На тази дата умират: \r\n \r\n \r\n1844 г. \r\nВ Манчестър умира Джон Далтън - английски физик, химик и естествоизпитател. Член е на Лондонското кралско дружество от 1822 г. Той е основател на класическата атомна теория; пръв въвежда понятието атомно тегло. Прочува се с изследванията си върху еластичната сила на водната пара, съразмерната тежест на простите тела и др. Изследва върху себе си неспособността да се различават известни цветове, наречена по-късно далтонизъм. \r\n \r\n \r\n1841 г. \r\nВ Пятигорск, Кавказ умира Михаил Юриевич Лермонтов – бележит руски писател и поет. \r\nЛермонтов е роден в Москва на 15 октомври 1814 г. На 12 години е настанен в Московския университетски пансион, където се запознава с образци на руската и чужда литература, става почитател на Пушкин и Байрон. На 16 години започва да следва в Московския университет, от където е изключен след 2 години заради разногласия с професорите. Постъпва в юнкерското кавалерийско училище. След 2 години получава назначение в лейбгвардейския хусарски полк в Царско село. Името му става известно в Русия със стихотворение, посветено на смъртта на Пушкин през 1837 г. Лермонтов е преместен на служба в Кавказ, а не след дълго е върнат в Петербург. През 1840 г. заради дуел със сина на френския консул отново е преместен в Кавказ, където участва в похода срещу черкезите. Бележитият руски поет е убит в кавказкия гр. Пятигорск в дуел. Въпреки ранната си смърт Лермонтов оставя в наследство забележително творчество: лирика – \"Ангел\" (1831 г.), \"Русалка\" (1832 г.), \"Смъртта на поета\" (1837 г.), \"Бородино\" (1837 г.), \"Молитва\" (1837 г.), \"Поет\" (1838 г.), \"Дума\" (1838 г.), \"Три палми\" (1839 г.), \"И скучно, и тъжно\" (1840 г.), \"Мъгли\" (1840 г.), \"Валерик\" (1840 г.), \"Завещание\" (1840 г.), \"Въздушният кораб\" (1840 г.), \"Родина\" (публикувана 1890 г.), \"Прощавай, немита Русия\" (публикувана през 1890 г.), \"Сън\" (1841 г.), \"Тамара\" (1841 г.), \"Пророк\" (1841) и други.; поеми – \"Измаил бей\" (1832 г.), \"Литвинка\" (1832 г.), \"Хаджи Абрек\" (1833 г.), \"Аул Бастунджи\" (1833 г. – 1834 г.), \"Боярин Орша\" (1835 г. – 1836 г.), \"Сашка\" (1835 г.), \"Песен за цар Иван Василиевич, младият опричник и търговец Калашников\" (1838 г.), и други, драми – \"Испанци\" (1830 г.), \"Странният човек\" (1831 г.), \"Двама братя\" (1834 г. – 1836 г., публикувана 1842 г.) и други; проза – \"Вадим\" (1832 г. – 1834 г., незавършен роман), \"Княгиня Лиговска\" (1836 г., незавършен роман), \"Герой на нашето време\" (1839 г. – 1840 г.), очерци. През 1840 г. излиза сбирката \"Стихотворения\". \r\n \r\n \r\n1576 г. \r\nУмира Вечелио Тициан (Ticiano Vecellio) – италиански живописец, представител на Венецианската живописна школа от късния Ренесанс. Роден е около 1477 г. / 1487 г. / 1490 г. Ученик е на Дж. Белини, изпитва влиянието на Джорджоне. Майстор е на многообразната красота на света, чийто идеал е жизнерадостният ренесансов човек: “Флора” (1515 г.), “Земна и небесна любов” (1515 г.), “Вакханалия” (1515-1518 г.), “Бакх и Ариадна” (152 г.), “Въвеждането на Мария в храма” (1534-1538 г.), “Венера Урбинска” (1538 г.). След 1540 г. работи предимно портретна живопис, която се характеризира с правдивост на изобразените характери и с богата колоритна гама: “Ла Бела” (1536 г.), “Пиетро Аретино” (1545 г.), “Иполито Риминалди” (около 1548), “Карл V” (1548 г.) и др. Късните му творби са на антични и религиозни теми: “Похищението на Европа” (около 1559 г.), “Св. Магдалена” (около 1560 г.), “Св. Себастиан” (около 1570 г.), “Оплакване на Христа” (1573-157 г.). \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.07.27", "title": "Денят 27 юли в световната история"}
{"url": "http://www.focus-news.net/news/2019/07/27/2684423/burgas-ragbi-klub-moryatsite-organizira-mezhdunaroden-turnir.html", "text": "Бургаският ръгби клуб „Моряците“ организира международен турнир на 27 юли с откриване в 10.00 часа и финална фаза в 17.00 часа и награждаване в 18.30 часа. Това съобщиха от пресцентъра на  Общината . Мястото е игрището зад бар „Нептун“. Ще се играе по правилата на Ръгби 5. Целта на събитието е да бъде представен един от най-бързите и атрактивни варианти на играта, а също така тя да бъде популяризирана в Бургас и България. \r\nРъгби клуб „Моряците“ ще бъде част от програмата на фестивала на крафт бирата на 3 и 4 август в парк „Минерални бани“.", "date": "2019.07.27", "title": "Бургас: Ръгби клуб „Моряците“ организира международен турнир"}
{"url": "http://www.focus-news.net/news/2019/07/27/2684424/deutsche-welle-novi-razkritiya-hvarlyat-oshte-neyasnota-varhu-pozhara-v-rayhstaga-prez-1933-g.html", "text": "Наскоро открити показания от свидетел хвърлиха неяснота около пожара в германския Райхстаг, случил се през 1933 г., предава англоезичната редакция на  Deutsche Welle . Пожарът, при който голяма част от сградата на тогавашния парламент изгаря се разглежда от историците като ключов момент по време на управлението на Адолф Хитлер, който му позволява да се придвижи към обсебването на пълната власт в страната. Нацистите използват събитието за да оправдаят въвеждането на извънредно положение, в което започва разправа с обвинените за пожара комунисти. \r\n \r\nВ петък германски вестник публикува писмени показания от 1955 г., открити в архива на съда в Хановер. Те са дадени от Ханс-Мартин Ленингс, бивш член на нацистката групировка Щурмабтайлунг (или SA). Според записаното, в нощта на пожара, Ленингс е закарал холандския комунист Маринус фон дер Лубле до сградата на Райхстага. Ленингс разкрива, че когато пристигнали на мястото усетили „странна миризма на изгоряло, както и облаци дим, издигащи се“ от Райхстага.  \r\n \r\nНе е ясно защо SA ще водят холандски комунист в сградата на парламента посред нощ, но ако се вярва на показанията, по това време пожарът вече бил започнал.  \r\nФон дер Лубле по-късно е обвинен в разпалването на пожара и екзекутиран след като признава, че е извършил деянието сам, с цел, според неговите думи, да обедини комунистите срещу фашизма. Освен него, подсъдими са още четирима души, но те в крайна сметка биват оправдани, като сред тях е и Георги Димитров.  \r\n \r\nСпоред показанието на Ленингс, той и останалите от групата му, които са закарали фон дер Лубле до Райхстага, са били принудени да подпишат документ, в който декларират, че не знаят нищо за инцидента. Малко по-късно почти всички, станали свидетели на началния етап на пожара били убити, а самият Ленингс бяга в Чехословакия.  \r\n \r\nИсториците са раздвоени по въпроса за палежа на Райхстага. Повече са съгласни, че фон дер Лубле е действал сам, докато някои обвиняват висши партийни функционери на нацистите в умишлено запалване на огъня с цел да се сдобият с оправдание за разправа над политическите си противници.  \r\n Цанко Цолов", "date": "2019.07.27", "title": "Deutsche Welle: Нови разкрития хвърлят още неяснота върху пожара в Райхстага през 1933 г."}
{"url": "http://www.focus-news.net/news/2019/07/27/2684430/sofiya-predstoi-reorganizatsiya-na-dvizhenieto-za-ulprof-aleksandar-tanev-za-izgrazhdane-na-toplozahranvane.html", "text": "До 29 юли (включително) се забранява влизането на пътни превозни средства по ул.„Проф. Александър Танев\" в участъка от ул. „Филип Аврамов“ до ул. „Д-р Атанас Москов\". Това съобщиха от пресцентъра на  Столична община .  \r\nОт 00.30 часа днес до 24.00 часа на 29 юли се променят маршрутите на автобусни линии №№ 76 и 113, както следва:  \r\n- Автобусна линия № 76 в посока към ж.к. „Младост 4“: по маршрута от ж.к.„Гоце Делчев“ до кръстовище ул. „Филип Аврамов“ - ул. „Проф. Александър Танев“, по ул. „Самара“, по ул. „Д-р Атанас Москов“, по ул. „Проф. Александър Танев“ до обръщателното колело в ж.к. „Младост 4“, двупосочно.  \r\nЗа маршрута на автобусна линия № 76 се закрива двупосочна спирка с кодове 0223 и 0224 „Бл. 465 ж.к. Младост-4“.  \r\n- Автобусна линия № 113: в посока към ж.к. „Младост 4“: след спирка с код 2395 „Бл. 480 ж.к. Младост-4“, маршрутът се удължава направо по ул. „Д-р Атанас Москов“, по ул. „Проф. Александър Танев“ до обръщателното колело в ж.к. „Младост 4“ за автобусни линии №№ 76, 213 и N1; в посока към ж.к. „Младост 1“: от обръщателното колело в ж.к. „Младост 4“ по ул. „Проф. Александър Танев“, по ул. „Д-р Атанас Москов“, надясно по ул. „Самара“, по ул. „Филип Аврамов“ и по маршрута.  \r\nЗа маршрута на автобусна линия № 113 се закрива спирка 0224 „Бл. 465 ж.к. Младост-4“.  \r\nАвтобусите от линии №№ 76 и 113 ще обслужват всички съществуващи спирки в променените участъци на маршрутите.  \r\nВременната организация се налага във връзка с топлозахранване на жилищна сграда.", "date": "2019.07.27", "title": "София: Предстои реорганизация на движението за ул.„Проф. Александър Танев\" за изграждане на топлозахранване"}
{"url": "http://www.focus-news.net/news/2019/07/27/2684426/veliko-tarnovo-vavezhda-se-vremenna-organizatsiya-v-dvizhenieto-v-grada-za-provezhdane-na-sabitiya.html", "text": "Въвежда се временна организация в движението в града за провеждане на събития. Това съобщиха от пресцентъра на  Община Велико Търново . Във връзка с провеждането на събития на открито ще настъпят следните временни промени в организацията на движение на МПС: \r\n- за времето от 18.15 до 19.15 часа или до приключване на събитието за движение ще бъдат затворени улиците по маршрут: Паметник на обесените – ул. \"Независимост\"– пл. \"Майка България\" – Военен дом – Летен театър.", "date": "2019.07.27", "title": "Велико Търново: Въвежда се временна организация в движението в града за провеждане на събития"}
{"url": "http://www.focus-news.net/news/2019/07/27/2684429/burgas-2-patnotransportni-proizshestviya-sa-registrirani-prez-izminaloto-denonoshtie.html", "text": "2 пътнотранспортни произшествия са регистрирани през изминалото денонощие в Бургас. Това съобщиха за  Радио „Фокус“ – Бургас  от ОДМВР – Бургас. При пътните инциденти няма пострадали, нанесени са само материални щети. По данни на Община Бургас няма получени сигнали за нарушения на обществения ред или аварии през изминалото денонощие в града. \r\nМария ПОПЧЕВА", "date": "2019.07.27", "title": "Бургас: 2 пътнотранспортни произшествия са регистрирани през изминалото денонощие"}
{"url": "http://www.focus-news.net/news/2019/07/27/2684432/pernik-negovo-preosveshtenstvo-belogradchishkiyat-episkop-polikarp-shte-otsluzhi-obnovlenie-i-arhiereyska-sveta-liturgiya-v-hram-uspenie-na-presveta-bogoroditsa.html", "text": "С благословението на Негово светейшество Българския патриарх и Софийски митрополит Неофит, Негово преосвещенство Белоградчишки епископ Поликарп - викарий на Софийския митрополит, ще отслужи чин на Обновление и Архиерейска света Литургия в  храм \"Успение на Пресвета Богородица\", град Перник, кв. \"Изток\", предаде репортер на  Агенция „Фокус“ . Началото е от 9.30 часа. \r\nНикола ПЕТКОВ", "date": "2019.07.27", "title": "Перник: Негово преосвещенство Белоградчишкият епископ Поликарп ще отслужи Обновление и Архиерейска света Литургия в храм \"Успение на Пресвета Богородица\""}
{"url": "http://www.focus-news.net/news/2019/07/27/2684427/smolyan-negovo-preosveshtenstvo-znepolskiyat-episkop-arseniy-shte-oglavi-arhiereyska-sveta-liturgiya-v-manastira-sv-vmchk-panteleymon.html", "text": "По повод празника на св. великомъченик и целител Пантелеймон, който всяка година Православната църква чества днес, с благословението на Негово Високопреосвещенство Пловдивския митрополит Николай, Преосвещеният Знеполски епископ Арсений ще оглави в манастир „Св. вмчк Пантелеймон”, край град Смолян, предаде репортер на  Агенция „Фокус“ .  Архиерейската света Литургия е от 09:00 часа.  \r\nНикола ПЕТКОВ", "date": "2019.07.27", "title": "Смолян: Негово преосвещенство Знеполският епископ Арсений ще оглави Архиерейска света Литургия  в манастира \"Св. вмчк Пантелеймон\""}
{"url": "http://www.focus-news.net/news/2019/07/27/2684431/veliko-tarnovo-obshtina-svishtov-organizira-za-62-ri-pat-masovo-prepluvane-na-reka-dunav.html", "text": "Община Свищов организира за 62-ри път масово преплуване на река Дунав. То ще се проведе при местността Паметниците. Това съобщиха за  Радио „Фокус“ - Велико Търново  от Общината. Инициативата няма състезателен характер и в нея могат да се включат както жители, така и гости на общината. След преглед, плувците ще бъдат извозени с платформи в близост до румънския бряг. От там на групи ще преплуват близо километров участък до българския бряг на реката и ще финишират при историческата местност Паметниците. Грамоти за участие ще получат всички, като по традиция ще бъдат отличени най-възрастният и най-младият от тях, както и семействата, преплували заедно река Дунав. \r\nИ тази година спортната проява се провежда със съдействието на БЧК, Министерство на отбраната (Командване на сухопътни войски), Военно подразделение 28 880 – Белене, Дирекция „Речен надзор” към Изпълнителна агенция „Морска администрация”, Регионална Дирекция „Гранична полиция” –  Русе, Гранично полицейско управление –  Свищов, Районно управление – Свищов, МБАЛ – Свищов, както и звено „Сигурност и контрол” при Община Свищов. \r\nЛуиза ТРАНЧЕВА", "date": "2019.07.27", "title": "Велико Търново: Община Свищов организира за 62-ри път масово преплуване на река Дунав"}
{"url": "http://www.focus-news.net/news/2019/07/27/2684433/varna-gradat-otbelyazva-141-godini-ot-osvobozhdenieto-si-ot-tursko-robstvo.html", "text": "Градът отбелязва 141 години от Освобождението си от турско робство, предаде репортер на  Радио „Фокус“ – Варна . Програмата ще започне в 09.30 часа в двора на Духовно-просветен център „Св. Архангел Михаил“ на ул. „27-ми юли“. В храма ще се проведе благодарствен молебен и полагане на венци и цветя. По повод празника на града Варна се включва в инициативата на Министесртвото на туризма - „Денят за Вас“. В деня на Освобождението 7 туристически обекта работят с вход свободен за посетители. Това са Археологическият музей, Римските терми, Аладжа манастир, Побити камъни, Военноморският музей, парк–музей „Владислав Варненчик“ и Музеят за история на медицината. Честването по повод 141 години от Освобождението на града започна още вчера, когато на площад „Независимост“ се проведе и празничен концерт с участието на Симфоничния оркестър и солисти на Държавна опера -  Варна с диригент Стефан Бояджиев. \r\nБояна АТАНАСОВА", "date": "2019.07.27", "title": "Варна: Градът отбелязва 141 години от Освобождението си от турско робство"}
{"url": "http://www.focus-news.net/news/2019/07/27/2684434/aleksandar-vuchich-es-ne-go-e-grizha-ot-lipsata-na-dialog-stiga-da-nyama-konflikt.html", "text": "Сръбският президент Александър Вучич заяви, че еврокомисарят по разширяването Йоханес Хан иска да се продължат преговорите, но ЕС не го е грижа дали има диалог между Белград и Прищина, стига да не се стига до конфликт, предава македонското електронно издание  “МКД“ .  \r\n„Някой тук не е искрен, а кой – нека зрителите решат това“, каза Вучич по време на свое телевизионно интервю. Президентът заяви, че не е ясно дали Сърбия ще продължи диалога с Косово до края на годината, но изрази увереност, че Белград ще излезе от ситуацията по най-добрия начин. „За мен е лесно да кажа това, което и вие си мислите, но последиците от моите думи ще бъдат за хората, които живеят в Косово“, допълни Вучич.  \r\n Цанко Цолов", "date": "2019.07.27", "title": "Александър Вучич: ЕС не го е грижа от липсата на диалог, стига да няма конфликт"}
{"url": "http://www.focus-news.net/news/2019/07/27/2684438/burgas-sedmoto-evropeysko-transkontinentalno-sastezanie-s-koleleta-shte-startira-ot-panteona-v-morskata-gradina.html", "text": "Днес 300 от най-добрите колоездачи в света ще се отправят по пътя на седмото Европейско Трансконтинентално състезание или Transcontinental Bike Race. Това съобщиха от пресцентъра на  Община Бургас . Стартът е на пантеона в Морската градина в Бургас. За първи път Бургас е домакин на най-голямото самостоятелно състезание, което прекосява цяла Eвропа – Transcontinental Bike Race. Състезанието има маршрут от близо 4000 километра от Бургас в България до град Брест, Франция, като ще премине през 4 задължителни пункта – Бузлуджа, Бесна Кобила в Сърбия, Пасо Гардена в Италия и Алп Дюез във Франция с финал в град Брест Франция. Състезанието е самостоятелно за всеки участник, което означава че участниците сами са длъжни да осигуряват храна, престой както и ремонт на велосипедите си по пътя, като спазват законите за движение по пътищата. През 2018 рекорда на състезанието направи Джеймс Хейдън, който покори дистанцията за 8 дни и 23 часа през цяла Европа. Интересното е че за първи път състезанието се движи от Изток на Запад, като организаторите са избрали Бургас за стартова точка и се надяват догодина отново да стартира от града. Състезанието е основано от покойният ултра-колоездач Майк Хол, а в момента се организира от неговата жена Ана Хаслок, с помощта на Спортен клуб Бегач от София, които организират пунктовете и старта в България.", "date": "2019.07.27", "title": "Бургас: Седмото Европейско Трансконтинентално състезание с колелета ще стартира от Пантеона в Морската градина"}
{"url": "http://www.focus-news.net/news/2019/07/27/2684437/afp-bahreyn-ekzekutira-dvama-mazhe-osadeni-za-terorizam.html", "text": "Бахрейн екзекутира двама свои граждани, осъдени в тероризъм. Това обявиха в събота местните власти, предава  AFP . Присъдата е изпълнена въпреки мнението на множество неправителствени организации за правата на човека, които призоваваха за снизходително решение.  \r\nАли ал-Араб на 25 години и Ахмад ал-Малали на 24 г. са убити посредством разстрел.  \r\n Цанко Цолов", "date": "2019.07.27", "title": "AFP: Бахрейн екзекутира двама мъже, осъдени за тероризъм"}
{"url": "http://www.focus-news.net/news/2019/07/27/2684428/tass-chetirima-dushi-sa-zaginali-pri-vzriv-na-kola-bomba-v-afganistan.html", "text": "Най-малко четирима души са загинали при взрив на кола-бомба в Афганистан, други 20 са ранени, съобщава  ТАСС’b>. Инцидентът се е случил в събота сутринта в източния град Газни.  \r\nИнформация за състоянието на ранените към момента няма. Все още нито една от действащите в региона терористични групировки не е поела отговорност за взрива.  \r\n Цанко Цолов", "date": "2019.07.27", "title": "ТАСС: Четирима души са загинали при взрив на кола-бомба в Афганистан"}
{"url": "http://www.focus-news.net/news/2019/07/27/2684441/burgas-pogrebenieto-na-pochetniyat-grazhdanin-i-bivsh-direktor-na-domostroitelniya-kombinat-miho-mihov-shte-se-provede-v-traurniya-park-v-grada.html", "text": "Погребението на почетният гражданин на Бургас от 2002 година и бивш директор на Домостроителния комбинат Михо Ангелов Михов ще се проведе от 12.00 часа в Траурния парк в Бургас. Това съобщиха от пресцентъра на  Общината .  \r\nМихов почина на 90 години. По време на неговата активна възраст през миналия век са построени голяма част от жилищните комплекси в град и много от сградите в курортен комплекс Слънчев бряг.", "date": "2019.07.27", "title": "Бургас: Погребението на почетният гражданин и бивш директор на Домостроителния комбинат Михо Михов ще се проведе в Траурния парк в града"}
{"url": "http://www.focus-news.net/news/2019/07/27/2684435/pazardzhik-v-pravoslavnite-hramove-v-grada-se-otsluzhva-praznichnata-sveta-liturgiya-po-povod-denya-na-sveti-panteleymon-i-svetite-sedmochislenitsi.html", "text": "В православните храмове в Пазарджик се отслужва празничната света литургия по повод деня на Свети Пантелеймон и Светите Седмочисленици, предаде репортер на  Радио „Фокус“ – Пазарджик . Очаква се трите най-големи храма в Пазарджик „Света Богородица“, „Свети Георги“ и „Света Петка“ да съберат най-много миряни през днешния ден. Характерно за народния култ към свети Панталеймон е представата за него, като за по-малък брат на свети Илия и покровител на летните бури, стихии, пороища и наводнения. Вярва се, че на този ден прелетните птички се събират на ята и се приготвят за дълъг път до топлите страни. Днешният ден е и професионален празник на лечителите и фармацевтите. Именници днес са Панталей, Пантелей, Панти, Дoбрa, Дoбрин, Дoбринa. Днес църквата отдава почит и на Светите Седмочисленици – Светите братя Кирил и Методий и техните пет най-извести ученици – Климент, Наум, Горазд, Сава и Ангеларий. За дата на общия празник е избран денят на успението на най-изявения ученик на солунските братя – Климент Охридски 27 юли 916 г. Празнуват, носещите имената на светците седмочисленици. \r\n \r\nВаня НИКОЛОВА", "date": "2019.07.27", "title": "Пазарджик: В православните храмове в града се отслужва празничната света литургия по повод деня на Свети Пантелеймон и Светите Седмочисленици"}
{"url": "http://www.focus-news.net/news/2019/07/27/2684443/blagoevgrad-peti-regionalen-sabor-na-lovno-ribarskite-druzhestvo-shte-se-provede-v-selo-popovi-livadi.html", "text": "Пети регионален събор на Ловно-рибарските дружество ще се проведе в село Попови ливади. Това съобщи за  Радио „Фокус“-Пирин  Даниела Крантева, експерт „Връзки с обществеността“ към Община Гоце Делчев. По думите й в събора ще се включат дружествата от Гоце Делчев, Сандански, Петрич и Разлог. Тя посочи, че програмата стартира в 10:30 часа с полагане на венци и цветя на лобното място на Яне Сандански, а след това от 11:15 ще бъдат поднесени венци и цветя пред паметника на Гоце Делчев в село Попови ливади и знамената на сдруженията и дружините ще бъдат осветени от Негово Високопреосвещенство Неврокопски митрополит Серафим. Даниела Крантева допълни, че в 12,30 часа е официалното откриване на събора, след което започва музикалната програма с участието на сборен оркестър „Щуро маке“ със солисти Боряна Карпузова, Георги Жбантов, Мария Христова, Крисия Димитрова, Ирина Паскалева и други. \r\n \r\nНатали СТЕФАНОВА", "date": "2019.07.27", "title": "Благоевград: Пети регионален събор на Ловно-рибарските дружество ще се проведе в село Попови ливади"}
{"url": "http://www.focus-news.net/news/2019/07/27/2684418/irlandskiyat-premier-brekzit-bez-sdelka-mozhe-da-dovede-do-obedinena-irlandiya.html", "text": "Премиерът на Ирландия Лео Варадкар заяви, че ако Великобритания излезе от ЕС без да има сключено споразумение между Лондон и Брюксел, това може да доведе до обединението на Ирландия, предава  AFP .  \r\nКоментарът му е направен след като новият британския министър-председател Борис Джонсън изрази мнението, че текущата сделка за Брекзит е неприемлива, започвайки подготовка за напускане на Съюза без договор за отношенията на двете страни след 31 октомври. Напрежението се покачи и заради т.нар. „спирачка“ – механизъм в споразумението, сключено от предишния премиер Тереза Мей, според който Великобритания ще остане част от Европейския митнически съюз докато не се реши проблема с границата и граничния контрол между Ирландия и Северна Ирландия.  \r\n \r\n„Хора, които бихте описали като умерени националисти или умерени католици, които бяха повече от доволни от статуквото, ще гледат все по-често към обединение на Ирландия“, каза Варадкар цитиран от местни медии. „И изведнъж ще видите все повече либерални простестанти и юнионисти, които ще си задават въпрос къде се чувстват у дома“, допълни премиерът.  \r\n Цанко Цолов", "date": "2019.07.27", "title": "Ирландският премиер: Брекзит без сделка може да доведе до обединена Ирландия"}
{"url": "http://www.focus-news.net/news/2019/07/27/2684442/sport-aleksandar-zverev-prekrati-satrudnichestvoto-s-trenyora-si.html", "text": "Тенис: Световният номер пет Александър Зверев прекрати сътрудничеството със своя треньор Иван Лендъл, който се присъедини към щаба на немския тенисист през лятото на 2018 г. Лендъл е бивш номер едно и бивш треньор на британския тенисист Анди Мъри. Зверев изрази уважение към чеха, но заяви, че двамата вървят в различни посоки, докато според Лендъл Зверев има огромен потенциал, но му пречат проблеми, идващи извън корта.", "date": "2019.07.27", "title": "Спорт: Александър Зверев прекрати сътрудничеството с треньора си"}
{"url": "http://www.focus-news.net/news/2019/07/27/2684447/pss-usloviyata-za-turizam-v-planinite-sa-dobri-no-se-ochakva-vloshavane-na-vremeto-v-kraya-na-denya.html", "text": "Условията за туризъм в планините са добри, но се очаква влошаване на времето в края на деня. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . В момента е слънчево и тихо. По билото на Стара планина има слаб вятър. Температурите са от 10 до 15 градуса. Работят лифтовите съоръжения в курортите.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.07.27", "title": "ПСС: Условията за туризъм в планините са добри, но се очаква влошаване на времето в края на деня"}
{"url": "http://www.focus-news.net/news/2019/07/27/2684446/burgas-s-pesenta-sled-10-godini-shte-zavarshi-tretoto-izdanie-na-kitarniya-festival-burgas-jam.html", "text": "Вечният хит на ФСБ „След 10 години“ е песента, с която ще завърши третото издание на китарния фестивал Burgas Jam. Това съобщиха от пресцентъра на  Община Бургас . Burgas Jam има традиция в изсвирването на финалното парче да участват възможно най-голям брой китаристи. Затова и тази година всеки, който носи със себе си такъв музикален инструмент, ще влезе във фестивалната зона без билет и се надяваме да се включи от мястото си в изпълнението на „След 10 години“. Остават броени дни до фестивалната вечер, която тази година ще е в 19.00 часа. На сцената ще се качат ФСБ с уникалния си спектакъл „40 години ФСБ“ и ще представят всичко най-добро от тяхното творчество. Това ще са два астрономически часа, в които групата ще изпълни десетки песни, любими на няколко поколения. Заедно с Румен Бояджиев, Константин Цеков и Иван Лечев, на сцената ще бъдат петима млади музиканти, подвластни на магията ФСБ. Това са Николай Копринков – китара, Ивайло Звездомиров – бас, Румен Бояджиев-син и Стефан Цеков – барабани, Борислав Бояджиев – перкусия.  \r\nПреди ФСБ публиката ще се наслади на изпълненията на световния посланик на фламенко музиката Луис Гало и неговата група Los Caminos De La Guitarra, както и на соло изявите на няколко талантливи и бързоръки български китаристи – Николай Карагеоргиев, Атанас Недев, Борис Николов, Ангел Демирев, Ивайло Христов и други.  \r\nВсе още се предлагат промо билети за Burgas Jam с цена 14 лв. Билети на редовната цена от 18 лв. се продават на касите в Експоцентър „Флора“, Опера, Туристически информационен център, лятната каса до Часовника. От тях ще има и на входа на фестивалната зона на 27 юли.", "date": "2019.07.27", "title": "Бургас: С песента „След 10 години“ ще завърши третото издание на китарния фестивал Burgas Jam"}
{"url": "http://www.focus-news.net/news/2019/07/27/2684439/adelina-stefanova-hram-vavedenie-bogorodichno-blagoevgrad-na-sveti-panteleymon-tsarkvata-pochita-pametta-na-bezvazmezdniya-lechitel.html", "text": "На Свети Пантелеймон църквата почита паметта на безвъзмездния лечител, милосърден изцерител на телесни и душевни недъзи. Това каза за  Радио „Фокус“-Пирин  Аделина Стефанова, уредник в храм „Въведение Богородично“ в Благоевград. „От гръцки език в превод Пантелеймон означава „всемилостив“. Великомъченик Пантелеймон бил роден от майка християнка и баща езичник. Когато учил медицина срещнал свещеник, който го приобщил към Христовата вяра. Щом синът започнал да върши изцерителни чудеса и бащата станал християнин. Но другите лечители завидели на популярността на Пантелей, наклеветили го пред властите, които го подложили на изтезания, но той не се отказал от вярата си в Христос и от лечителството. Бил посечен с меч през 303 година“, отбеляза тя. Стефанова допълни, че на днешния ден се отбелязва кончината на Климент Охридски, но тъй като още приживе църквата е определила честването на неговото име в деня на рождението му – 25 ноември, църквата решава да определи 27 юли за празник на светите седмочисленици – Кирил, Методий, Наум, Сава, Горазд, Ангеларий и Климент. Църквата традиционно не включва към тях Константин Преславски, защото не е канонизиран, въпреки че е считан за пряк ученик на Методий. \r\n \r\nНатали СТЕФАНОВА", "date": "2019.07.27", "title": "Аделина Стефанова, храм „Въведение Богородично“-Благоевград: На Свети Пантелеймон църквата почита паметта на безвъзмездния лечител"}
{"url": "http://www.focus-news.net/news/2019/07/27/2684436/ministar-desislava-taneva-imame-22-ro-ognishte-na-afrikanska-chuma.html", "text": "Имаме 22-ро огнище на африканска чума в русенско. Това каза министърът на земеделието, горите и храните Десислава Танева в интервю за предаването „Събуди се“ по  Нова телевизия . „Към днешна дата и за днес и за следващия ден нямаме и не очакваме да излязат положителни проби“, коментира ситуацията със заболяването в страната Танева. Министърът добави, че трябва да е научим как да живеем в условията на това влязло заболяване. „Как да живеем по начин, по който да го спрем, да го ограничим и да държим чиста зоната, за да бъде изкоренен“, поясни тя. Танева добави, че болестта настъпва преди около 10 години в Европа. „Заболяването е на 3 континента. България сред страните членки от Европейския съюз е с най-нисък интензитет на заболяването към момента, но изключвам Чехия – единствената страна, която се е справила с това заболяване“, каза още тя. По думите и по отношение на личното стопанство истината е една, че това са малко на брой свине на фона на консумацията на свинско месо в България. „Ако промишленото свиневъдство в България дава малко над 40% от свинското месо за консумация, то представлява 98% от цялото производство“, заяви тя, като поясни, че става въпрос за малко свине, но за много хора. Категорична бе, че относно свинското от личните стопанства няма мерки за биосигурност и това е предпоставка за разпространение на заразата.", "date": "2019.07.27", "title": "Министър Десислава Танева: Имаме 22-ро огнище на африканска чума"}
{"url": "http://www.focus-news.net/news/2019/07/27/2684445/makfaksmakedoniya-albanskiyat-prezident-poiska-osse-da-pomogne-za-razreshavaneto-na-politicheskata-kriza-v-stranata.html", "text": "Албанският президент Илир Мета се срещна в Тирана с генералния секретар на Организацията за сигурност и сътрудничество в Европа, при което официално е предявил искане тя да изиграе ролята на посредник за решаване на политическата криза в страната, предава македонската агенция  “Макфакс“ . \r\n \r\nСпоред Мета, организацията би могла успешно да спре ескалацията на събитията.  \r\nПо-рано в петък, държавният глава поиска от страните в конфликта да проявят отговорност и предотвратят хаоса в Албания. Той призова премиера Еди Рама да се откаже от натиска над опозиционната Демократическа партия и Социалистическото движение за интеграция, приемайки датата 13 октомври като изборен ден.  \r\n Цанко Цолов", "date": "2019.07.27", "title": "„Макфакс“(Македония): Албанският президент поиска ОССЕ да помогне за разрешаването на политическата криза в страната"}
{"url": "http://www.focus-news.net/news/2019/07/27/2684452/usa-today-amerikanska-kompaniya-razrabotva-implant-koyto-mozhe-da-predotvrati-zarazyavane-s-hiv.html", "text": "Американската фармацевтична компания „Мерк“ (Merck) разработва имплант, който би могъл да помогне на имунната система на човек да предотврати заразяване с вируса на ХИВ в продължение на около година, пише американското издание  USA Today .  \r\n \r\nСпоред лекари, използвайки голям колко игла имплант, лекарите ще могат да осигуряват на човешкия организъм умерени дози от експериментално вещество, наречено „ислатравир“, което има за цел да спре разпространението на вируса в бъдеще.  \r\n \r\n„Окуражени сме от резултатите на тези резултати, доказващи теорията на проучване, занимаващо се с потенциално приемане на умерени дози ислатравир в рамките на 12-седмичен период“, заяви доктор Рой Барнс, вицепрезидент и един от главните медицински работници в изследователските лаборатории на компанията.  \r\nСпоред друг специалист – д-р. Джордж Хана, веществото е много ефикасно и с него лекарите вероятно ще могат да лекуват хора, заразени с ХИВ или да се използва като превантивно средство в здрави пациенти.  \r\n \r\nХана разкри, че то е преминало успешно експериментите при животните заразени с ХИВ, но тестовете при хората са още в начален етап. Той разкри, че имплантът ще бъде зареден с висока доза ислатравир, а веднъж поставен в тялото, той ще освобождава постепенно веществото в продължителен период от време. „В момента работим по имплант за превенцията на ХИВ, но същият теоретично може да се използва за лечение“, увери докторът. Според него, резултатите от първите три месеца тестове са добри и окуражаващи.  \r\n Цанко Цолов", "date": "2019.07.27", "title": "USA Today: Американска компания разработва имплант, който може да предотврати заразяване с ХИВ"}
{"url": "http://www.focus-news.net/news/2019/07/27/2684453/dimitar-nikolov-ako-me-nominirat-mozhe-i-da-se-kandidatiram-za-kmet-na-burgas.html", "text": "Може и да се кандидатирам за кмет на Бургас, ако някои от моите симпатизанти или членове на партия ГЕРБ решат да ме номинират. Това каза в интервю за предаването „Тази събота” на  бТВ кметът на Бургас – Димитър Николов. Той обясни, че ще изслуша всички аргументи, касаещи евентуална негова номинация и ако те са в полза на развитието на града, то може да се кандидатира. По думите му, Бургас е в голяма конкуренция с останалите големи градове в България, както и в Европа. Всеки ход, който застрашава неговото развитие, може да се окаже пагубен. Относно темата за Африканската чума по свинете, която обхвана и област Бургас, Николов посочи, че има умъртвени около 120 прасета. Те са били в отделни частни стопанства, а не в концентриран район. В момента се правят изчисления на щетите, на базата, на които, ще бъде определена компенсацията за стопаните. \r\nКметът на Бургас обясни, че е запознат със сигналите и оплакванията на гражданите за мръсен въздух и задушливи миризми на територията на града. Мобилната станция на града отчита, че няма завишения на фини прахови частици и газове във въздуха. Изследвания показват, че миризма идва от стари утайници на нефтената рафинерия близо до града. Експерти посочиха, че от топлото време утайниците се разтапят и започват да разнасят миризма. При лоша посока на вятъра, лошият въздух стига и до жителите.  \r\nДимитър Николов подчерта, че при всеки сигнал общината реагира незабавно и информира регионалните инспекции – тази на Здравното министерство и Министерството на околната среда и водите. \r\nБлизо 80% от миризмите са от изпарения и преработка, на стари басейни на територията на нефтокомбината. По думите на кмета, те не са ликвидирани до приватизацията на рафинерията. Сега ангажимента пада върху държавата и собственика, като има двугодишен срок за ликвидиране. \r\nДимитър Николов изтъкна, че общината помага за това процеса да се ускори, но поради липса на компания в България, която се занимава с подобни дейности, е потърсена помощ от Италия. \r\nКметът обясни, че има спад в туристическия сезон. Според него количеството на туристите е същото спрямо 2017 г., но се отчита отлив спрямо 2018 г. Според него, това се дължи на геополитическите промени в последните години, при които много туристи от Турция и Близкия Изток са били принудени да плажуват другаде. \r\nЗа него е важно по цялата верига – хотелиери, туроператори, местна власт и държава да работят заедно и да намерят гъвкави начини, с които да привлекат нови туристи. \r\nБургазлията сподели, че през лятото рядко намира време да почива заради натовареността през активния сезон.", "date": "2019.07.27", "title": "Димитър Николов: Ако ме номинират, може и да се кандидатирам за кмет на Бургас"}
{"url": "http://www.focus-news.net/news/2019/07/27/2684450/silistra-katastrofa-e-stanala-na-patya-kam-tutrakan.html", "text": "Катастрофа е станала по пътя Силистра-Тутракан. Движението в района е затруднено.  Това съобщи слушател на  Радио „Фокус“  и добави, че на мястото все още няма екипи на пътна полиция и на бърза помощ.", "date": "2019.07.27", "title": "Силистра: Катастрофа е станала на пътя към Тутракан"}
{"url": "http://www.focus-news.net/news/2019/07/27/2684440/ministar-desislava-taneva-balgariya-spazva-striktno-evropeyskite-pravila-za-spravyane-s-afrikanskata-chuma.html", "text": "България спазва стриктно европейските правила за справяне с африканската чума. Това каза министърът на земеделието, горите и храните Десислава Танева в интервю за предаването „Събуди се“ по  Нова телевизия . „Има пътна карта за справяне със заболяването. Ние само трябва да приложим правилата, така както науката в Европа и по света ги е открила. Въпросът е да направим така ,че да ограничим щетите от това. Истината е, че трябва да сме безкомпромисни спрямо болестта. Ние ще вземем мерки по отношение на определянето на санитарни зони и всички рискови фактори там трябва да бъдат елиминирани. Хората в Северозападна България трябва да разберат, че в тази ситуация не могат да гледат свине за около година”, каза министърът.", "date": "2019.07.27", "title": "Министър Десислава Танева: България спазва стриктно европейските правила за справяне с африканската чума"}
{"url": "http://www.focus-news.net/news/2019/07/27/2684451/stotitsi-sotsialisti-se-stichat-na-vrah-buzludzha-za-traditsionniya-sabor-na-levitsata.html", "text": "Стотици социалисти се стичат на историческата поляна за традиционния събор на Бузлуджа, предаде репортер на  Агенция \"Фокус\" . Съборът е под мотото \"Бузлуджа 2019 -Единни за България\". Тече трескава подготовка за началото на събора. Вече са пристигнали и първите групи социалисти. След малко ще бъде дадено началото на художествената част от програмата с изпълнителите „Щурчета\" и духов оркестър „Виво Монтана“. Малко по-късно на сцената на Историческата поляна лидерът на БСП Корнелия Нинова ще произнесе слово. Художествената част ще продължи в 12.30 часа с концерт на Николина Чакърдъкова и Неврокопския танцов ансамбъл. Междувременно ще бъдат поднесени венци и цветя на паметника на Хаджи Димитър, на барелефа на основоположниците на партията и на паметника на партизаните от Габровско-севлиевския отряд. Трафикът около върха, в района на Шипка, Габрово и Казанлък е интензивен. Екипи на \"Пътна полиция\" регулират паркирането около националния събор на левицата.За спокойното протичане на мероприятието е осигурено полицейско присъствие. \r\nДеница КИТАНОВА", "date": "2019.07.27", "title": "Стотици социалисти се стичат на връх Бузлуджа за традиционния събор на левицата"}
{"url": "http://www.focus-news.net/news/2019/07/27/2684448/d-r-aleksandra-miteva-babh-inspektori-na-agentsiyata-shte-proveryat-signalite-za-zagrobvane-na-zhivi-praseta-kray-selo-slivo-pole.html", "text": "Инспектори на Българската агенция по безопасност на храните ще проверят сигналите за загробване на живи прасета край село Сливо поле, Русенско. Това каза в интервю за предаването на  бТВ „Тази събота” д-р Александра Митева – началник отдел „Здравеопазване на животните\" към БАБХ. „Изпратен е екип, който да удостовери какво се случва. Единственото, което мога да кажа е, че ще се направи проучване. Познаваме добре правилата за хуманно умъртвяване на животните и безопасно обезвреждане на труповете”, заяви още д-р Митева. Там трябва да бъдат загробени 40 хил. прасета. По думите на Митева, ситуацията е доста сериозна, след като трети индустриален комплекс беше засегнат от африканската чума. \r\n„Много мерки бяха предприети. Много сигнали и апели имаше в обществото за опасността, която ни грози. Стратегията на ЕС за контрол на африканската чума я прилагаме от миналата година, когато беше регистрирано първото огнище”, каза д-р Митева. \r\nЕкспертът от БАБХ заяви, че навлизането на вируса става много лесно заради дивата популация на свине. Според нея оградата с Румъния, където заразата е в изключително големи размери, си е свършила работата, но тя е само по сухопътната граница. \r\n„Дивите прасета са много добри плувци. Трупове на умрели прасета спокойно могат да минат през Дунав и да инфектират нашите територии. Да не забравяме и човешкия фактор”, заяви тя. \r\nД-р Митева призна, че има пропуски от страна на контролните органи и някой е пренебрегнал опасността. Тя добави, че основен проблем са прасетата, отглеждани в задните дворове, като посочи, че огнищата при домашните животни са 22, а в индустриалните комплекси –  3. \r\nД-р Александра Митева посочи, че притесненията от екокатастрофа в село Зидарово са неоснователни. „Това е случай на огнище, където вирусът е прехвърлен на огромно разстояние – от Северна към Южна България. „Там беше констатирано, че огнището е при нелегално отглеждане на свине. Не екологична криза ни грози, а икономическа ”, коментира още д-р Митева.", "date": "2019.07.27", "title": "Д-р Александра Митева, БАБХ: Инспектори на агенцията ще проверят сигналите за загробване на живи прасета край село Сливо поле"}
{"url": "http://www.focus-news.net/news/2019/07/27/2684454/odmvr-silistra-lek-avtomobil-e-samokastrofiral-na-patya-kam-tutrakan.html", "text": "Станала е катастрофа на пътя към Тутракан. Това съобщиха за  Агенция „Фокус“  от  ОДМВР Силистра . В 7.40 е получен сигнал за ПТП. Самокатастрофирал е водач с лек автомобил. Шофьорът няма наранявания.", "date": "2019.07.27", "title": "ОДМВР Силистра: Лек автомобил е самокастрофирал на пътя към Тутракан"}
{"url": "http://www.focus-news.net/news/2019/07/27/2684456/burgas-orlin-goranov-i-edelina-kaneva-shte-predstavyat-svoya-proekt-prikazka-za-dvama-na-ostrov-sveta-anastasiya.html", "text": "Орлин Горанов, един от най-романтичните тенори в българската музика, и нежното сопрано Еделина Кънева, ще представят своя проект „Приказка за двама“ на остров Света Анастасия. Това съобщи от пресцентъра на  Община Бургас . Орлин Горанов и Еделина Кънева ще пеят под съпровода на симфоничния оркестър на бургаската опера, под диригентската палка на Цанислав Петков. \r\nОтплаване: в 20.00 часа от Магазия 1. \r\nЦена на билет с включен транспорт с кораб „Анастасия“: 30.00 лв. \r\nБилети можете се продават в Туристическите информационни центрове - до „Часовника“, на Автогара „Юг“, в „Магазия 1“, от лятна билетна каса „Часовника“, от каса в Държавна опера-Бургас, както и в мрежата на eventim.bg. \r\nПовече информация можете да бъде открита на тел. номер 0882 004 124 (всеки ден от 09.00 до 17.00 ч.) или на e-mail: reservations@gotoburgas.com.", "date": "2019.07.27", "title": "Бургас: Орлин Горанов и Еделина Кънева ще представят своя проект „Приказка за двама“ на остров Света Анастасия"}
{"url": "http://www.focus-news.net/news/2019/07/27/2684455/vidin-izlozhba-s-detski-risunki-shte-bade-otkrita-pred-biblioposhtata.html", "text": "През фестивалната седмица децата, които обичат да рисуват, имаха възможност да се включат в пленера „Моят Видин“, чието начало бе поставено на 23 юли пред Библиопощата със скициране на пейзажи. Това съобщиха за  Радио „Фокус“ – Видин  от общината.  Проявата бе под ръководството на художника Петър Дарковски и продължи четири дни. Готовите творби могат да се видят от 17.30 часа, когато ще бъде открита изложба пред Библиопощата. \r\nТази година специални гости в рамките на „Дунавски вълни“ бяха организаторите на фестивала „Златен кукер“. Това е първият фестивал на анимационните филми в България от новия век и е мост между професионалисти от цял свят. Той има за цел да покаже най-доброто от българската и световната анимация, като се стреми и да стимулира творческите изяви на аниматорите. Освен работилница за деца, във Видин беше организирана и прожекция на избрани от фонда на „Златен кукер“ филми. \r\nОсмото издание продължава тази вечер с концерт на Симона Загорова на откритата сцена при Художествена галерия „Н. Петров“, а утре на същото място, от 18.30 ч. е закриването на фестивала с участието на самодейни състави от цялата Видинска област, Антимовската духова музика и Юнашкия тиган.", "date": "2019.07.27", "title": "Видин: Изложба с детски рисунки ще бъде открита пред Библиопощата"}
{"url": "http://www.focus-news.net/news/2019/07/27/2684461/burgas-v-tazgodishniya-burgas-jam-svoite-umeniya-s-kitarata-shte-pokazhe-burgaskiyat-talant-atanas-nedev.html", "text": "В тазгодишния Burgas Jam своите умения с китарата ще покаже бургаският талант Атанас Недев. Това съобщиха от пресцентъра на  Община Бургас . Той свири на този инструмент от 15-годишен. Наско е участвал в много бургаски банди – Joiner, K Bee, Clan Bang и Mr. Vagabond, а сега свири на родни и чужди сцени заедно със STIFF BONES. Освен него, още няколко виртуозни български китаристи ще се присъединят със соло изяви към програмата на Burgas Jam 2019 на 27 юли, Морска гара.  \r\nХедлайнери на феста тази година са: ФСБ –  ; Луис Гало и неговата група Los Caminos De La Guitarra –  .", "date": "2019.07.27", "title": "Бургас: В тазгодишния Burgas Jam своите умения с китарата ще покаже бургаският талант Атанас Недев"}
{"url": "http://www.focus-news.net/news/2019/07/27/2684458/sport-barselona-ima-namerenie-da-predlozhi-nov-dogovor-na-mesi.html", "text": "Футбол: Собственикът на испанския футболен клуб Барселона има намерение да предложи на Лионел Меси договор, с който аржентинецът ще остане в клуба до края на кариерата си, когато и да е това, съобщава „Мундо депортиво“. Нападателят направи своя дебют за действащия шампион на Ла лига през 2004 г., когато бе на 17 години. Това би бил десетият договор на Меси с клуба, като последното споразумение е с крайна дата лятото на 2021 г. с възможност за удължаване с още година.", "date": "2019.07.27", "title": "Спорт: Барселона има намерение да предложи нов договор на Меси"}
{"url": "http://www.focus-news.net/news/2019/07/27/2684457/dots-d-r-nartsis-torbov-arheolog-mozhe-da-se-predpolozhi-che-sakrovishteto-ot-selo-rogozen-e-prinadlezhalo-na-dinastiyata-pogrebana-v-mogilanskata-mogila.html", "text": "Може да се предположи, че съкровището от село Рогозен е принадлежало на династията, погребана в Могиланската могила. Това каза за предаването  „Легенди за България“  на  Радио „Фокус“  археологът доц. д-р Нарцис Торбов от Регионалния исторически музей – Враца. Тракийското население, което е обитавало територията на днешна Враца е племето трибали, каза още археологът. Той обясни, че това е племенен съюз, известен в античността със своята войнственост. Гърците използвали термина „трибали“ като нарицателно за груби и невъзпитани хора, но това е защото трибалите са всявали респект у южните си съседи. През периода 1965-1966 г. е проучена могила, която се е намирала в центъра на Враца. По време на проучвателната дейност са открити три каменни гробници на династия местни владетели, управлявали тракийското племе през средата на четвърти век и началото на ранната елинистическа епоха. Особено интересна е гробница номер 2, в която е открит скелет на млада жена със златни накити. Намерени са и предмети, които са по-характерни за мъж, разказа археологът и добави, че аристокрацията на трибалите се е отличавала с висока култура. Съкровището от с. Рогозен е открито на два дяла, разказа още той. Първият дял е открит от жител на селото в дворното му място, който добросъвестно го е предал на музея във Враца като смятал, че е открил стара утвар. По-късно археолозите започват проучване на място, каза още той. Торбов отхвърли твърдението, че собственикът на дворното място, където е открито съкровището, е бил притеснен от предстоящото разкопаване на имота му и че е укрил част от съдовете. По думите му бъдещето на България се крепи на добри хора, които биха постъпили по същият начин, както стопанинът на двора в с. Рогозен. Археологът разказа възможната причина за местонахождението на находката. „Една от теориите за укриването на съкровището е, че Филип II, владетел на Македония и баща на Александър Македонски, започва завоевателен поход на север от Стара планина. На връщане минава през проходите в северозападната част на планината, където се състои сражение. Смята се, че при възникналата опасност местния владетел е заповядал на доверен човек да укрие съдовете. Вероятно след като е изпълнил заръките човекът е бил убит или отвлечен във плен“, обясни археологът. Доц. д-р Нарцис Торбов каза още, че Рогозенското съкровище първоначално е било изложено в музея във Враца, след това дълго време е било в Националния исторически музей в София, но благодарение на усилията на бившият директор на регионалния музей във Враца е експонирано в една от залите му, където е и днес. Съкровището, което може да бъде видяно в музейната зала във Враца се състои от над 100 съда. Няма изложба на тракийските съкровища по света, в която то да не участва, добави археологът.  \r\n \r\nБиляна БОЗИНАРЕВА", "date": "2019.07.27", "title": "Доц. д-р Нарцис Торбов, археолог: Може да се предположи, че съкровището от село Рогозен е принадлежало на династията, погребана в Могиланската могила"}
{"url": "http://www.focus-news.net/news/2019/07/27/2684459/varna-gradat-stava-chast-ot-initsiativata-na-ministerstvoto-na-turizma-denyat-za-vas-sas-svoboden-vhod-na-osnovnite-si-turisticheski-obekti.html", "text": "Инициативата на Министерството на туризма „Денят за вас“ ще се проведе във Варна. С вход свободен ще работят 7 основни музея и туристически обекта в града. Това съобщиха от пресцентъра на  Министерството . Всички жители и гости на Варна могат да посетят безплатно Археологическия музей, Римските терми, Аладжа манастир, Побитите камъни, Военноморския музей, Парк-музей „Владислав Варненчик“ и Музея за история на медицината. \r\nПровеждането на инициативата „Денят за вас“ във Варна е част от празничната програма по повод 141 години от Освобождението на града от османско робство. \r\nПроектът на Министерството на туризма „Денят за вас“ се организира за първа година. Целта му е в един ден през летния сезон основните туристически обекти на територията на съответната община да са с вход свободен, като по този начин да се привлекат повече посетители, които да се запознаят с местните културно-исторически и природни забележителности. Така ще бъде надграден и обогатен основният туристически продукт и гостите и жителите на общината ще могат да се запознаят с богатствата в съответния регион. \r\nНачалото на инициативата беше поставено през юни с община Бургас, която отвори вратите на всички свои емблематични туристически забележителности и отчете двойно и тройно по-висока посещаемост от чуждестранни и български гости.", "date": "2019.07.27", "title": "Варна: Градът става част от инициативата на Министерството на туризма „Денят за вас“ със свободен вход на основните си туристически обекти"}
{"url": "http://www.focus-news.net/news/2019/07/27/2684464/kmetat-na-burgas-dimitar-nikolov-se-sreshtna-s-trimata-muzikanti-ot-fsb.html", "text": "Кметът Димитър Николов се срещна с тримата големи от ФСБ преди днешния им двучасов концерт в рамките на фестивала Burgas Jam. Това съобщиха от пресцентъра на Община Бургас. Десетки общински служители излязоха от кабинетите си, за да ги аплодират. Румен Бояджиев, Константин Цеков и Иван Лечев си спомниха своето последно живо участие в нашия град, което е било в спортна зала „Младост“ преди цели 20 години. Те очакват с нетърпение новата среща с бургаската публика в пространството между Магазия 1 и Морска гара. Вратите на фестивала ще бъдат отворени в 18 часа, а живата музика започва в 19 часа. Великолепната китара, подарък от „Кремона“, която след томбола ще спечели един човек от публиката, рязко увеличи своята стойност, тъй като вече носи подписите на всички от ФСБ, а на нея собственоръчно посвириха Иван Лечев (между другото, той е половин бургазлия, чиято майка е от нашия град и е живяла на адрес ул. „Морска“ №3) и Румен Бояджиев.", "date": "2019.07.27", "title": "Кметът на Бургас Димитър Николов се срещна с тримата музиканти от ФСБ"}
{"url": "http://www.focus-news.net/news/2019/07/27/2684444/ministar-desislava-taneva-naukata-ne-e-otkrila-vaksina-sreshtu-afrikanskata-chuma.html", "text": "Науката не е открила ваксина срещу африканската чума. Това каза министърът на земеделието, горите и храните Десислава Танева в интервю за предаването „Събуди се“ по  Нова телевизия . Министър Танева заяви, че въпреки това, че няма лек за болестта, има превенция, а загробването на умъртвените животни е част от нея. „Всяка площадка за загробване на умъртвени по хуманен начин животни се извършва от комисия по наредба, действаща със съгласуването на всички служби, чиято роля е опазването на околната среда“, поясни относно загробването на животните Танева и каза, че това е най-резултатният и най-безопасният начин за справяне с умъртвени вече животни. Министър Танева добави, че изгарянето като начин за справяне няма как да се случи при големия обем от умъртвени животни. „Изгарянето може да служи само при единична открита дива свиня“, поясни тя. Тя отбеляза, че е важно хората да имат самосъзнание, че по отношение на превенцията осъзнато трябва да се изпълняват и други неща. „Ние нямаме никаква друга алтернатива освен да се справим с тази криза и да запазим доколкото е възможно един много добър отрасъл за България“, каза Танева, като добави, че риск за здравето на хората няма.", "date": "2019.07.27", "title": "Министър Десислава Танева: Науката не е открила ваксина срещу африканската чума"}
{"url": "http://www.focus-news.net/news/2019/07/27/2684467/rts-tsentralnoafrikanskata-republika-promeni-pozitsiyata-si-za-kosovo.html", "text": "Централноафриканската република е представила нота на Сърбия, в която се казва, че оттегля решението си да признае независимостта на Косово, предава   радио и телевизија Србије . Това съобщи първият дипломат на Белград Ивица Дачич. \r\nТова е 14-тата държава, която отдръпна подкрепата си за Прищина. Според външния министър и друга страна е взела такова решение, но ще изчака около месец преди да го обяви за да не се разгневява международната общност.  \r\n \r\nДачич допълни, че вече по-малко от 100 държави признават Косово, като целта му е броят до достигне до 96, което е половината от членките на ООН. „Когато това стане, ще смятам, че съм изпълнил обещанието си“, каза той.  \r\n Цанко Цолов", "date": "2019.07.27", "title": "„РТС“: Централноафриканската република промени позицията си за Косово"}
{"url": "http://www.focus-news.net/news/2019/07/27/2684466/kyustendil-pametna-plocha-na-rumena-voyvoda-shte-bade-otkrita-v-kyustendilskoto-selo-gyueshevo.html", "text": "Паметна плоча на Румена войвода ще бъде открита в кюстендилското село Гюешево. Това съобщи за  Радио „Фокус” – Кюстендил  Георги Петров, председател на ВМРО – Кюстендил. Плочата ще бъде открита от 18.00 часа в двора на местното читалище. Тя е изработена със съдействието на ВМРО, родствениците на Румена войвода и Община Кюстендил. На откриването на паметния знак ще присъства главната героиня във филма „Воевода“ Зорница Попганчева. Планира се и възстановка на влизането на войводата в село Гюешево. За събитието ще дойдат и наследници на Румена войвода, които живеят в Североизточна България. Тази година се навършват 190 година от рождението на войводата, наричана от местното население „Царицата на Осоговска планина“. Всяка година хората в село Гюешево почитат войводата с организирането на „Хайдушка вечер“, казаха още организаторите. \r\n \r\nВенцеслав ИЛЧЕВ", "date": "2019.07.27", "title": "Кюстендил: Паметна плоча на Румена войвода ще бъде открита в кюстендилското село Гюешево"}
{"url": "http://www.focus-news.net/news/2019/07/27/2684462/ministar-rosen-zhelyazkov-razporedi-proverka-za-spazvaneto-na-pravata-na-patnitsite-pri-otmyana-ili-zakasnenie-na-polet.html", "text": "Във връзка със зачестилите закъснения на полети министърът на транспорта, информационните технологии и съобщенията Росен Желязков разпореди на ГД ”Гражданска въздухоплавателна администрация” (ГД ГВА) да започне проверки на въздушните превозвачи, опериращи от и до България, съобщиха от пресцентъра на Министерство на транспорта. Инспекторите на ГД ГВА ще следят за спазването на европейското законодателство, за създаването на общи правила за обезщетяване и помощ на пътниците, при отказан достъп до борда на самолета, отмяна на полет или голямо закъснение. От превозвачите се изисква да предоставят информация за причините за закъсненията или отмяната на полетите.", "date": "2019.07.27", "title": "Министър Росен Желязков разпореди проверка за спазването на правата на пътниците при отмяна или закъснение на полет"}
{"url": "http://www.focus-news.net/news/2019/07/27/2684469/bansko-kmetat-georgi-ikonomov-posreshtna-pochetniya-konsul-na-italiya-antonio-tarkuinio.html", "text": "На среща в Заседателната зала на Общината, кметът Георги Икономов посрещна Заместник – Министъра на културата Румен Димитров и Почетния Консул на Република Италия Антонио Таркуинио, съобщиха от пресцентъра на  община Банско . Бяха обсъдени възможни начини за инвестиции от страна на Италия за подпомагане на икономиката в различни сфери, в които община Банско има интерес да се развива. Бяха коментирани и конкретни предложения за обмяна на опит на кадри, както за побратимяване на Банско с планински град в Италия. Представени бяха начините за привличане на туристи от съседните Турция, Гърция, Румъния, Сърбия и Македония, посредством събитията, фестивалите и зимните спортове, в които Банско е световно известна дестинация и начините за по-бърз и качествен достъп до Италия, Франция, Испания и др. Въпроси за летище, паралелка по туризъм и развитие на общината в културно икономически план, също намериха своите отговори, с цел да бъде активно стимулирана. Гостите бяха впечатлени от видео-презентация за историята и сегашното икономическо и културно развитие на Банско, както и от отличията, с които се гордее през годините. След срещата с градоначалника, Почетният Консул на Италия Антонио Таркуинио и Заместник – министър Румен Димитров, разгледаха забележителностите на града, превърнал се в културен, исторически и курортен център не само у нас, но и в Европа.", "date": "2019.07.27", "title": "Банско: Кметът Георги Икономов посрещна Почетния Консул на Италия - Антонио Таркуинио"}
{"url": "http://www.focus-news.net/news/2019/07/27/2684470/vitseprezidentat-iliyana-yotova-obrazovanieto-zad-granitsa-e-nay-dobrata-politika-s-balgarskite-obshtnosti-no-ne-e-dostatachna.html", "text": "Необходими са целенасочени държавни политики за съхранение на българското самосъзнание и връщането на сънародниците ни у дома, заяви Илияна Йотова на годишната среща на Асоциацията на българските училища в чужбина, съобщиха от  прессекретариата на държавния глава .    \r\n„Най-добре структурираната и най-видимата политика с българските общности в чужбина са неделните училища, но това не е достатъчно. Необходима е цялостна система и приемственост в българското образование по света – от предучилищната възраст до университета, лекторатите по български език и развитието на българистиката.“ С тези думи вицепрезидентът Илияна Йотова откри в Пловдив 12-ата годишна конференция на Асоциацията на българските училища в чужбина (АБУЧ). Съорганизатори на конференцията, под надслов „Съхранението на българския език и родовата памет по света – път към Родината”, са Министерството на образованието и науката и Пловдивският университет „Паисий Хилендарски“.   \r\n„Образованието зад граница е неделима част от българското образование. То е в основата на серия от държавни политики, чиято цел е съхранението на българското самосъзнание и родовата памет, разпространението на българския език и мотивирането на сънародниците ни да се върнат у дома“, изтъкна Илияна Йотова.    \r\nВицепрезидентът Йотова поздрави Асоциацията на българските училища в чужбина и всички български школа зад граница за активната им дейност. Тя открои значението на неделните училища за разпространението на българския език и култура в чужбина и ги определи като много важна част от културната дипломация на България. „Вие сте външната витрина на българското образование. Вие сте и мощното оръжие срещу асимилаторските политики на някои държави, срещу посегателствата върху историята“, подчерта Илияна Йотова. В изказването си тя посочи основните проблеми в тези политики и представи предложения за решаването им. Според Илияна Йотова в следващото национално преброяване трябва да бъдат включени и постоянно или дългосрочно живеещите в чужбина българи, за да се определят мащабите за развитието на политиката с тях през следващите години. По думите на вицепрезидента са необходими допълнителна грижа на държавата, адекватни политики и мотивация на българските семейства и на децата да учат български език и да посещават българско училище, а по-големите ученици – да продължат.    \r\nИлияна Йотова заяви, че са необходими критерии, които реално да оценяват резултатите на училищата в силно конкурентна среда. Вицепрезидентът призова за повече общи инициативи между школата в България и зад граница. „За децата от неделните училища трябва да има възможност да опознаят родината си, да се правят културни и исторически маршрути“, посочи вицепрезидентът.    \r\n„Привърженици сме на малките, но конкретни стъпки“, изтъкна Илияна Йотова. Вицепрезидентът подчерта успеха българските евродепутати с петицията за признаване на българския език за матуритетен и изтъкна, че преговорите за двустранни споразумения продължават. Като голяма крачка напред Илияна Йотова определи новата възможност, която ще предложи Министерство на образованието и науката – кандидатстване от чужбина с изпит по български език и обща матура.    \r\nВицепрезидентът Йотова цитира данни, според които все повече българчета, завършили средното си образование в чужбина, искат да учат в университети в България. „Затова трябва да се прави всичко възможно този интерес да се поддържа“, подчерта тя. Илияна Йотова изрази увереност, че след проведените от нея Студентски лаборатории и срещи с министри и академични ръководства много от проблемите на студентите от историческите ни диаспори ще се решат.   \r\nВицепрезидентът призова за широка дискусия в парламентарните  комисии и пленарната зала на Народното събрание по темите за българското образование зад граница и обучението на децата от български произход в България. „Необходими са дебати преди приемането на новия бюджет. Трябва да се предвидят нужните средства за тези политики, защото това е инвестиция в бъдещето“, посочи Илияна Йотова.   \r\nСпоред вицепрезидента държавата трябва да е по-активна при намирането на подходящи помещения за уроците на неделните училища. Илияна Йотова предложи създаването на специален фонд за тези школа, който да позволява и регламентира частно финансиране, при ясно и прозрачно изразходване на средствата. Този фонд може да бъде част от общ фонд за подпомагане на българските общности зад граница.    \r\nТрябва целенасочена и упорита национална политика за връщането на позициите на българистиката във водещи световни университети, убедена е Илияна Йотова. Вицепрезидентът подчерта, че се формират лекторати по македонски език там, където са изгубени лекторатите по български език.    \r\n„Заедно с Пловдивския университет и нашите лектори в европейски университети организираме специална програма за стимулиране на млади българисти, които превръщат интереса към българската цивилизация в своя професия“, изтъкна вицепрезидентът Йотова.    \r\nИлияна Йотова акцентира и върху друга тревожна тенденция, която българската държава трябва с упоритост и постоянство да спре – в различни държави в историята на Кирило-Методиевото дело не се споменава нищо за България, книжовните школи, кирилицата.   \r\nВицепрезидентът представи идеята за създаване на Български културен институт, който ще направи още по-успешна дейността на българските училища в чужбина. „Оптимист съм, че ще срещна разбиране в законодателната и изпълнителната власт, разговорите дотук го показват“, посочи Илияна Йотова.   \r\nВицепрезидентът съобщи пред над 120-те участници в конференцията, че с президента Румен Радев планират национален форум за българите в чужбина, посветен на националното ни единение. Предложенията на Илияна Йотова срещнаха широко одобрение сред присъстващите. Ръководството на Асоциацията на българските училища в чужбина благодари на вицепрезидента Йотова за активната й дейност и подкрепа.", "date": "2019.07.27", "title": "Вицепрезидентът Илияна Йотова: Образованието зад граница е най-добрата политика с българските общности, но не е достатъчна"}
{"url": "http://www.focus-news.net/news/2019/07/27/2684473/the-economist-partnyorstvoto-e-po-polzotvorno-za-kitay-otkolkoto-za-rusiya.html", "text": "Това е любовният триъгълник на световната политика. От Втората световна война насам Китай, Русия и САЩ многократно сменяха партньорите си. Разпадането на китайско-съветския пакт след смъртта на Йосиф Сталин и последвалата визита на Ричард Никсън в Пекин през 1972 г., както и споразумението на Михаил Горбачов с Китай преди 30 години. А днешната двойка е между Владимир Путин и Си Дзинпин, пише в коментар британското издание  The Economist  в материал, представен без редакторска намеса. Във всеки случай страната, която е оставяна сама винаги плаща цената, тъй като трябва да разтегли твърде широко военните си разходи и дипломатическите ангажименти.  \r\n \r\nТози път обаче е различно. Макар САЩ да са оставени отвън на студа, цената плаща най-вече Русия. Китай доминира всеки аспект на двустранните им отношения. Нейната икономиката е шест пъти по-голяма що се отнася до покупателна способност и продължава да расте на фона на залязващата Русия. Това, което Владимир Путин представя като гениален начин да загърби запада и увеличи руското влияние се превръща в капан, от който страната все по-трудно ще намира начин да излезе. Защото Русия далече не е равноправния партньор, а се превръща в китайска трибутарна държава.  \r\n \r\nТова може и да изглежда като твърде силно твърдение. Русия все пак все още е ядрена сила с постоянно място в Съвета за сигурност на ООН. Тя модернизира своята армия и както показа и в случая Сирия, не се страхува да я използва. Тази седмица руски и китайски самолети извършиха общ патрул за пръв път, което породи търкания след като Южна Корея заяви, че руски изтребители са навлезели в нейното въздушно пространство.  \r\n \r\nНо най-важната новина е колко бързо Русия става зависима от своя съсед. Китай е жизненоважен пазар за руски суровини: Роснефт, руската нефтена компания, разчита на китайско финансирани и насочва продажбите си най-вече в тази посока. Докато Русия търси начин да избяга от хегемонията на долара, китайският юан се превръща в голяма част от валутните й резерви (дялът на долара е паднал до 23% през 2018 г., а на юанът се е увеличил от 3 на 14%). Китай доставя важни части за руските оръжия. И пак Китай е източникът на интернет оборудването, на което Путин разчита за да контролира своите хора. Миналия месец Москва подписа сделка с Huawei, китайският телегигант, за развиване на 5G технология, което поставя страната в китайската част на интернет сферата.  \r\n \r\nТова устройва Пекин идеално. Тамошното правителство търси продължително приятелство с Русия, дори само за да подсигури северната си с граница след сблъсъците през 1969 г. и напрежението през 90-те години, когато изглеждаше, че Москва ще отиде в западната орбита. Освен това страната е ентусиазирана относно очернянето на западните ценности за правата на човека и демокрацията като „цветна революция“, нещо, в което и Пекин вярва.  \r\n \r\nПутин може да посочи и други предимства – китайският пазар представлява глътка въздух от американските и европейски санкции, а Китай осигури гръб на Русия за операцията в Сирия и донякъде в Крим. И точно както Петър Велики гледа на Европа като източник на пример през 17-и век, Путин може да каже същото за Китай и идеята за държавен капитализъм в днешно време. Но руският президент греши.  \r\n \r\nКато начало руската версия на държавния капитализъм е просто шапка, с която обкръжението на държавния глава крие кражбите които прави от националното богатство – което е една от причините китайските инвестиции в Русия да са ограничени. Има също така различие между идеята на Путин че възстановява руското величие и все по-засилващата се роля на Пекин в Русия. А това създава напрежение в Централна Азия, защото стабилността в региона е важна за китайската сигурност – Пекин иска властите в региона да държат екстремистите заети. В същото време Китай трупа войски в Таджикистан и създава защитни линии без да се допита до Русия.  \r\n \r\nА освен това двете страни имат и някои различия в интересите. Съществува лимит на това колко ограничаване на свободата ще търпят руснаците. А какво ще стане когато в един момент Путин загуби властта? Ако неговият наследник се опита да се обърне към Европа, тогава ще се види колко дълбоко Китай е прострял влиянието си в Русия и колко натиск може да укаже за да го запази.  \r\n \r\nЗначи ли това че Западъкт трябва да се опита да откъсне Русия от китайската прегръдка? Идеята ще е примамлива за дипломатите, които гледат на Русия като държава твърде важна за да бъде чужда. Но изглежда малко вероятно. САЩ не страда от връзката между Пекин и Москва днес толкова, колкото би в епохата на Студената война. Двете страни наистина подкопават западната идея за универсални ценности, но и без това докато Доналд Тръмп е американски президент, тя трудно ще бъде приложена. \r\n \r\nА освен това китайското влияние в Русия има и друга страна. Ядосана залязваща сила като Русия е опасна – тя може да се почувства изкушена да удари по масата и покаже, че все още е играч, с който трябва да се съобразява света. Ни Китай няма апетит за международни кризи, освен ако той самият не ги създава. Като руски партньор, Пекин ще служи като източник на сигурност за общата граница и бъде примамливо предложение за разпространяване на руското влияние в света.     \r\n \r\nВместо да се обединява срещу Русия или да опитва да си я върне, Западът трябва просто да посочи своите съюзници и чака. Рано или късно Алексей Навални или някой като него ще погледне отново на запад. Точно в този момент Москва ще има нужда от западна помощ и в този момент човекът в Белия дом трябва да последва действията на Никсън и посети Москва.  \r\n Цанко Цолов", "date": "2019.07.27", "title": "The Economist: Партньорството е по-ползотворно за Китай, отколкото за Русия"}
{"url": "http://www.focus-news.net/news/2019/07/27/2684465/bsp-nikolina-chakardakova-i-vivo-montana-shte-sa-chast-ot-traditsionniya-sabor-na-partiyata-na-vrah-buzludzha.html", "text": "По време на традиционния събор на левицата на Историческата поляна под връх Бузлуджа, участие в тържествената програма ще вземат Николина Чакърдъкова и Неврокопски танцов ансамбъл, както и духовият оркестър \"Виво Монтана\", град Монтана. Това съобщиха от пресцентъра на  БСП . Тази година честванията на поляната ще се проведат под лозунга \"Бузлуджа 2019 - Единни за България\".", "date": "2019.07.27", "title": "БСП: Николина Чакърдъкова и Виво Монтана ще са част от традиционния събор на партията на връх Бузлуджа"}
{"url": "http://www.focus-news.net/news/2019/07/27/2684472/kyustendil-s-kontsert-i-nagrazhdavane-zavarshva-mezhdunarodniya-folkloren-festival-srebarna-pafta.html", "text": "С концерт и награждаване завършва Международния фолклорен фестивал „Сребърна пафта”. Това съобщиха за  Радио „Фокус” – Кюстендил  от отдел „Култура и духовно развитие” към Община Кюстендил. В третия ден на фестивала концертът ще започне от 18.30 часа на Арката на площад „Велбъжд”. Участие ще вземат осем танцови състава. Те са от Кюстендил, София, Русе, Хасково, село Бистрица. Ще се представят и състави от Сърбия, Индия и Армения. Концертът ще бъде закрит с изпълнения на Фолклорен танцов ансамбъл „Пауталия” – Кюстендил. Всички участници ще бъдат наградени с плакет „Сребърна пафта”.  Фестивалът няма конкурсен характер, а цели да запазва традиционната култура и образците на фолклора на балканските народи, фестивалът всяка година разширява своите граници и приема все повече и повече посланици на фолклора от различни точки на планетата. \r\n \r\nВенцеслав ИЛЧЕВ", "date": "2019.07.27", "title": "Кюстендил: С концерт и награждаване завършва Международния фолклорен фестивал „Сребърна пафта”"}
{"url": "http://www.focus-news.net/news/2019/07/27/2684468/blagoevgrad-3-tsarkvi-i-1-manastir-v-oblastta-praznuvat-svoya-hramov-praznik.html", "text": "3 църкви и 1 манастир в областта празнуват храмов празник днес, сочи справка на Радио „Фокус“-Пирин. Едната църква е „Свети Пантелеймон“ в благоевградското село Покровник, а втора е църквата в село Сухострел, община Симитли. В село Обидим, недалеч от Добринище, също е изграден храм, в чест на светеца. Втори храмов празник има и светата обител „Св. Богородица – Живоприемни източник“, над Гоце Делчев, Неврокопска епархия, посветен на Свети Пантелеймон. Манастирът е женски и през последните години в следствие на неуморните усилия на игуменката претърпява сериозно развитие. \r\n \r\nНатали СТЕФАНОВА", "date": "2019.07.27", "title": "Благоевград: 3 църкви и 1 манастир в областта празнуват своя храмов празник"}
{"url": "http://www.focus-news.net/news/2019/07/27/2684449/deutsche-welle-merkel-pokani-boris-dzhonsan-da-poseti-berlin.html", "text": "Германският канцлер Ангела Меркел е провела телефонен разговор с новия британски премиер Борис Джонсън, в рамките на който са обсъдени въпроси от взаимен интерес, а немският лидер е поканила Джонсън да посети Берлин, предава англоезичната редакция на  Deutsche Welle , позовавайки се на официална информация.  \r\n \r\nДата за посещението все още не е определена, поясни говорителят на германския канцлер Улрике Демер. В рамките на разговора, Джонсън е изразил позицията си за предоговаряне на сключената от неговия предшественик сделка между ЕС и Великобритания за Брекзит, а ако това не се случи, Лондон ще напусне без да е уредил отношенията си със Съюза на 31 октомври.  \r\n Цанко Цолов", "date": "2019.07.27", "title": "Deutsche Welle: Меркел покани Борис Джонсън да посети Берлин"}
{"url": "http://www.focus-news.net/news/2019/07/27/2684477/plovdiv-spetsializirana-politseyska-operatsiya-za-kontrol-na-vodachi-na-mototsikleti-se-provede-v-grada.html", "text": "Специализирана полицейска операция за контрол на водачи на мотоциклети се проведе в Пловдив. Това съобщи за Радио \"Фокус\" - Пловдив говорителят на Областната дирекция  а МВР. Полицейските проверки са осъществени на 25 юли, за времето от 20.00 до 22.00 часа, на булевардите \"Санкт Петербург\", \"Освобождение\", \"Княгиня Мария Луиза\", \"Цар Борис Трети Обединител\" и \"Васил Априлов\" с кръстовището на \"Шести септември\". Спрени са общо 26 мотористи. За констатирани нарушения на ЗДвП са съставени 9 акта и 10 фиша. Връчени са и 6 електронни фишове. Един водач е бил неправоспособен, двама са управлявали нерегистрирани мотоциклети, а трима - технически неизправни. \r\nТони МИХАЙЛОВ", "date": "2019.07.27", "title": "Пловдив: Специализирана полицейска операция за контрол на водачи на мотоциклети се проведе в града"}
{"url": "http://www.focus-news.net/news/2019/07/27/2684475/plovdiv-konferentsiya-pod-nadslov-sahranenieto-na-balgarskiya-ezik-i-rodovata-pamet-po-sveta-pat-kam-rodinata-shte-se-provede-v-grada.html", "text": "Конференция под надслов „Съхранението на българския език и родовата памет по света – път към Родината“ ще се проведе в Пловдив. Това съобщиха за  Радио „Фокус“ – Пловдив  организаторите от Асоциацията на българските училища в чужбина (АБУЧ). Съорганизатори на събитието са Пловдивския университет „Паисий Хилендарски” и Министерството на образованието и науката. Конференцията ще се проведе днес и на 28 юли, като официални гости ще бъдат вицепрезидентът на Република България Илияна Йотова, министърът на образованието и науката Красимир Вълчев, зам.-министърът на образованието и науката Деница Сачева и Димитър Бербатов – основател на Фондация „Димитър Бербатов”, която осъществява проекта „Успелите деца на България”. \r\nЗа 12-и път Асоциацията на българските училища в чужбина провежда своята Годишна отчетна конференция в България, за да отрази постигнатото и набележи новите си приоритети за бъдещето,  които асоциацията ще осъществява заедно с държавните институции, за да е успешно обучението по България зад граница.  \r\nЗа конференцията „Съхранението на българския език и родовата памет по света – път към Родината“ ще пристигнат над 120 представители на българските училища в чужбина от цял свят. Участниците в конференцията ще присъстват на обучителните семинари за преподавателите и ще се запознаят с новите учебни помагала, издадени специално за образователните звена зад граница. За първи път в авторските колективи на тези специализирани издания участват и преподаватели от училищата в чужбина, заложили своя опит и знания, за да се осигури по-добро качество на преподаване.  \r\nОфициалното откриване на конференцията е от 09.30 часа в хотел „Рамада Тримонциум“.", "date": "2019.07.27", "title": "Пловдив: Конференция под надслов „Съхранението на българския език и родовата памет по света – път към Родината“ ще се проведе в града"}
{"url": "http://www.focus-news.net/news/2019/07/27/2684471/pazardzhik-paraklisat-sv-panteleymon-v-dvora-na-oblastnata-bolnitsa-otbelyazva-hramoviya-si-praznik.html", "text": "Параклисът „Св. Пантелеймон“ в двора на Областната болница в Пазарджик се посещава често, предаде репортер на   Радио „Фокус“ – Пазарджик . Всеки ден Божият дом е отворен от 9.00 до 16.00 часа за посещение. Почти през целия ден и пациенти на лечебното заведение и техни близки влизат, молят се и запалват свещ в параклиса. Постоянно има и дарители, които даряват икони, които обогатяват християнският храм. Параклисът е разделен на две зали, в първата е олтара, а във втората има място за църковни ритуали и места, на които миряните да поседнат и да се помолят.  По повод храмовия празник и с благословението на Негово Високопреосвещенство Пловдивския митрополит Николай, Константийският епископ Яков, викарий на митрополита и архиерейски наместник на Пазарджишка духовна околия отслужи архиерейска света литургия. \r\n \r\nВаня НИКОЛОВА", "date": "2019.07.27", "title": "Пазарджик: Параклисът „Св. Пантелеймон“ в двора на Областната болница отбелязва храмовия си празник"}
{"url": "http://www.focus-news.net/news/2019/07/27/2684463/hayko-maas-rano-e-da-se-govori-za-germansko-uchastie-vav-voennomorska-misiya-v-periyskiya-zaliv.html", "text": "Преговорите за европейска мисия за съблюдаване на безопасността на корабоплаването в Персийския залив се намират в начален стадий и е твърде рано да се говори за участие на Германия в нея, това заяви немският външен министър Хайко Маас в интервю за местното издание Funke, предава  ТАСС .  \r\n \r\n„В наш интерес е да говорим с партньорите от Е3 (Великобритания и Франция – бел. прев.) относно възможната морска мисия в Персийския залив. В настоящия момент ние поддържаме връзка с новото британско правителство с цел да узнаем неговата позиция. Но планирането се намира в начален етап. За участие на Германия може се говори чак след като се появи яснота относно формата на такава мисия“, категоричен бе първият дипломат на Берлин.  \r\n \r\nСпоред него „всички европейци“ трябва да обединят усилията си за решаване на кризата с Иран. Маас разкри, че Берлин не смята да се присъединява към американската стратегия за указване на максимален натиск срещу Техеран. По думите на външния министър в региона на Иран и Близкия изток има нужда от ефективни преговори.   \r\n Цанко Цолов", "date": "2019.07.27", "title": "Хайко Маас: Рано е да се говори за германско участие във военноморска мисия в Перийския залив"}
{"url": "http://www.focus-news.net/news/2019/07/27/2684478/sport-garet-beyl-e-na-pat-da-napusne-real-madrid.html", "text": "Футбол: Гарет Бейл е на път да напусне Реал (Мадрид) и подпише тригодишен договор с китайски отбор, съобщава BBC. Мениджърът на клуба Зинедин Зидан по-рано разкри, че 30-годишният играч е изразил такива намерения след като не бе пуснат да играе в приятелския мач с Байерн Мюнхен, който испанският град загуби с 1:3. Бейл се присъедини към  Реал през 2013 г. за рекордните по това време 85 милиона паунда, а все още има три години от действащия му договор. На „Бернабеу“ Бейл спечели четири пъти Шампионската лига и вдигна веднъж купата на „Ла лига“.", "date": "2019.07.27", "title": "Спорт: Гарет Бейл е на път да напусне Реал (Мадрид)"}
{"url": "http://www.focus-news.net/news/2019/07/27/2684483/protothema-gartsiya-gartsiya-i-balgariya-sa-na-parvo-myasto-v-es-shto-se-otnasya-do-tyutyunopushene.html", "text": "Скороформираното правителство на „Нова Демокрация“ в Гърция е твърдо решено да приложи закона забраняващ пушене в затворени обществени пространства, който съществува от 2008 г. насам, но не се спазва, пише гръцкото издание  “Protothema” .  \r\nГърция е една от малкото страни в ЕС, където тютюнопушенето на обществени затворени места е забранено, но де факто мярката не се прилага на практика. Според данни на Световната здравна организация, прилагането на закона в Гърция е твърде слабо.  \r\n \r\nВ допълнение, според „Евростат“, заедно с България, Гърция заема първото място що се отнася до нивата на пушене в държавите от ЕС. Австрия е една от малкото страни, където такъв закон все още не е приемат и приложен, а пушенето там е разрешено в барове и ресторанти.  \r\n Цанко Цолов", "date": "2019.07.27", "title": "Protothema (Гърция): Гърция и България са на първо място в ЕС що се отнася до тютюнопушене"}
{"url": "http://www.focus-news.net/news/2019/07/27/2684481/pazardzhik-folklorni-praznitsi-na-kulturata-zapochvat-v-obshtinata.html", "text": "Фолклорни празници на културата започват в община Пещера, съобщи за  Радио „Фокус“ – Пазарджик  Стоян Йовчев от общинската администрация.  Той уточни, че днес и на 28-ми юли /събота и неделя/ курортът „Свети Константин“ ще посрещне 145 индивидуални и групови изпълнители, заявили участие в Националния фолклорен събор на народното творчество, който се провежда под патронажа на министъра на туризма Николина Ангелкова. „По традиция конкурсната програма ще продължи през двата почивни дни, а участниците ще бъдат оценявани от професионално жури. В съботната вечерта кметът на общината Николай Зайчев ще открие традиционния летен лагер, а гостите на събора ще видят спектакълът „Гълъбите бели“ с участието на Славка Калчева“, каза също Йовчев. \r\nВаня НИКОЛОВА", "date": "2019.07.27", "title": "Пазарджик: Фолклорни празници на културата започват в общината"}
{"url": "http://www.focus-news.net/news/2019/07/27/2684474/burgas-rayonniyat-sad-zadarzha-pod-strazha-dvama-ot-obvinyaemite-za-telefonni-izmami-drugi-trima-sa-s-myarka-za-neotklonenie-domashen-arest.html", "text": "Районният съд определи да бъде взета мярка за неотклонение „Задържане под стража“ спрямо Красимир И. и Илиян И. На другите двама обвиняеми за телефонни измами, Бончо Н. и Васил Т., съдът взе мярка за неотклонение „Домашен арест“ с електронно наблюдение. Това съобщиха от пресцентъра на  Районен съд – Бургас . Красимир И. и Илиян И., като извършители и Васил Т., Бончо Н. и Тодор Д., като помагачи, са привлечени в качеството на обвиняеми за това, че в периода от 19.07.2019 г. до 20.07.2019 г., в гр. Средец, с. Равнец и в гр. Бургас, в условията на продължавано престъпление, в съучастие, първите двама се представяли за длъжностни лица – служители на полицията, с цел да набавят за себе си и за съучастниците си имотна облага. На 19.07.2019 г., Красимир И. и Илиян И., в съучастие като извършители и Васил Т., помагач, в гр. Средец, заблудили Я. В. да даде парична сума от 600 лв., за да помогне на полицията за залавянето на престъпници. На 20.07.2019 г., в с. Равнец, обл. Бургас, Красимир И. и Илиян И., в съучастие като извършители с Бончо Н. и Тодор Д., помагачи, направили опит да заблудят Ж. Д., че следва да даде парична сума от 2000 лева, за да бъде застрахована и да не я намерят измамници, както и че застрахователното дружество ще й възстанови средствата, като деянието останало недовършено по независещи от волята на дейците причини. Всички причинени вреди възлизат на обща стойност 2600 лева. Според Районен съд – Бургас на първо място Красимир И., Илиян И., Васил Т. и Бончо Н. са привлечени като обвиняеми за тежко престъпление, което се наказва с „Лишаване от свобода“ от една до осем години за обвиняемите Красимир И. и Илиян И., респективно – с „Лишаване от свобода“ от една до шест години за обвиняемите Васил Т. и Бончо Н. Събраните до момента доказателства сочат на обосновано предположение за извършено престъпление. В своите мотиви Районен съд – Бургас казва: „Преди всичко е редно да се посочи, че всеки от четиримата обвиняеми е привлечен в това процесуално качество по т.нар. „работно обвинение“, понятие непознато на закона, но разпространено в практиката, особено при усложнени престъпни прояви, каквито понастоящем започват да се разследват. С други думи, безспорно предстои прецизиране на обвинението.“ \r\nСпоред съдебната инстанция е налице реална опасност обвиняемите Красимир И. и Илиян И. да се укрият или да извършат друго престъпление, ако не бъдат задържани. Двамата обвиняеми разполагат с финансови средства и са мобилни, поради което могат да се укрият и да избегнат наказателна отговорност.  Красимир И. е реабилитиран, но е бил осъждан 3 пъти за измами. Илиян И. е бил осъждан 4 пъти за измами. При всяко от тези осъждания е търпял ефективно наказания „Лишаване от свобода“. Районен съд – Бургас прие, че Бончо Н. и Васил Т. са с по-ниска роля в извършените деяния. Двамата не са осъждани. Васил Т. е на 70 години и е със сериозно влошено здравословно състояние. В този смисъл престоя му в арест би бил рискован за неговия живот. Определението на Районен съд – Бургас може да бъде обжалвано или протестирано пред въззивна инстанция в 3-дневен срок. С друго определение на Районен съд – Бургас бе взета мярка за неотклонение „Домашен арест“ спрямо Тодор Д., петият обвиняем за телефонните измами.", "date": "2019.07.27", "title": "Бургас: Районният съд задържа под стража двама от обвиняемите за телефонни измами, други трима са с мярка за неотклонение „Домашен арест“"}
{"url": "http://www.focus-news.net/news/2019/07/27/2684482/korneliya-ninova-bsp-narode-izpravete-se-i-gerb-shte-padnat.html", "text": "Народе -  изправете се и ГЕРБ ще паднат. Това каза лидерът на БСП Корнелия Нинова по време на националния събор на левицата на връх Бузлуджа, предаде репортер на  Агенция \"Фокус\" .  \r\n\"Скъпи социалисти, симпатизанти, коалиционни партньори, гости, скъпи българи, историческият връх Бузлуджа ни събра отново, събра ни уважението към Димитър Благоев и съратниците му, към нашите предци, които преди 128 години проведоха тук Бузлуджанския конгрес и сложиха начало на борбата за справедливост. Тук сме да се поклоним пред героите на България - Хажди Димитър и неговите честници, които проляха кръвта си на тази промяна за свободата на България. Днес ни събират тези две думи - тези две ценности: справедливост и свобода, защото и днес мнозина не се чувстват свободни българи и за мнозина няма справедливост, но за разлика оттогава днес българи отнеха свободата на други българи и справедливостта за други българи. Днес едноличната, авторитарна власт, пълзящата диктатура управлява чрез страх и апатия. Борисов управлява не защото може и не защото народът го иска, а заради страха, в който държи народа. Заради апатията, която предизвиква с политиката, която води. Държава не може да се управлява със страх, нация не може да се развива с апатия. Държава се управлява с ум, нация се развива с труда и силите на всеки българин и това е задачата пред нас\", подчерта Нинова. Тя посочи, че днес политическият опонент е ГЕРБ. \"Нашият враг е страхът и нашата задача е да отидем до всеки, беден, слаб, онеправдан и унижен, да му подаден ръка, да му дадем вяра, да му кажем, че съдбата ни зависи от всеки от нас. Да му кажем: \"Народе, изправете се и те ще паднат\", каза Нинова.  \r\nДеница КИТАНОВА", "date": "2019.07.27", "title": "Корнелия Нинова, БСП: Народе -  изправете се и ГЕРБ ще паднат"}
{"url": "http://www.focus-news.net/news/2019/07/27/2684485/tass-yaponiya-i-sasht-zaedno-shte-razrabotvat-nachin-za-prihvashtane-na-novite-raketi-na-severna-koreya.html", "text": "Министерството на отбраната на Япония има намерение да работи заедно със САЩ в търсенето на начин за прихващане на новите ракети на Северна Корея, това съобщи японската телевизия в събота, предава  ТАСС .  \r\nСпоред анализа на японските специалисти, изстреляните по-рано тази седмица севернокорейски ракети летят относително ниско, което е нетипично за балистичните ракети. Това от своя страна може да се използва за по-лесното им прихващане и сваляне преди достигането на целта им. Япония планира да поддържа тясно сътрудничество със САЩ по този проблем, който засяга националната й сигурност.  \r\n Цанко Цолов", "date": "2019.07.27", "title": "ТАСС: Япония и САЩ заедно ще разработват начин за прихващане на новите ракети на Северна Корея"}
{"url": "http://www.focus-news.net/news/2019/07/27/2684487/diana-todorova-etnografski-muzey-varna-muzeyat-praznuva-45-godini-ot-otkrivaneto-na-svoyata-ekspozitsiya.html", "text": "Етнографският музей празнува 45 години от откриването на своята експозиция. Това съобщи в интервю за  Радио „Фокус“ – Варна  уредникът на Етнографския музей Диана Тодорова. По повод юбилея тя разказа, че всъщност историята на музея започва още в през 1887 г., когато учители от мъжката гимназия, сред които Карл  Шкорпил, Анани Вашов, Христо Генков и др., създават дружинка за събиране на старини в града и околностите му. По думите й, събраните археологически, етнографски и природни материали са изложени в открития на 11 юни 1906 г. Варненски музей. „И в първите годишни отчети на варненското археологическо дружество, давам като за пример 1906 г., 1909 г., 1910 г., са вписани много етнографски експонати, подарени от варненски граждани. Това са съдове керамични, медни, много накити, облекло или части от облекло, селскостопански инвентар. Тази традиция на събиране на етнографски материали, дали са откупени или подарени, продължава и през 20-те и 30-те години на 20 век“, обясни Диана Тодорова. Тя допълни, че в началото на 60-те години на 20 век се поставя и задачата да бъде открит самостоятелен Етнографски музей, като за целта е избрана една от най-представителните старинни къщи в града. „Това е къща строена в средата на 19 век, около 1860 г., в централната част на града. Тя е от така наречените пловдивски симетрични къщи. Започват и следват години на усилена реставрация и адаптиране на сградата за музей. Тази реставрация и адаптация се извършва от архитект Камен Горанов. Пространственото и художественото оформление на експозицията е дело на художника-сценограф Асен Стойчев от Националната художествена академия, който е автор на стенното пано, което посреща посетителите“, каза още уредникът. По думите й, музеят е открит от Павел Матев, който по това време е и председател на Комитета за култура, както и известен писател и поет. Според Диана Тодорова огромен принос за сегашния облик на музея има и първият уредник на отдел „Етнография“ към Окръжния исторически музей – Мария Николова, която приема за своя мисия и изграждането на Етнографски музей. „Тя тръгва да обикаля селата на варненския окръг, за да събира материали, независимо, че има доста попълнени колекции преди това. Тя става и автор на експозиционния план, който представя цялостно бита, културата, населението от варненския регион. Искам да кажа, че при експонирането и при подреждането на самия музей, особено при експонирането на традиционните облекла, помощ са оказвали и възрастни жени от селата, които все още са били носители на традицията“, разказа Диана Тодорова. Според нея, именно заради богатото научно съдържание и художествена визия, Етнографския музей има съвременно звучене, което го е  превърнало в една от културните емблеми на града.  \r\nБояна АТАНАСОВА", "date": "2019.07.27", "title": "Диана Тодорова, Етнографски музей – Варна: Музеят празнува 45 години от откриването на своята експозиция"}
{"url": "http://www.focus-news.net/news/2019/07/27/2684476/s-himna-na-balgariya-zapochna-natsionalniyat-sabor-na-levitsata-na-vrah-buzludzha.html", "text": "С химна на България започна националният събор на левицата на връх Бузлуджа, предаде репортер на  Агенция \"Фокус\" . Митингът е посветен на 128-ата годишнина от началото на организираното социалистическо движение в България. На историческата поляна прозвучаха още химнът на Европейския съюз и на Интернационала. \r\nНа сцената бяха поканени лидерът на БСП, ръководството на партията, депутати от ПГ на \"БСП за България\", коалиционни партньори на БСП, настоящи кметове от левицата. Всички те бяха  посрещнати с възгласи \"БСП\".  \r\n Националният събор се провежда под мотото \"Бузлуджа 2019 г. - Единни за България\". На историческата поляна са се събрали хиляди социалисти и симпатизанти на партията от цялата страна.  По данни на организаторите на поляната са се събрали около 40 хил. души. Те носят знамена на партията, тениски и шапки с нейното лого, както и българския трибагреник. За спокойното протичане на мероприятието в района е засилено полицейското присъствие.  \r\nДеница КИТАНОВА", "date": "2019.07.27", "title": "С химна на България започна националният събор на левицата на връх Бузлуджа"}
{"url": "http://www.focus-news.net/news/2019/07/27/2684479/georgi-gyokov-bsp-siguren-sam-che-na-130-ata-godishnina-ot-sazdavaneto-na-partiyata-premierat-na-balgariya-shte-se-kazva-korneliya-ninova.html", "text": "Сигурен съм, че на 130-ата годишнина от създаването на партията премиерът на България ще се казва Корнелия Нинова. Това каза народният представител от ПГ на \"БСП за България\" Георги Гьоков по време на националния събор на левицата на връх Бузлуджа, предаде репортер на  Агенция \"Фокус\" . \"Победа, другари, победа на тези избори. Честит празник социалисти, честит празник комунисти, честит празник леви хора. Да живее България и победа\", каза още Гьоков.  \r\n\"Тази шайка, която води държавата трябва да бъде свалена. Трябва да я свалим. Предстои ни битката за местните избори. Сигурен съм, че ще се явим с наши достойни кандидати, но надеждата на всички българи е свързана с нашата партия и с нашите кандидати за кметове и общински съветници. Трябва да се борим с тази шайка и да започнем битката за спасяване на България\", заяви депутатът Гьоков. Председателят на областният съвет на БСП - Габрово Николай Григоров също поднесе поздрав към социалистите на историческата поляна. \"Всяка година в разгара на лятото се събираме десетки хиляди социалисти, тук на историческата поляна в нашият храм - наречен Бузлуджа, за да черпим сили\", подчерта той.  \r\nКметът на Велики Преслав Александър Горчев също произнесе слово по време на националния събор на левицата. \"Всички ние сме тук, защото обичаме България и всяка година сме тук. Идваме тук не по някакви лъскави магистрали, а по пътеката на българската история. На нашата истинската и неподправената\", каза Горчев. Александър Вачев, издигнат от столичния район \"Триадица\" също взе думата. Той посочи, че за него е чест да застане като кандидат за кмет на софийския район \"Триадица\", номиниран от БСП. \"Горд съм, че имам този шанс да застана пред всички вас. Щастлив съм, че съм част от това голямо семейство. Голямата отговорност, която поемам с кандидатурата ми за кмет на район \"Триадица\" не е спонтанно мое решение. През целия си съзнателен живот съм работил за благото на обществото\", допълни още той.  \r\n \r\nДеница КИТАНОВА", "date": "2019.07.27", "title": "Георги Гьоков, БСП: Сигурен съм, че на 130-ата годишнина от създаването на партията премиерът на България ще се казва Корнелия Нинова"}
{"url": "http://www.focus-news.net/news/2019/07/27/2684480/sky-news-tramp-i-dzhonsan-veche-razrabotvat-targovsko-sporazumenie.html", "text": "Американският президент Доналд Тръмп заяви, че той и премиера на Великобритания Борис Джонсън вече работят за сключването на търговско споразумение между двете държави, предава телевизионният канал  Sky news .  \r\nСпоред държавния глава, двамата са разговаряли след като Джонсън встъпи в длъжност и планират среща, на която да обсъдят свободната търговска сделка, която ще бъде сключена при Брекзит без споразумение. \r\n \r\nОт „Даунинг стрийт“ потвърдиха информацията и разкриха, че двамата ще разговарят в кулоарите на срещата на Г-7 във Франция следващия месец.  \r\n„Ние работим по търговско споразумение. И аз мисля, че ще бъде много сполучливо споразумение. Знаете, че можем да търгуваме с Великобритания, можем да увеличим обмена три или четири пъти, но ни пречат отношенията на Лондон с ЕС“, каза Тръмп.  \r\n  Цанко Цолов", "date": "2019.07.27", "title": "Sky news: Тръмп и Джонсън вече разработват търговско споразумение"}
{"url": "http://www.focus-news.net/news/2019/07/27/2684491/intenziven-e-trafikat-na-gkpp-malko-tarnovo-i-v-dvete-posoki.html", "text": "Интензивен е трафикът на ГКПП „Малко Търново“ и в двете посоки. Това съобщи за  Радио „Фокус“ – Бургас  дежурният на пункта. Няма образувани големи колони от автомобили на българо-турската граница, но преминаването се осъществява с известно забавяне. \r\nМария ПОПЧЕВА", "date": "2019.07.27", "title": "Интензивен е трафикът на ГКПП „Малко Търново“ и в двете посоки"}
{"url": "http://www.focus-news.net/news/2019/07/27/2684486/korneliya-ninova-bsp-gerb-se-otkazvat-ot-klyuchovite-si-kmetove-kakvo-e-tova-osven-priznanie-za-proval.html", "text": "ГЕРБ се отказват от ключовите си кметове - какво е това освен признание за провал. Това каза лидерът на БСП Корнелия Нинова по време на националния събор на левицата на връх Бузлуджа, предаде репортер на  Агенция \"Фокус\" .  \"Вчера по традиция като единствената истинска партия ние първи излязохме с платформа за местните зибори, т.е. първо какво ще правим за хората, а след това и кой ще го прави. Идете във вашите общини и им кажете - нашите кметове ще работят за това, част от данъците, които плащате в своите общини да остават при вас и да се ползват във вашата община за вашето благо, а не да отиват в централния бюджет и той да ги раздава от прозореца на джипа си. Кажете на вашите съграждани, че БСП ще изпълнява всички комунални услуги в общините с общински предприятия, а не с концесии и че това ще им струва по-евтино. Кажете им, че там, където изберат кмет социалист ще се запази общинското здравеопазване. Ще има аптечно обслужване по малките населени места, ще има социални домове за бедните, ще има пенсионерски клубове за пенсионерите, където да живеете, да развивате своя социален живот. Освен нашите идеи, ние имаме нашите кандидати. Виждате ли какво се случва от ГЕРБ. Ден след ден се отказват от ключовите си кметове досега. Какво е това освен признание за провал. Нали бяха най-успешните кметове, защо ги сменят. А като ги сменят какво - моделът остава същия. Моделът е горе\", каза още Нинова. Тя посочи, че БСП държи на своите успешни кметове и оттново ще ги издигне. \"Но ще имаме и много млади и нови кандидати, подкрепете ги, нека всички работим за тях, за да има приемственост и обновление\", каза още Нинова.  \r\nДеница КИТАНОВА", "date": "2019.07.27", "title": "Корнелия Нинова БСП: ГЕРБ се отказват от ключовите си кметове - какво е това освен признание за провал"}
{"url": "http://www.focus-news.net/news/2019/07/27/2684488/pazardzhik-selo-patalenitsa-otbelyazva-v-denya-na-sveti-panteleymon-svoya-praznik.html", "text": "Пазарджишкото село Паталеница отбелязва по традиция в деня на Свети Пантелеймон своя общоселски празник, съобщи за  Радио „Фокус” – Пазарджик  кметът на селото Ангел Налбатски. „Съборът е основно в следобедните часове, тъй  каквато е традицията“, уточни кметът. Той каза също, че празникът е наследен от древността и се предполага, че името Паталеница е свързано по някакъв начин с това на свети Пантелеймон. „Защо е празник на селото не се знае, но е запазена традицията да се чества доста тържествено“, каза също Ангел Налбатски. \r\n \r\nВаня НИКОЛОВА", "date": "2019.07.27", "title": "Пазарджик: Село Паталеница отбелязва в деня на Свети Пантелеймон своя празник"}
{"url": "http://www.focus-news.net/news/2019/07/27/2684492/afp-politsiyata-v-honkong-izpolzva-salzotvoren-gaz-sreshtu-protestirashtite.html", "text": "Полицията на Хонконг е използвала сълзотворен газ срещу протестиращите, които в събота провеждат митинг насочен срещу местни банди, заподозрени в побоя над активисти от края на миналата седмица, предава  AFP . \r\n \r\nКадри, излъчени по множество телевизии показват многократно хвърляне на сълзотворни гранати срещу тълпата в Юен Лун след няколко сблъсъци между правоохранителните органи и простиращите. Полицията е атакува с хвърлени предмети, а някои от демонстрантите са заобиколили полицейски бус.  \r\n Цанко Цолов", "date": "2019.07.27", "title": "AFP: Полицията в Хонконг използва сълзотворен газ срещу протестиращите"}
{"url": "http://www.focus-news.net/news/2019/07/27/2684489/sport-igrayat-se-dva-macha-ot-tretiya-krag-na-efbet-liga.html", "text": "Футбол: Играят се два мача от третия кръг на българската „Ефбет“ лига. В 18:45 вторият в класирането Черно море приема великотърновския Етър на стадион „Тича“ във Варна. Малко по-късно, в 21:00 часа тази вечер Арда „Кърджали“ приема старозагорския Берое, а срещата ще се играе на стадион „Локомотив“ в Пловдив.", "date": "2019.07.27", "title": "Спорт: Играят се два мача от третия кръг на „Ефбет“ лига"}
{"url": "http://www.focus-news.net/news/2019/07/27/2684495/mvr-26-dushi-sa-postradali-pri-katastrofi-v-stranata-prez-izminaloto-denonoshtie.html", "text": "26 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 20 тежки пътнотранспортни произшествия. В София са регистрирани 32 леки и две тежки катастрофи, при която са ранени двама души, загинали няма.", "date": "2019.07.27", "title": "МВР: 26 души са пострадали при катастрофи в страната през изминалото денонощие"}
{"url": "http://www.focus-news.net/news/2019/07/27/2684493/adelina-stefanova-hram-vavedenie-bogorodichno-blagoevgrad-v-denya-na-sveti-panteleymon-ptitsite-zapochvat-da-se-podgotvyat-za-izlitane-na-yug.html", "text": "В деня на Свети Пантелеймон птиците започват да се подготвят за излитане на юг. Това каза за  Радио „Фокус“-Пирин  Аделина Стефанова, уредник в храм „Въведение Богородично“ в Благоевград. „Макар че българинът е домошар и предпочита семейството, селището си, нивата си, отдава почит и на тази човешка черта – пътуването и странстването. Така градинари, дюлгери, зидари, мазачи и други работници, които ходят на гурбет в чужбина за припечелването на някой лев, имат повод за празнуване на този ден. Светецът се приема и за общ патрон на лекарите, особено на общинските и селските, които ходят по махалите, кварталите и домовете и по този начин са свързани отново с пътуване“, отбеляза уредникът. Аделина Стефанова посочи, че на този ден не се правят никакви специални обреди и ритуали, а просто както на всеки църковен празник, не бива да се работи. По думите й, днес трябва да се молят най-вече хората, които имат роднини, близки и приятели в чужбина. Тя посочи, че Свети Пантелей е изобразяван на иконите като млад мъж с копие в ръка. \r\n \r\nНатали СТЕФАНОВА", "date": "2019.07.27", "title": "Аделина Стефанова, храм „Въведение Богородично“-Благоевград: В деня на Свети Пантелеймон птиците започват да се подготвят за излитане на юг"}
{"url": "http://www.focus-news.net/news/2019/07/27/2684484/pazardzhik-paraklisat-sv-panteleymon-v-dvora-na-oblastnata-bolnitsa-otbelyazva-hramoviya-si-praznik.html", "text": "Параклисът „Св. Пантелеймон“ в двора на Областната болница в Пазарджик се посещава често, предаде репортер на  Радио „Фокус“ – Пазарджик . Всеки ден Божият дом е отворен от 9.00 до 16.00 часа за посещение. Почти през целия ден и пациенти на лечебното заведение и техни близки влизат, молят се и запалват свещ в параклиса. Постоянно има и дарители, които даряват икони, които обогатяват християнският храм. Параклисът е разделен на две зали, в първата е олтара, а във втората има място за църковни ритуали и места, на които миряните да поседнат и да се помолят. По повод храмовия празник и с благословението на Негово Високопреосвещенство Пловдивския митрополит Николай, Константийският епископ Яков, викарий на митрополита и архиерейски наместник на Пазарджишка духовна околия отслужи архиерейска света литургия. \r\n \r\nВаня НИКОЛОВА", "date": "2019.07.27", "title": "Пазарджик: Параклисът „Св. Пантелеймон“ в двора на Областната болница отбелязва храмовия си празник"}
{"url": "http://www.focus-news.net/news/2019/07/27/2684490/korneliya-ninova-bsp-politikata-dnes-ne-sa-diskusiite-v-studiata-tya-se-prevrashta-v-buditelstvo.html", "text": "Политиката днес не са дискусиите в студиата, а будителство. Това каза лидерът на БСП Корнелия Нинова по време на националния събор на левицата на връх Бузлуджа, предаде репортер на  Агенция \"Фокус\" . \"Остава най-важният въпрос. Въпросът за партньора. На всички ни е ясно, че сами не можем. Затова моля, подайте ръка на всеки българин, който милее за род и Отечество, за семейство и дом, за добри доходи, за достъпно здравеопазване, за справедливост, за борба с корупцията\", каза Нинова. \"Нека отворим умовете и сърцата си за всеки, който е готов  заедно да извървим този път за промяната на България\", подчерта лидерът на БСП.  По думите й, политиката се превръща във възрожденско будителство. \"Нашата задача е оттук да тръгнем по страната и да будим. Нека си припомним надписа на едно възрожденско читалище. Там пише \"Помогни ми да те возвися, народе помогнете ни да спасим България. \"Единни за България\", каза Нинова.  \r\nДеница КИТАНОВА", "date": "2019.07.27", "title": "Корнелия Нинова, БСП: Политиката днес не са дискусиите в студиата, тя се превръща в будителство"}
{"url": "http://www.focus-news.net/news/2019/07/27/2684497/korneliya-ninova-bsp-ne-se-predava-ne-se-prodava-a-prodalzhava-s-vyarata-na-hilyadite-sotsialisti.html", "text": "БСП не се предава, не се продава, а продължава с вярата на хилядите социалисти. Това каза лидерът на БСП Корнелия Нинова по време на националния събор на левицата на връх Бузлуджа, предаде репортер на  Агенция \"Фокус\" .  \r\nНинова попита дали социалистите са разделени по отношение на увеличаването на пенсиите и другите социални предложения на БСП. \"Разделени ли сме за това, че трябва да има един учебник за един клас по един предмет и държавата да не сменя съдържанието на българската история? Не сме. Не сме разеделени и по това, че трябва да се грижим за българско производство и българска икономика. Разделени ли сме, че сме против Истанбулската конвенция и пакта за миграция? Ето отговорът на българските социалисти към онези, които злословят, че партията е разцепена и разделена. Това е истинският отговор. Това е народният референдум и аз ви благодаря от сърце, затова, че сте социалисти, затова, че сте верни на идеите, затова, че сте смели и сте тук, въпреки страха. Второто обвинение и вчера го чух: \"Няма такава партия БСП. Тя си отива. Тя постоянно залязва\". Чудя се на тези хора в какво криво огледало се гледат и какво виждат. Сигурно и математиците се чудят, защото 80 депутата е повече от 38, защото 5 европейски депутати са повече от 4\", подчерта Нинова. Тя посочи, че БСП е единствената партия побеждавала ГЕРБ на избори. \"Това само за три години и на тези хора, това му казват: \"Отиват си. На нас ни изглежда като идване. Гответе се. Тук сме и идваме\", каза Нинова.  \r\nСкъпи социалисти, не можаха да ни купят с постове и пари. Не можаха да ни счупят с натиск, лъжи, но решиха да ни унищожат финансово като ни спрат субсидията и да затворим Българска свободна телевизия. Поставиха ни пред избор да се предадем, или да се продадем на олигархията. Горките, в главите на тези хора в политиката е само алъж-вериж, бизнес и продажба. Те не знаят какво е Българска социалистическа партия. Не се предаваме и не се продаваме. Има трети път за нас. Не се предаваме, не се продаваме, а продължаваме с вярата, с която сте дошли тук. Аз обиколих поляната преди да излезем на трибуната и чух мнозина от вас, тръгнали в 3.00 ч. през нощта, от другия край на България, не от страх, че ако не дойдат ще си загубят службицата, а от вяра. Поклон социалисти, истински сте, силни сте, вие сте\", допълни Нинова. \r\nДеница КИТАНОВА", "date": "2019.07.27", "title": "Корнелия Нинова: БСП не се предава, не се продава, а продължава с вярата на хилядите социалисти"}
{"url": "http://www.focus-news.net/news/2019/07/27/2684498/bdzh-chovek-zagina-pri-opit-za-nepravomerno-preminavane-prez-zhp-prelez.html", "text": "Човек загина при опит за неправомерно преминаване през жп прелез. Това съобщиха за  Агенция „Фокус“  от пресцентъра на  БДЖ . Влак е блъснал лек автомобил на прелез на жп линия между гарите „Граф Игнатиево“ и „Труд“. Прелезът е бил с редовно задействана сигнализация и спуснати бариери. Шофьорът е починал на място.", "date": "2019.07.27", "title": "БДЖ: Човек загина при опит за неправомерно преминаване през жп прелез"}
{"url": "http://www.focus-news.net/news/2019/07/27/2684496/pregled-na-mezhdunarodnite-novini-do-1300-chasa-agentsiya-fokus.html", "text": "Полицията на Хонконг е използвала сълзотворен газ срещу протестиращите, които в събота провеждат митинг насочен срещу местни банди, заподозрени в побоя над активисти от края на миналата седмица. \r\n \r\nКадри, излъчени по множество телевизии показват многократно хвърляне на сълзотворни гранати срещу тълпата в Юен Лун след няколко сблъсъци между правоохранителните органи и простиращите. Полицията е атакува с хвърлени предмети, а някои от демонстрантите са заобиколили полицейски бус.  \r\n*** \r\n \r\n  Американският президент Доналд Тръмп заяви, че той и премиера на Великобритания Борис Джонсън вече работят за сключването на търговско споразумение между двете държави.  \r\nСпоред държавния глава, двамата са разговаряли след като Джонсън встъпи в длъжност и планират среща, на която да обсъдят свободната търговска сделка, която ще бъде сключена при Брекзит без споразумение. \r\n \r\nОт „Даунинг стрийт“ потвърдиха информацията и разкриха, че двамата ще разговарят в кулоарите на срещата на Г-7 във Франция следващия месец.  \r\n„Ние работим по търговско споразумение. И аз мисля, че ще бъде много сполучливо споразумение. Знаете, че можем да търгуваме с Великобритания, можем да увеличим обмена три или четири пъти, но ни пречат отношенията на Лондон с ЕС“, каза Тръмп.  \r\n*** \r\n \r\n  Преговорите за европейска мисия за съблюдаване на безопасността на корабоплаването в Персийския залив се намират в начален стадий и е твърде рано да се говори за участие на Германия в нея, това заяви немският външен министър Хайко Маас.  \r\n \r\n„В наш интерес е да говорим с партньорите от Е3 (Великобритания и Франция – бел. прев.) относно възможната морска мисия в Персийския залив. В настоящия момент ние поддържаме връзка с новото британско правителство с цел да узнаем неговата позиция. Но планирането се намира в начален етап. За участие на Германия може се говори чак след като се появи яснота относно формата на такава мисия“, категоричен бе първият дипломат на Берлин.  \r\n \r\nСпоред него „всички европейци“ трябва да обединят усилията си за решаване на кризата с Иран. Маас разкри, че Берлин не смята да се присъединява към американската стратегия за указване на максимален натиск срещу Техеран. По думите на външния министър в региона на Иран и Близкия изток има нужда от ефективни преговори.  \r\n*** \r\n \r\n  Германският канцлер Ангела Меркел е провела телефонен разговор с новия британски премиер Борис Джонсън, в рамките на който са обсъдени въпроси от взаимен интерес, а немският лидер е поканила Джонсън да посети Берлин.  \r\n \r\nДата за посещението все още не е определена, поясни говорителят на германския канцлер Улрике Демер. В рамките на разговора, Джонсън е изразил позицията си за предоговаряне на сключената от неговия предшественик сделка между ЕС и Великобритания за Брекзит, а ако това не се случи, Лондон ще напусне без да е уредил отношенията си със Съюза на 31 октомври.  \r\n*** \r\n \r\n  Албанският президент Илир Мета се срещна в Тирана с генералния секретар на Организацията за сигурност и сътрудничество в Европа, при което официално е предявил искане тя да изиграе ролята на посредник за решаване на политическата криза в страната. \r\n \r\nСпоред Мета, организацията би могла успешно да спре ескалацията на събитията.  \r\nПо-рано в петък, държавният глава поиска от страните в конфликта да проявят отговорност и предотвратят хаоса в Албания. Той призова премиера Еди Рама да се откаже от натиска над опозиционната Демократическа партия и Социалистическото движение за интеграция, приемайки датата 13 октомври като изборен ден.  \r\n*** \r\n \r\n  Сръбският президент Александър Вучич заяви, че еврокомисарят по разширяването Йоханес Хан иска да се продължат преговорите, но ЕС не го е грижа дали има диалог между Белград и Прищина, стига да не се стига до конфликт. \r\n„Някой тук не е искрен, а кой – нека зрителите решат това“, каза Вучич по време на свое телевизионно интервю. Президентът заяви, че не е ясно дали Сърбия ще продължи диалога с Косово до края на годината, но изрази увереност, че Белград ще излезе от ситуацията по най-добрия начин. „За мен е лесно да кажа това, което и вие си мислите, но последиците от моите думи ще бъдат за хората, които живеят в Косово“, допълни Вучич.  \r\n*** \r\n \r\n  Премиерът на Ирландия Лео Варадкар заяви, че ако Великобритания излезе от ЕС без да има сключено споразумение между Лондон и Брюксел, това може да доведе до обединението на Ирландия.  \r\nКоментарът му е направен след като новият британския министър-председател Борис Джонсън изрази мнението, че текущата сделка за Брекзит е неприемлива, започвайки подготовка за напускане на Съюза без договор за отношенията на двете страни след 31 октомври. Напрежението се покачи и заради т.нар. „спирачка“ – механизъм в споразумението, сключено от предишния премиер Тереза Мей, според който Великобритания ще остане част от Европейския митнически съюз докато не се реши проблема с границата и граничния контрол между Ирландия и Северна Ирландия.  \r\n \r\n„Хора, които бихте описали като умерени националисти или умерени католици, които бяха повече от доволни от статуквото, ще гледат все по-често към обединение на Ирландия“, каза Варадкар цитиран от местни медии. „И изведнъж ще видите все повече либерални простестанти и юнионисти, които ще си задават въпрос къде се чувстват у дома“, допълни премиерът.  \r\n*** \r\n \r\n  Земетресение и последвалите го вторични трусове, регистрирани в северната част на Филипините в събота, стана причина за смъртта на осем души, а други 60 са ранени, това съобщиха местните власти.  \r\nПървоначалният трус е бил със сила от 5,4 по скалата на Рихтер, а последвалият го афтършок е имал магнутид от 5,9 по Рихтер. Малко след това регионът е разтърсен от още един вторичен трус. \r\n \r\nЗеметресението е станало причина за смъртта на петима души, а други трима губят живота си заради вторичните трусове. Националната агенция за гражданска защита съобщи, че пращя към района на ударените Батански острови, разположение на половината път между главния филипински остров Лусон и о. Тайван.  \r\n***", "date": "2019.07.27", "title": "Преглед на международните новини до 13:00 часа (Агенция \"Фокус\")"}
{"url": "http://www.focus-news.net/news/2019/07/27/2684502/smolyan-v-grada-shte-bade-predstavena-izlozhba-na-hudozhnika-iliya-petrov.html", "text": "За първи път в Художествената галерия в Смолян ще бъде представена уникална гостуваща изложба на Илия Петров - живопис, графика, рисунка и скулптора. Това съобщиха от пресцентъра на  Общината . Експозицията ще бъде открита от 17.30 часа в Зала 6 на галерията.  \r\nИлия Петров е един от най-известните ни художници. Той е крупен представител на съвременния реализъм и е от изключителните ни майстори в живописта, но истинската му виртуозност е най-вече в голите тела, където той остава един от най-големите майстори. Илия Петров е роден на 6 юли 1903 г. в Разград. Учи живопис в София и в академията за изобразителни изкуства в Мюнхен. От 1940 г. преподава в Художествената академия в София. През 1971 г. е избран за академик в БАН. Умира на 18 май 1975 г. в София. Той създава множество известни портрети на много бележити свои съвременници - Дора Габе, Николай Райнов, Людмил Стоянов и др. \r\nИзложбата е по идея на директора на Художествената галерия Иван Пеев, а в организацията и участва известният художник Петър Пиронков. \r\nНа значимото културно събитие ще присъстват известни колекционери, критици на изкуството, от Общината, депутати, министри и известни творци. \r\nОрганизаторите канят жителите и гостите на града да посетят уникалната изложба. Експозицията ще остане в залите на галерията до края на месец септември.", "date": "2019.07.27", "title": "Смолян: В града ще бъде представена изложба на художника Илия Петров"}
{"url": "http://www.focus-news.net/news/2019/07/27/2684504/kyustendil-prozhektsii-na-kasometrazhni-filmi-shte-se-sastoyat-v-park-galeriyata.html", "text": "Прожекции на късометражни филми ще се състоят в парк „Галерията” в Кюстендил. Това съобщиха за  Радио „Фокус” – Кюстендил  организаторите на събитието. Прожекциите ще бъдат на 27 и 28 юли от 21.00 часа пред сградата на читалище „Братство”. Програмата е подбрана от Сдружение „Некомформистка алтернатива“ и ЮЗУ „Неофит Рилски“ – катедра „Телевизионно, театрално и киноизкуство“. Програмата включва, както български, така и чуждестранни филми. \r\n \r\nВенцеслав ИЛЧЕВ", "date": "2019.07.27", "title": "Кюстендил: Прожекции на късометражни филми ще се състоят в парк „Галерията”"}
{"url": "http://www.focus-news.net/news/2019/07/27/2684505/mkd-balgariya-i-ispaniya-sa-prateni-pred-evropeyskiya-sad-zaradi-mrasen-vazduh.html", "text": "През месец май 2018 г., след десетгодишни предупреждения, срещу шест държави-членки на ЕС, сред които Германия и Франция бяха предприети мерки заради неспазване на препоръките за регулиране на замърсяването на въздуха. Сега е ред на Испания и България, коментира македонското електронно издание  “МКД“ . Брюксел обяви, че двете държави „систематично са нарушавали препоръките за количеството на азотен диоксид (отпадъчен продукт при горене), с които са юридически обвързани от 2010 г. насам“, се казва в съобщение на Европейската комисия.  \r\n \r\nЕмисиите на азотен диоксид са сред главните замърсители на въздуха в ЕС, като причината за натрупването са най-вече задръстванията и дизеловите автомобили. Според Европейската агенция за околната среда, в Испания годишно около девет хиляди души умират следствие не замърсения въздух.  \r\nБългария, която вече е осъждана за неспазване на регулацията, този път е подсъдима заради високите нива на серен диоксид, който се отделя при горенето на фосилни горива. Европейската комисия предупреди Хърватия и Румъния заради същите нарушения.   \r\n  Цанко Цолов", "date": "2019.07.27", "title": "„МКД“: България и Испания са пратени пред Европейския съд заради мръсен въздух"}
{"url": "http://www.focus-news.net/news/2019/07/27/2684501/prof-iskra-baeva-kadrinka-kadrinova-i-ivan-granitski-sa-nositelite-na-nagradite-na-ns-na-bsp-za-tazi-godina.html", "text": "Лидерът на БСП Корнелия Нинова връчи на проф. Искра Баева, Къдринка Къдринова и Иван Гранитски  наградите на НС на БСП за 2019 г., съобщиха от пресцентъра на  партията . Доц. д-р Искра Баева е тазгодишният лауреат на конкурса за изследвания в областта на историята  „Димитър Благоев”. Журналистите Къдринка Къдринова и Иван Гранитски са носителите на наградата за политическа журналистика и публицистика „Георги Кирков – Майстора”.", "date": "2019.07.27", "title": "Проф. Искра Баева, Къдринка Къдринова и Иван Гранитски са носителите на наградите на НС на БСП за тази година"}
{"url": "http://www.focus-news.net/news/2019/07/27/2684503/sport-zidan-ne-e-pritesnen-sled-zagubata-ot-atletiko.html", "text": "Футбол: Мениджърът на Реал (Мадрид) Зинедин Зидан каза, че не е притеснен след като отборът загуби с резултат от 7:3 от градския съперник Атлетико в приятелски мач. „Загубата боли, но не съм притеснен“, каза бившият френски футболист, като изрази увереност, че след като започне новия сезон в Ла Лига, нещата ще бъдат различни. „Днес не успяхме да победим, но съм сигурен, че имаме отбор, който може да се конкурира с всички клубове по света“, допълни той.", "date": "2019.07.27", "title": "Спорт: Зидан не е притеснен след загубата от Атлетико"}
{"url": "http://www.focus-news.net/news/2019/07/27/2684499/donald-tramp-lipsva-osnovanie-za-vrazhda-mezhdu-rusiya-i-sasht.html", "text": "Основания за вражда с Русия в САЩ липсват, това заяви пред журналисти американският президент Доналд Тръмп, предава  ТАСС . Той осъди действията на опозиционната Демократическа партия, целящи да запазят противопоставянето между демократи и републиканци, включително и чрез обвиненията за руска намеса на в делата на САЩ. \r\n \r\n„Светът им се смее [на демократите – бел. прев.]. Но за съжаление това е изключително лошо за нашата страна. Това наранява отношенията ни с другите страни, включително Русия. Няма причина да не се разбираме с Русия. Няма причина да не се разбираме с другите държави“, заяви президентът.  \r\nТръмп подложи на критиката и бившия специален прокурор Робърт Мюлер, който бе начело на разследването отнасящо се до възможната руска намеса на американските президентски избори от 2016 г. „Гледаме това вече две години и половина. А единственото, което намериха е едно нищо. Това е срам“, допълни държавният глава.  \r\n  Цанко Цолов", "date": "2019.07.27", "title": "Доналд Тръмп: Липсва основание за вражда между Русия и САЩ"}
{"url": "http://www.focus-news.net/news/2019/07/27/2684506/dobrich-regionalna-biblioteka-dora-gabe-poluchi-darenie-audio-knigi-za-nezryashti.html", "text": "Регионална библиотека „Дора Габе“ получи дарение – аудио книги за незрящи, предаде кореспондентът на  Радио „Фокус” – Варна . Книгите са издания на Съюза на слепите в България - от златната класика до световни бестселъри. Дарението е направил Иван Тодоров, председател на сдружение ХобиСклуб в Добрич. Поводът е 75-годишният юбилей на председателя. Дарението съдържа 72 компакт диска с над 200 заглавия на произведения от български и чуждестранни автори, сред които Даниел Вълчев „Да обичаш на инат”; Людмила Филипова „Мастиленият лабиринт”; Ваня Щерева „Татко, аз и ангелът”; Ярослав Хашек „Приключенията на добрия войник Швейк през Световната война”; Филипа Грегъри „Другата Болейн”; Анри Троая „Ейглетиерови”; Джон Гришъм „Да играеш за пица”; Дейвид Балдачи „Хладнокръвният Стоун”; Захари Стоянов „Записки по българските въстания”; Христо Нанев „Прорицания – свръхфеноменът Слава Севрюкова”; Ернст Мулдашев „Матрицата на живота на земята” и много други. Библиотеката изказва благодарност на Иван Тодоров за дарителския жест. Дарението скоро ще бъде на разположението на читателите на библиотеката, любители на книги, които имат увредено зрение. \r\nЖулиета НИКОЛОВА", "date": "2019.07.27", "title": "Добрич: Регионална библиотека „Дора Габе“ получи дарение – аудио книги за незрящи"}
{"url": "http://www.focus-news.net/news/2019/07/27/2684507/prof-plamen-pavlov-istorik-lichnostta-na-tsar-simeon-veliki-e-harmonichno-sachetanie-na-intelektualets-voin-diplomat-i-vizioner.html", "text": "Личността на Цар Симеон Велики е хармонично съчетание на интелектуалец, воин, дипломат  и визионер. Това каза в  предаването „За честта и славата на България“ на Радио „Фокус“  историкът проф. Пламен Павлов. Той допълни, че тези качества са били ясни за историците още от 19 – 20в. като даде пример с френския византолог Шарл Дил, който прави сравнение между Цар Симеон Велики и Карл Велики. „Съвпаденията са много, но Шарл Дил заключва, че Симеон е по-велик от Карл Велики, защото създава цивилизация, която има европейски измерения“, допълни историкът. „Особено при неговото царуване с меценатската му подкрепа, а вероятно и с негово участие – тя формира облика на източноправославната цивилизация в нейния българо-славянски вид. Става дума за България, Сърбия, за средновековните руски земи, за днешните държави Украйна, Русия и Беларус. За съжаление не знаем какво точно е написал Симеон, така че самите съвременници казват, че той е написал много книги, че е свирил на арфа със златни струни. Това е бил отлично подготвен човек в сферата на античната философия, на богословието, на историята. Що се отнася до неговия войнски талант – достатъчно е да погледнем неговите решителни действия във войната  894 г. – 896 г., предизвикана от Византия заради преместването на тържището на българските стоки от Цариград в Солун. В нея Симеон  успешно се бие на два фронта и в крайна сметка излиза победител“, обясни проф. Павлов. Той добави, че освен блестящ стратег, Цар Симеон I Велики лично е предвождал войската си като даде пример с битката при Ахелой. Историческите извори доказват, че в тази битка на бойното поле е убит коня на цар Симеон. По време на неговото царуване България достига териториални мащаби от над 700 000 кв. км, което показва мащабите на мисленето му, както и на управленския му талант да покрива такава територия и бързо да реагира срещу всяка заплаха, обобщи историкът.  \r\nЕвелина БРАНИМИРОВА", "date": "2019.07.27", "title": "Проф. Пламен Павлов, историк: Личността на Цар Симеон Велики е хармонично съчетание на интелектуалец, воин, дипломат и визионер"}
{"url": "http://www.focus-news.net/news/2019/07/27/2684510/afp-desetki-hora-sa-arestuvani-po-vreme-na-opozitsionen-protest-v-moskva.html", "text": "Руската полицията е арестувала десетки хора, събрали се на опозиционен митинг в Москва пред сградата на кметството с искане за свободни и честни избори, предава  AFP . \r\nХиляди руснаци обещаха да излязат на улиците на столицата след като властите отказаха на опозиционни и независими кандидати да се кандидатират за общински съветници на предстоящите през септември избори. \r\nРазследващи извършиха обиск в домовете на някои от дисквалифицираните, а критикът на Кремъл Алексей Навални бе осъден на 30 дни лишаване от свобода заради организирането на протеста.  \r\nДруги водещи опозиционери също бяха арестувани в своите домове в часовете преди протеста.  \r\n \r\nСъботният протест е последния от серия митинги засягащи местните избори, които идват на фона на влошения жизнен стандарт и спад в рейтинга на президента Владимир Путин.  \r\nСпоред репортер на агенцията, който се намира на мястото на събитието, малко преди началото на протеста най-малко 50 души са били арестувани. Демонстрацията започва в 14:00 часа местно време (съвпада с българското – бел. прев.). Сред задържаните е и Дмитрий Гудков, политик и един от хората, на които им е забранено да участват в изборите.  \r\nКметът на Москва Сергей Бобянин каза, че не е издавано разрешение за провеждането на протест, като в такъв случай на него ще се гледа като на „заплаха за сигурността“, а „редът ще бъде гарантиран с оглед на действащото законодателство“.  \r\nМиналата седмица около 22 хил. души участваха на протест в Москва, най-голямата подобна демонстрация от години, след като Централата избирателна комисия отказа да регистрира десетки кандидати. Безпартийните кандидати обявиха, че трябва да преминат през безкрайни процедури за да се регистрират, докато за хора, подкрепени от Кремъл процедурата е опростена.  \r\n  Цанко Цолов", "date": "2019.07.27", "title": "AFP: Десетки хора са арестувани по време на опозиционен протест в Москва"}
{"url": "http://www.focus-news.net/news/2019/07/27/2684513/pazardzhik-prodalzhava-xxi-yat-mezhdunaroden-folkloren-festival-dorkovo-2019.html", "text": "В село Дорково продължава XXI-ят Международен фолклорен фестивал \"Дорково 2019\", съобщиха за  Радио „Фокус“ – Пазарджик  организаторите от читалището в село Дорково. Днес и утре са дните за изяви на колективите. Във фестивала участват фолклорни състави и ансамбли от 6 държави- освен от България, гости от Кипър, Италия, Молдова, Словакия и Румъния. Молдова ще се представи с ансамбъла за народни танци“ Изворъш“, съседите ни от Румъния с ансамбъла за традиционни популярни танци „Джуни Петрилени“, гостите от Италия ще участват с група „Тарантела Лукана“, Словакия с детска и младежка фолклорна група „ Корничка“ и от Северен Кипър пред жители и гости на Дорково ще се изяви танцова група „ Мор-Дер“. В програмата на фестивала участват фолклорни състави, групи и ансамбли от цялата страна – от областите Благоевград, Видин, Монтана, Добрич, Кюстендил, Пловдив, Смолян, Хасково, София , Силистра, Разград,Стара Загора, Враца, Габрово, Пазарджик и домакините от Дорково – ансамбъл „ Овчарска песен“.", "date": "2019.07.27", "title": "Пазарджик: Продължава XXI-ят Международен фолклорен фестивал ‘Дорково 2019"}
{"url": "http://www.focus-news.net/news/2019/07/27/2684512/sport-italiya-zavoyuva-zlatnite-medali-na-vodka-topka-v-kuandzhu.html", "text": "Водни спортове: Националният отбор на Италия завоюва златните медали на Световното първенство по водна топка, провеждащо се в южнокорейския град Куанджу. Във финалната среща италианците победиха с резултат от 10:5 отбора на Испания. По-рано днес се игра мачът за третото място, в който Хърватия победи с 10:7 Унгария.", "date": "2019.07.27", "title": "Спорт: Италия завоюва златните медали на водка топка в Куанджу"}
{"url": "http://www.focus-news.net/news/2019/07/27/2684514/d-r-temenuzhka-lyubenova-obsnv-blagoevgrad-izklyuchitelno-e-opasno-energiynite-napitki-da-se-sachetavat-s-alkohol.html", "text": "Изключително е опасно енергийните напитки да се съчетават с алкохол. Това каза за  Радио „Фокус“-Пирин  д-р Теменужка Любенова, председател на Общинския съвет по наркотичните вещества в Благоевград. По думите й, една енергийна напитка се равнява на 7 кафета, изпити едно след друго. „Това, което можем да кажем за последните няколко случая не само в Благоевград, но и на различни места в страната, за повишена агресивност вътре в училището, трябва много внимателно да се направи проучване дали не се дължи на употребата именно на енергийни напитки. Може ли това дете, след като е изпило почти 7 кафета да седи на едно място, да бъде концентрирано, да слуша учителката, да се интересува от преподавания учебен материал, естествено, че не може, но дразненето на децата около него, ще бъде изключително голямо, независимо от това дали околните наистина са агресивни или не, и съответно реакцията на детето, което е употребило енергийната напитка, ще бъде насилие над тези, които го дразнят“, коментира тя. Д-р Любенова посочи, че енергийните напитки могат да доведат до пристрастяване, тъй като кофеинът води до такова, както и комбинацията между кофеин и другите вещества. \r\nНатали СТЕФАНОВА", "date": "2019.07.27", "title": "Д-р Теменужка Любенова, ОбСНВ-Благоевград: Изключително е опасно енергийните напитки да се съчетават с алкохол"}
{"url": "http://www.focus-news.net/news/2019/07/27/2684500/ministar-predsedatelyat-boyko-borisov-2-miliona-poveche-v-byudzheta-shte-badat-dadeni-za-balgarski-uchilishta-v-chuzhbina.html", "text": "Благодаря за патриотизма и за усилията, които полагате. Вие сте будители. С тези думи министър-председателят Бойко Борисов се обърна към участниците в Годишната конференция на Асоциацията на българските училища в чужбина, която се провежда в град Пловдив, съобщиха от пресцентъра на  правителствената информационна служба . \r\nПремиерът акцентира върху усилията на правителството, така че да се върнат в България повече български семейства, живеещи в чужбина и подчерта огромното значение на съвместната работа с Асоциацията на българските училища в чужбина. Направили сме връзка, за да може да централизираме усилията на ниво министерства, изтъкна премиерът Борисов. По думите му обратната миграция се случва, когато се осигурят по-добри условия за живот, но и се създадат условия, така че да бъдат подготвени децата на семействата, които искат да се върнат в България. Стотици семейства се обърнаха към нас с желание да се върнат, посочи министър-председателят.  \r\nВече работим в синхрон и съм убеден, че ще постигнем повече резултати, обърна се премиерът Борисов към представителите на българските училища в чужбина. Министър-председателят добави, че в бюджета за догодина ще бъдат отделени 2 млн. лв., с които допълнително да бъдат подкрепени настоящите усилия. Премиерът Бойко Борисов отбеляза сериозната подкрепа на правителството за сферата на образованието и напомни, че са осигурени 700 милиона лева за ремонти на близо 1000 училища в страната.", "date": "2019.07.27", "title": "Министър-председателят Бойко Борисов: 2 милиона повече в бюджета ще бъдат дадени за български училища в чужбина"}
{"url": "http://www.focus-news.net/news/2019/07/27/2684508/blagoevgrad-zapochva-posledniyat-den-ot-lyatna-filmomaniya-pod-zvezdite-v-bansko.html", "text": "Започва последният ден от Лятна филмомания под звездите в Банско. Това каза за Радио „Фокус“-Пирин Натали Петрова, организатор на инициативата. Тя подчерта, че първо ще бъде прожектиран невероятният белгийски филм „Балканско колоездачно приключение“, чрез който през очите на главния герой зрителите ще погледнат и ще почувстват по друг начин мястото, на което живеем. Натали Петрова посочи, че последният филм в рамките на тазгодишното издание на фестивала е „Ама Даблам – Свещената планина“, в който главни герои са Питър Хилъри, сина на първия човек, изкачил се на Еверест, с Месмер и с другите герои, голяма част от които са гости на филмоманията. Тя отбеляза, че този филм е първият носител на наградата за сценарий на Петър Атанасов – другият човек, който е създал кинофестивала и в чиято памет се провежда Лятна филмомания. \r\n \r\nНатали СТЕФАНОВА", "date": "2019.07.27", "title": "Благоевград: Започва последният ден от Лятна филмомания под звездите в Банско"}
{"url": "http://www.focus-news.net/news/2019/07/27/2684517/dobrich-strahil-naydenov-predstavya-izlozhba-mozayka-v-darzhavniya-kulturen-institut-dvoretsa.html", "text": "Страхил Найденов представя изложба мозайка в Държавния културен институт – Културен център „Двореца“ край Балчик. Това съобщи Галя Георгиева, организатор международни фестивали, културна дейност и специални събития в Архитектурно-парковия комплекс, предаде кореспондентът на  Радио „Фокус” – Варна . Страхил Найденов работи в областта на мозайката, 3D мозайката и скулпурната мозайка. В своята работа използва естествени камъни, минерали и керамика. Член е на Съюза на българските художници, на Международната aсоциация за пластични изкуства АИАП(ЮНЕСКО) и на Групата на плевенските художници. Има участия в самостоятелни изложби в страната и в различни изложения и конкурси в чужбина – САЩ, Швейцария, Япония, Италия, Франция и Турция. Изложбата е представена в Каменна зала. \r\nЖулиета НИКОЛОВА", "date": "2019.07.27", "title": "Добрич: Страхил Найденов представя изложба мозайка в Държавния културен институт „Двореца“"}
{"url": "http://www.focus-news.net/news/2019/07/27/2684511/otets-petar-hram-sv-sv-kiril-i-metodiy-dnes-kogato-pochitame-pametta-na-svetite-sedmochislenitsi-e-pochinal-sveti-kliment-ohridski.html", "text": "Днес, когато почитаме паметта на Светите Седмочисленици, е починал свети Климент Охридски. Това каза за  Радио „Фокус“ – Бургас  отец Петър от храм „Св. св. Кирил и Методий“. „Светите Седмочисленици са нашите просветители – светите братя Кирил и Методий, Климент Охидски, Горазд, Ангеларий, Наум и Сава. На днешния ден, когато почитаме тяхната памет, е починал свети Климент Охридски, който, както знаем, е основател на Охридската книжовна школа“, отбеляза отец Петър. Той добави, че българската православна църква им отдава почит, тъй като те са просвещавали в славянската азбука, както и са защитили правото на славяните да имат свой писмен богослужебен език. „Знаем, че едни от тях са просвещавали в България, други – в Моравия, а Горазд – в рамките на днешна Албания, където тогава е имало българи“, каза още отец Петър. \r\nМария ПОПЧЕВА", "date": "2019.07.27", "title": "Отец Петър, храм „Св. св. Кирил и Методий“: Днес, когато почитаме паметта на Светите Седмочисленици, е починал свети Климент Охридски"}
{"url": "http://www.focus-news.net/news/2019/07/27/2684509/nimh-zhalt-kod-za-visoki-temperaturi-e-v-sila-za-19-oblasti-na-stranata-za-28-yuli.html", "text": "Жълт код за високи температури е в сила за 19 области на страната за 28 юли, сочи справка на сайта на  НИМХ . Предупреждението за високи температури е в сила за областите Видин, Монтана, Враца, Плевен, Ловеч, Габрово, Велико Търново, Русе, Сливен, Стара Загора, Пловдив, Пазарджик, София област и град, Перник, Кюстендил, Благоевград, Хасково и Ямбол. В тези области времето ще бъде горещо с максимални температури над 35 градуса. Възможни са здравословни проблеми за чувствителни и болни хора, възрастни и деца.", "date": "2019.07.27", "title": "НИМХ: Жълт код за високи температури е в сила за 19 области на страната за 28 юли"}
{"url": "http://www.focus-news.net/news/2019/07/27/2684515/varna-1574-narusheniya-sa-konstatirali-sluzhiteli-na-inspektsiyata-po-truda-ot-nachaloto-na-yuni-dosega.html", "text": "1574 нарушения са констатирали служители на Инспекцията по труда от началото на юни досега. Това каза в интервю за  Радио „Фокус“ – Варна  инж. Иван Иванов, директор на Дирекция „Инспекция по труда“ – Варна. По думите му, през периода са извършени 389 проверки на територията, за която отговаря Инспекцията. 179 от тях са били в сезонните туристически обекти. „Нарушенията, констатирани за този период от близо два месеца са 1574, като почти по равно се разделят между безопасност на труда и трудови правоотоношения. Има лек превес на нарушенията по трудовите правоотношения, които са 846 срещу 709 по здравословните и безопасни условия на труд. Това са свързани най-вече със заплащането и работното време“, заяви Инж. Иванов. Директорът на звеното допълни, че са установени и 40 случая на хора без трудов договор, като Инспекцията по труда е предприела съответните принудителни и административни мерки, включително и търсене на наказателна отговорност спрямо работодателите, допуснали лица без трудови договори в своите обекти. Инж. Иванов обобщи, че констатираните нарушения през 2019 г. спрямо миналата година, са със 105 повече за същия период. „Това не е голяма разлика на базата на тези общо 1574 констатирани нарушения. Това е по-малко от 7-8%. Нещо, което не е драстично и в същия порядък се движим и тази година с констатираните нарушения във сферата на туризма“, каза още той. По отношение на случаите на работници без трудов договор, инж. Иванов посочи, че подобни случаи през 2012 и 2013 г. са били между 90 и 100 на брой. „Ето към днешна дата те са само 40. Това не, че ме успокоява. Бизнеса продължава все още да генерира нарушения, но те са намалели над 50 дори 60% спрямо това, което е било в годините назад – 2012 -2013 г.“, отбеляза директорът. По думите на му, нарушенията като цифра са много, но според него те вече не са толкова сериозни по форма.", "date": "2019.07.27", "title": "Варна: 1574 нарушения са констатирали служители на Инспекцията по труда от началото на юни досега"}
{"url": "http://www.focus-news.net/news/2019/07/27/2684519/nimh-ekstremalen-indeks-za-pozharoopasnost-ima-na-mesta-v-oblastite-pleven-i-ruse-za-28-yuli.html", "text": "Екстремален индекс за пожароопасност има на места в областите Плевен и Русе за 28 юли, сочи справка на сайта на  НИМХ . Екстремалният индекс означава, че са възможни бързо разпространяващи се много силни пожари с въвличане на дървесните корони и че пожарите са трудни за овладяване. За останалите територии на областта важи оранжев индекс, който означава, че опасността от пожари е много голяма. Такава опасност има и на места в областите Монтана, Плевен, Велико Търново, Разград, Силистра, Добрич, Стара Загора, Хасково, Ямбол и Бургас. Тази степен на предупреждение означава, че има риск за възникване на пожари в местности с гори и храсти. На хората се препоръчва да бъдат внимателни сред природата, да не палят огън на открито, нито да изхвърлят незагасени цигари", "date": "2019.07.27", "title": "НИМХ: Екстремален индекс за пожароопасност има на места в областите Плевен и Русе за 28 юли"}
{"url": "http://www.focus-news.net/news/2019/07/27/2684522/futbol-arsenal-sa-tvardo-resheni-da-dogovoryat-pepe.html", "text": "Британският клуб Арсенал изглежда е твърдо решен да купи Николас Пепе от Лил. Собственикът на френския клуб Жерар Лопез разкри, че вече има договорено споразумение за Пепе с Наполи, но Арсенал са готови да предложат по-голяма сума на френския играч. Според Лопез за Пепе има интерес от три британски клуба и няколко такива от Испания. Той каза още, че Лил е дал съвет на Пепе, но от самият футболист зависи кой ще бъде следващият му отбор.", "date": "2019.07.27", "title": "Футбол: Арсенал са твърдо решени да договорят Пепе"}
{"url": "http://www.focus-news.net/news/2019/07/27/2684520/afp-poveche-ot-200-dushi-sa-arestuvani-na-protesta-v-moskva.html", "text": "Руската полиция е арестувала повече от 200 души по време на протеста пред сградата на кметството в Москва, предава  AFP , като се позовава на данни от неправителствената организация OVD, следяща митинга. \r\nСпоред неофициални данни общо 211 души са откарани в ареста. \r\nОрганизираният в събота митинг издига искането за провеждането на честни избори, като според някои опозиционери и независими политици, срещу тях се води кампания, целяща да им попречи да участват в насрочените за септември избори за общински съвет.  \r\nНяма потвърждение за броя на арестуваните от страна на властите.  \r\n  Цанко Цолов", "date": "2019.07.27", "title": "AFP: Повече от 200 души са арестувани на протеста в Москва"}
{"url": "http://www.focus-news.net/news/2019/07/27/2684521/iliyan-iliev-otsosur-varna-po-vreme-na-letniya-sezon-poveche-hora-izlizat-navan-koeto-vodi-do-po-golyama-konsumatsiya-na-plastmasovi-izdeliya.html", "text": "По време на летния сезон повече хора излизат навън, което води до по-голяма консумация на пластмасови изделия. Това съобщи в интервю за  Радио „Фокус“ – Варна  председателят на Обществения център за околна среда и устойчиво развитие (ОЦОСУР) във Варна Илиян Илиев. Подготовката за почивка на плажа е изпълнена с пластмасови чаши, сламки, прибори и бутилирана вода. По-голямото потребление на тези изделия води и до по-голямо замърсяване на природата през летните месеци, коментира Илиян Илиев. Според него трябва да се работи повече за подобряване на състоянието на българските плажове, но все повече хора започват да осъзнават своята роля в тяхното опазване. „Ами мисля, че нашето състояние е незавидно по-скоро спрямо други държави, където преди десетилетия са започнали мащабните кампании сред гражданите за ограмотяване, за информиране и за опазване на тяхното добро състояние. Докато тука при нас малко е стихийно, разчита се на личната отговорност“, посочи експертът. На въпроса дали има достатъчно информационни кампании, които да стимулират обикновените хора да работят в тази посока, Илиян Илиев заяви, че подобни инициативи трябва да се случват постоянно. „Вижте, то е като тези, които ви продават сладолед. Те знаят, че вие обичате сладолед, но не спират да го рекламират. По същия начин, за да опазим природата, ние постоянно трябва да измисляме начини и да предлагаме на хората – да им изострим вниманието към проблема“, даде пример Илиян Илиев. Специалистът даде и няколко съвета за това как можем да намалим използваните пластмасови изделия на плажа. Един от навиците, които можем да променим според него, е закупуването на вода в пластмасови бутилки. Вместо това той предложи човек да си закупи бутилка за многократна употреба или термос, които освен, че не замърсяват природата, задържат напитката студена много по-дълго време. Илиян Илиев обърна специално внимание и на пластмасовите чашки за кафе, като според него по-удачен вариант е човек да използва чаша за многократна употреба или просто да пие кафе в някое заведение.“Това, което ни трябва вече е нещата, които са за еднократна употреба – еднократните чаши, бутилки, ако искаме настина да бъдем полезни на себе си преди всичко и на околната среда, просто трябва да си дадем една равносметка какво можем през деня, в нашата консумация, да избягаме като еднократна употреба“, отбеляза експертът. Относно навика да се консумират напитки със сламка в питейните заведения през лятото, Илиян Илиев коментира, че всеки човек има правото да ги откаже. „Да, наистина изглежда по-атрактивно с две сламки и чадърче, но нито сламката, нито чадърчето се рециклират. Те отиват или на сметището, или някъде за изгаряне“, заяви още той. Част от другите полезни неща, които може да направи човек според Илиян Илиев са да опакова нещата за хапване извън дома в хартиени опаковки или да използва кутии за многократна употреба, да използва раница или чанта вместо найлонова торбичка и да дава добър пример на околните, като почисти замърсен участък от плажа или парка където се намира. \r\nБояна АТАНАСОВА", "date": "2019.07.27", "title": "Илиян Илиев, ОЦОСУР-Варна: По време на летния сезон повече хора излизат навън, което води до по-голяма консумация на пластмасови изделия"}
{"url": "http://www.focus-news.net/news/2019/07/27/2684518/the-american-conservative-vreme-e-turtsiya-da-bade-izhvarlena-ot-nato.html", "text": "Външнополитическите и военните политики трябва да се променят с обстоятелствата. По време на Студената война бе логично Вашингтон да създаде НАТО и да вкара в него Турция. Днес, доминиран от САЩ Алианс не е толкова нужен, а същото важи в дори по-голяма степен за турското членство в него, пише в коментар американското издание  The American Conservative  в материал, представен без редакторска намеса.  \r\n \r\nВкарването на Турция, която никой никога не е бъркал за либерална демокрация от западен тип, винаги е било леко намирисващо. Страната се е доказала като нестабилна през годините с честа намеса на военните в делата на управляващите. През 1974 г. Турция навлезе Кипър и стигна почти до война с Гърция – друг член на НАТО. А последващите слаби коалиции не успяха да решат проблемите на Турция.  \r\n \r\nЗа щастие конфронтацията с Русия така и недойде и след като СССР се разпадна, официални лица от Алианса работеха денонощно за съставянето на нови планове, полагащи началото на „изнвънрегионални“ операции, които да не са свързани със защитата на Европа. Турция изигра почти никаква роля в тях, макар да прати малък помощен отряд в Афганистан.  \r\n \r\nЩо се отнася до американските санкции, Анкара показа слаби съюзнически връзки (но добро геополитическо мислене) – като отказа да позволи на американски части да открият втори фронт срещу Ирак от нейна територия. Това създаде търкания с Пентагона, до тогава един от защитниците на Анкара в САЩ. Що се отнася до по-скорошно време, Турция изигра и твърде малка роля в Сирия. \r\n \r\nОще в началото на войната в Сирия, Ердоган позволи на „Ислямска държава“ да преминава свободно през турската граница. Контрабандата процъфтя. Зетят на Ердоган и министъра, отговарящ за петрола бяха обвинение в незаконно забогатяване чрез незаконна търговия. В началото на 2018 г. Анкара започна офанзива срещу сирийските кюрди, които съдействаха на САЩ в борбата срещу екстремистите. В искането си за буферна зона, Ердоган дори заплаши да посегне и на американските военни.   \r\n \r\nТурция се обърна също така срещу Израел, продължи да се боричка с Гърция и отказа да съдейства за разрешаването на кипърския въпрос. А откриването на газ във водите на кипърци доведе до последващо изостряне на отношенията, което въвлече и ЕС в конфликта. Да не говорим че Ердоган открито и без никакви доказателства обвинява САЩ в участие в провалилия се опит за преврат, извършен преди три години. Дори не повдигаме въпроса за върховенството на закона в Турция. \r\n \r\nНищо от това обаче явно не трогва американската администрация. Последният проблем, който може да предизвика влошаване на отношенията бе закупуването на руските системи С-400 от Турция. Не е изненадващо, че Тръмп обвини администрацията на Обама, но решението бе на Ердоган. Вашингтон многократно предупреждаваше, че това застрашава сигурността на американските самолети F-35, които Турция иска да закупи, тъй като руските техници могат да открият в тях слаби места, ако Анкара наистина закупи такива. Но това остана нечуто от Ердоган.  \r\n \r\nСлед като Турция все пак завърши покупката, сега тя най-вероятно ще бъде санкционирана с изтеглянето си от програмата за F-35, както и финансово по закона за противодействие на американските противници.  \r\nНо всъщност по-добре ще бъде направо да се прекрати турското членство в НАТО. А може да се обмисли и изтегляне на американското оборудване от Инчърлък. Това ще е доста закъснял хора за Алианса, който до този момент демонстрира невиждан интерес към разширяване.  \r\n \r\nЕдинствената сериозна заплаха за сигурността на Европа в момента е Русия. И все пак Турция не може да получава доверието на натовски съюзник в един бъдещ конфликт. Външната политика на Анкара в момента се различава коренно от тази на западните държави, а нейното сътрудничество с Русия ще й попречи да се противопостави на Москва ако НАТО направи това. Според някои сенатори, Турция все още е твърде важна, но ако нейното членство бъде суспендирано, това само ще приложи на практика съществуващото състояние на нещата.  \r\n \r\nЕстествено Ердоган няма да бъде начело вечно. САЩ трябва да запомнят, че Турция е повече от един човек и да се концентрират към бъдещето. Но все пак не трябва и да се търси одобрението на двулични съюзници, чието значение е намаляло. Само 18% от турците гледат на САЩ благосклонно, а 72 смятат, че Вашингтон е заплаха за тях.  \r\nАнкара де факто е избрала да не бъде в НАТО. САЩ и останалите членове трябва да ратифицират това решение и работят в Турция за създаването на ново сътрудничество, която интересите им отново съвпаднат. Новите обстоятелства изискват нови политики.   \r\n  Цанко Цолов", "date": "2019.07.27", "title": "The American Conservative: Време е Турция да бъде изхвърлена от НАТО"}
{"url": "http://www.focus-news.net/news/2019/07/27/2684525/tass-okolo-300-hilyadi-dushi-uchastvat-v-religiozna-protsesiya-na-upts-mp-v-kiev.html", "text": "Около 300 хиляди вярващи участват в процесията в Киев по случай 1031-та годишнина от кръщението на Русия. Това съобщи в събота информационният и образователен отдел на Украинската православна църква-Московски патриархат (УПЦ-МП), цитирани от  TACC . \r\nСлед тържествена молитва за мир на Владимирския хълм, който се проведе от ръководителя на УПЦ-МП, митрополит Киевски и цяла Украйна, Онуфрий, хиляди вярващи и духовници от цяла Украйна тръгнаха в Киевско-Печорската  лавра. \r\nСвещениците носят мощите на 19 светии и пет чудотворни икони на Дева Мария, които бяха донесени в Киев специално за този ден. Светилищата ще бъдат разположени в църквата Св. Антоний и Теодосий Печорски в Киевско-Печорската лавра и са на разположение за поклонение през цялата нощ. \r\nЗа първи път от много години никой не пречи на вярващите да идват от цяла Украйна за участие в шествието. \r\nЗаради тържествените събития в столицата движението е ограничено, по-специално, улиците са блокирани по маршрута на религиозното шествие. Направени са и временни промени в маршрутите на наземния пътнически транспорт. В централната част на града са подсилени полицейските патрули. Има няколко дежурни линейки. В Киевско-Печорската лавра, в края на шествието, ще се проведе празнична божествена литургия. Вечерта на площада в близост до катедралата \"Успение Богородично\" ще започне нощно бдение. \r\nНовата църковна структура, Православната църква на Украйна (ПЦУ) също обяви намерението си да провежда своята процесия. Нейните вярващи ще се съберат за отбелязването на кръщението на Русия в неделя, 28 юли. Процесията ще бъде ръководена от предстоятеля на ПЦУ, митрополит Епифаний. \r\n \r\n  Юлиян Марков", "date": "2019.07.27", "title": "ТАСС: Около 300 хиляди души участват в религиозна процесия на УПЦ-МП в Киев"}
{"url": "http://www.focus-news.net/news/2019/07/27/2684523/pazardzhik-postanovkata-san-v-lyatna-nosht-shte-bade-predstavena-v-selo-patalenitsa-pod-otkrito-nebe.html", "text": "Днес отново ще бъде представена постановката „Сън в лятна нощ“, съобщи за  Радио „Фокус“ – Пазарджик  Инна Церовска, директор на Младежки дом-Пазарджик. „Тя е част от празненствата по случай 20 години Шекспирова театрална школа „Петровден“ в село Паталеница.Спектакълът под открито небе започва в 21 часа. Режисьор е Тери Фендър (Директор на Академията по театрално и филмово изукство, Falmouth University, Великобритания). Гласът и пеенето т са поверени на Даниèл Мониè (Ръководител на катедра Театър и Танц, Falmouth University), музикалната среда на Йосиф Герджиков, а костюмите и сценографията отново на Теодора Лазарова“, уточни Церовска. \r\n \r\nВаня НИКОЛОВА", "date": "2019.07.27", "title": "Пазарджик: Постановката „Сън в лятна нощ“ ще бъде представена в село Паталеница под открито небе"}
{"url": "http://www.focus-news.net/news/2019/07/27/2684516/pod-mototo-edinni-za-balgariya-premina-traditsionniyat-sabor-na-levitsata-na-vrah-buzludzha-obzor.html", "text": "Под мотото \"Бузлуджа 2019 г. - Единни за България\" премина традиционният събор на левицата на връх Бузлуджа. Така бяха отбелязани 128 години от организираното социалистическо движение. Празникът на партията бе отбелязан с богата програма, която започна още в петък. Националният събор на левицата бе кулминацията на събитията. На историческата поляна се събраха хиляди социалисти и симпатизанти на БСП от цялата страна. По данни на организаторите на поляната бяха около 40 хил. души. Те носеха знамена на партията, тениски и шапки с нейното лого, както и българския трибагреник. В началото на официалната част на историческата поляна прозвучаха химнът на България,  на Европейския съюз и на Социалистическия интернационал. На сцената бяха поканени лидерът на БСП Корнелия Нинова, ръководството на партията, депутати от ПГ на \"БСП за България\", коалиционни партньори на БСП, настоящи кметове от левицата. Всички те бяха посрещнати с възгласи: \"БСП\". В своето слово  лидерът на БСП Корнелия Нинова  заяви, че партията не се продава, не се предава, а продължава с вярата на хиляди социалисти. Нинова обърна внимание, че ГЕРБ се отказват от ключовите си кметове. Тя попита какво е това освен признание за провал. Лидерът на БСП подчерта, че партията ще държи на своите успешни кметове и отново ще ги издигне. \"Но ще имаме и много млади и нови кандидати, подкрепете ги, нека всички работим за тях, за да има приемственост и обновление\", каза още Нинова. Лидерът на партията изтъкна, че БСП е първата политическа сила със своя платформа за местния вот. \r\n\"Скъпи социалисти, симпатизанти, коалиционни партньори, гости, скъпи българи, историческият връх Бузлуджа ни събра отново, събра ни уважението към Димитър Благоев и съратниците му, към нашите предци, които преди 128 години проведоха тук Бузлуджанския конгрес и сложиха начало на борбата за справедливост. Тук сме да се поклоним пред героите на България - Хаджи Димитър и неговите четници, които проляха кръвта си на тази промяна за свободата на България. Днес ни събират тези две думи - тези две ценности: справедливост и свобода, защото и днес мнозина не се чувстват свободни българи и за мнозина няма справедливост, но за разлика оттогава днес българи отнеха свободата на други българи и справедливостта за други българи. Днес едноличната, авторитарна власт, пълзящата диктатура управлява чрез страх и апатия. Борисов управлява не защото може и не защото народът го иска, а заради страха, в който държи народа. Заради апатията, която предизвиква с политиката, която води. Държава не може да се управлява със страх, нация не може да се развива с апатия. Държава се управлява с ум, нация се развива с труда и силите на всеки българин и това е задачата пред нас\", подчерта Нинова. Тя посочи, че днес политическият опонент е ГЕРБ. \"Нашият враг е страхът и нашата задача е да отидем до всеки, беден, слаб, онеправдан и унижен, да му подаден ръка, да му дадем вяра, да му кажем, че съдбата ни зависи от всеки от нас. Да му кажем: \"Народе, изправете се и те ще паднат\", каза Нинова. Слово към хилядите социалити на историческата поляна отправи и  народният представител от ПГ на \"БСП  за България\" Георги Гьоков . Той изрази убедеността си, че на 130-ата годишнина от създаването на партията премиерът на България ще се казва Корнелия Нинова.  \"Победа, другари, победа на тези избори. Честит празник социалисти, честит празник комунисти, честит празник леви хора. Да живее България и победа\", каза още Гьоков.  \r\n\"Тази шайка, която води държавата трябва да бъде свалена. Трябва да я свалим. Предстои ни битката за местните избори. Сигурен съм, че ще се явим с наши достойни кандидати, но надеждата на всички българи е свързана с нашата партия и с нашите кандидати за кметове и общински съветници. Трябва да се борим с тази шайка и да започнем битката за спасяване на България\", заяви депутатът Гьоков.  \r\nСлед официалните слова бяха наградени проф. Искра Баева, Къдринка Къдринова и Иван Гранитски наградите на Националния съвет на БСП за 2019 г., съобщиха от пресцентъра на партията. Доц. д-р Искра Баева е тазгодишният лауреат на конкурса за изследвания в областта на историята „Димитър Благоев”, а журналистите Къдринка Къдринова и Иван Гранитски са носителите на наградата за политическа журналистика и публицистика „Георги Кирков – Майстора”.  \r\nДеница КИТАНОВА", "date": "2019.07.27", "title": "Под мотото \"Единни за България\" премина традиционният събор на левицата на връх Бузлуджа (ОБЗОР)"}
{"url": "http://www.focus-news.net/news/2019/07/27/2684524/ministerstvoto-na-kulturata-otlaga-sabaryaneto-na-na-bivshiya-tyutyunev-sklad-v-plovdiv.html", "text": "Събарянето на бившия тютюнев склад на бул. \"Христо Ботев“ и ул. \"Авксентий Велешки“ в Пловдив се отлага до изясняване на обстоятелствата за неговото премахване и спазването на процедурите по Закона за устройство на територията и Закона за културното наследство. Това съобщиха от пресцентъра на  Министерството .  \r\nГлавна дирекция „Инспекторат за опазване на културното наследство“ към Министерството на културата се самосезира в края на миналата седмица по повод изявления на представители на местната власт и медийни публикации, в които се посочва, че сградата ще бъде съборена изцяло.  \r\nСпоред протоколи и съгласувателни документи в Министерството на културата, комисия, създадена по чл. 73 от ЗКН, свикана със заповед на кмета на Община Пловдив, през декември м. г. е издала предписание за запазване на част от фасадата на сградата с архитектурните елементи и инструкции за демонтаж и укрепване.  \r\nПри проверка на място експертите на Министерството на културата са открили проблем в документацията и са сезирали за това РДНСК и Община Пловдив. Предстои изготвянето и представянето на определена документация с оглед запазване напълно и частично на автентични елементи от сградата, която представлява значим период от историята на града и представител на тютюневата индустрия.  \r\n„Позицията на Министерството на културата е изразена от нашите експерти преди година в комисия по чл. 73 от Закона за културното наследство“, каза министърът на културата Боил Банов, който рано тази сутрин пристигна в Пловдив на мястото на сградата, обявена за разрушаване. Без да се покаже проект, който ще съхрани максимално тази сграда – няма да се събаря, каза министър Боил Банов пред журналисти. Спирам събарянето емоционално, ако трябва ще го спрем и физически, допълни той. Аз съм този, който в момента е длъжен да опазва културното наследство и го правя със сърце и съвест. Събарянето в този момент е незаконосъобразно, коментира министърът на културата.  \r\nМинистър Боил Банов обясни, че сградата - Тютюневият склад на Сточна гара в Пловдив - не е недвижима културна ценност, но в същото време е част от групова културна ценност в историческата зона на града \"Филипопол - Тримонциум - Пловдив\" и е важна за структурирането на ансамбъла.  \r\n\"Тази сграда е важна за града, за нас и за нашите деца. За да бъде разрушена, трябва първо да бъде направен проект, който да покаже идентичността на сградата и да бъде запазено в оригинал това, което е строено за времето. Никой, който е тръгнал да възстановява сгради и е представил проект за това – не сме го спрели. Напротив – помагаме\", коментира той.", "date": "2019.07.27", "title": "Министерството на културата отлага събарянето на на бившия тютюнев склад в Пловдив"}
{"url": "http://www.focus-news.net/news/2019/07/27/2684530/georgi-dimitrov-hudozhnik-geometrichnata-abstraktsiya-e-spetsifichen-stil-v-izobrazitelnoto-izkustvo-koyto-nyama-traditsiya-v-balgariya.html", "text": "Геометричната абстракция е специфичен стил в изобразителното изкуство, който няма традиция в България. Това каза за  Радио „Фокус“ – Бургас  художникът и куратор на изложбата „Ортогонал 18: Експорт 4“, която гостува в града до средата на месец август. По думите му този вид изкуство е част от модернизма, който поради някои политически и исторически причини, не е успял да покълне в България. „Като организатор на изложбата и като човек, който се занимава с този вид изкуство, имам за цел да създам едно по-голямо разбиране в българското общество за тази естетика, за която все още може да се каже, че не е разпознаваема. Изложбата включва девет български автори, които са отдали значима част от живота си на тази естетика“, отбеляза Димитров. Той добави, че в момента се сформират групите на детска работилница, която да запознае бургаските деца с геометричната абстракция. „Има около тридесетина и повече деца, които ще сформирам в групи по възраст. Това е най-важният елемент на цялата изложба, защото вярвам, че с нея не бих могъл да променя възгледите и възприятията на вече по-отрасналите от нас, но бих искал да вложа усилията си това изкуство да се превърне в разпознаваемо за поколенията, които предстоят. Смятам, че това спомага процесите за формиране на едно по-осъзнато гражданско общество в България. Смятам, че децата ще възприемат изложбата по най-правилния начин, тъй като те са необременени и много лесно общуват с тези композиции“, допълни още Димитров. По думите му в чужбина този вид изкуство се нарича конструктивно или конкретно. Според него то дава възможност на зрителя сам да интерпретира изображението, а това му позволява да мисли, да се изразява и впоследствие да действа свободно. \r\nМария ПОПЧЕВА", "date": "2019.07.27", "title": "Георги Димитров, художник: Геометричната абстракция е специфичен стил в изобразителното изкуство, който няма традиция в България"}
{"url": "http://www.focus-news.net/news/2019/07/27/2684529/partiya-edinstvena-makedoniya-sreshtite-s-filip-riykar-sa-tazhen-den-izvarsheno-e-predatelstvo.html", "text": "Срещите на Зоран Заев и Християн Мицковски с Филип Рийкър са тъжен ден за Македония, предателство за суверенитета на държавата след признанието на лидерите на СДСМ и ВМРО-ДПМНЕ, че Рийкър взема решенията за Македония, се казва в изявлението на проруската партия Единствена Македония, цитирана от македонското електронно издание  „Скопие1“ . \r\n  \r\n Агенция „Фокус“ представа партийната позиция без редакторска намеса. \r\n \r\nМарионетното правителство на Зоран Заев вече не се крие, че е поставено и купено от чуждестранен властови център, който работи за изтриване на всичко, което е македонско. \r\nНо сега, потвърждението и за Християн Мицковски, който преди срещата с Рийкър на пресконференция каза: „След няколко часа ще имам възможността да кажа на Рийкър, кой играе политически игри и ще му ги опиша подробно. И Рийкър, като опитен дипломат, като изслуша двете страни, се надявам да вземе правилното решение ”, с което Мицковски несъзнателно признава, че Рййкър взема решения за Македония. \r\nЕдинствена Македония пита Заев и Мицковски, чуват ли се какво говорят. Заев е министър-председател, а Мицковски иска да става премиер. Знаете, или трябва да знаете, че премиерите са държавната власт, която взема решения за Македония, а не дипломати като Рийкър. \r\nЕдинствена Македония не дава празни обещания. Няма да се предадем, защото новата народна власт, която идва ще сложи край на марионетките в Македония. Както казахме на американския министър на отбраната Джеймс Матис, че ще ги спечелим на референдума, когато той дойде в Скопие, за да помогне на Заев за референдума заради предполагаемата руска намеса, така че окото ни няма да трепне, за да кажем на дипломати като Рийкър, да не доближават държавните институции и могат да ги обикалят само в радиус от поне 500 метра, се казва в изявлението на Единствена Македония. \r\n \r\n  Юлиян Марков", "date": "2019.07.27", "title": "Партия Единствена Македония: Срещите с Филип Рийкър са тъжен ден, извършено е предателство"}
{"url": "http://www.focus-news.net/news/2019/07/27/2684531/sport-uulvarhemtan-privleche-pod-naem-zashtitnik-ot-real-madrid.html", "text": "Футбол: Английският Уувърхемптън привлече под наем  испанския младежки национал и защитник на Реал Мадрид Хесус Вайехо. Така младият защитник ще може да влиза по-често в игра. През миналия сезон той изигра едва 5 мача за „белия балет“ в първенството, в които отбеляза и един гол. През това лято бранителят беше част и от испанския национален отбор до 21-годишна възраст, който стана европейски шампион след победа с 2:0 на финала срещу Италия.", "date": "2019.07.27", "title": "Спорт: Уулвърхемтън привлече под наем защитник от Реал Мадрид"}
{"url": "http://www.focus-news.net/news/2019/07/27/2684528/nikolay-berievski-bsp-tezi-izbori-sa-za-mladite-za-da-ostanem-v-balgariya-i-za-da-promenim-svoite-obshtini.html", "text": "„Миналата година, както повечето от вас помнят, нашите мероприятия на Бузлуджа се проведоха под надслов „Мисия оставам”. Тази година дискусията ни е на тема „Оставам в България! Променям своята община”. И докато тогава, заедно с нашите другари от балканските държави, обсъждахме проблемите, с които се сблъсква всеки един от нас, днес смело можем да заявим, че предлагаме решения”. Това каза председателят на МО в БСП Николай Бериевски по време на дискусията  „Оставам в България! Променям своята община” на Бузлуджа, съобщиха от пресцентъра на  БСП . Той коментира, че решенията са заложени в приетата платформа на левицата за предстоящите местни избори. „Решения като: стимулиране от общинския бюджет с еднократна помощ на здравно и социално осигурени родители при раждане на второ и трето дете и на майките студентки; безплатни детски кухни и кухни за социално слаби във всяка община; подкрепа и стимулиране на талантливи ученици чрез отпускане на стипендии и годишни награди”, уточни Бериевски \r\n„Виждам тези избори като „нашите избори”. И под „нашите” имам предвид на младите. Горд съм от факта, че на преминалите досега събрания има изключително висок брой номинирани млади хора както за общински съветници, така и за кметове”, каза още Бериевски. Той заяви, че това говори, че БСП се променя и подмладява. Бериевски коментира още, че на много места младите социалисти ще са хората, които ще водят битките с опонентите на БСП. „Вярвам, че всеки един от нас ще даде всичко от себе си и искам да знаете, че в мое лице, както и на ръководството на партията, вие имате съюзници”, заключи Николай Бериевски.", "date": "2019.07.27", "title": "Николай Бериевски, БСП: Тези избори са за младите, за да останем в България и за да променим своите общини"}
{"url": "http://www.focus-news.net/news/2019/07/27/2684527/polk-misho-yordanov-voenen-istorik-rezervat-ot-tezhkata-konnitsa-na-tsar-simeon-i-veliki-e-reshavashta-za-pobedata-pri-aheloy.html", "text": "Резервът от тежката конница се оказват решаващи за победата на българите в битката при р. Ахелой. Това каза за предаването  „За честта и славата на България“ на Радио „Фокус“  полк. Мишо Йорданов. По думите му официалната българска историография е приела, че съотношението между силите на България и Византия е почти равно – около 62 000 на 60 000 в полза на византийците. На бойното поле присъстват Доместик на Схолите Лъв Фока, ромейския император Роман ромейски императория Аргир, Варда Фока, който е брат на главнокомандващия, и накрая магистър Мелиас, командващ тагмата на арменците  - елитна войскова част, която по-късно е използвана за лична охрана на императорите. Всичко това показва, че на бойното поле има значителни византийски сили, каза още военния историк. „Когато излизат двете армии на бойното поле се забелязва, че българите нямат резерв. За да уплътни бойния си ред и да компенсира численото си превъзходство на византийците, Цар Симеон Велики се предположило, че може да уплътнява бойния си ред с резервите. Считайки, че това са всички сили на българите, Лъв Фока изпуска от вид близките височини, зад които Симеон пък скрива своя резерв – тежката конница, едно от страховитите военни формирования на българската армия през Средновековието. Тази, конница, която решава битката при Константинопол, когато Тервел води войските си срещу арабите 200 г. по - рано. Така този скрит резерв ще окаже решаващо влияние в хода на битката. Полк. Мишо Йорданов обясни, че българите започват да се огъват защото натискът е невероятен. Организираното отстъпване на българите кара Лъв Фока да заповяда на арменците да атакуват и да усилят натиска, каза още историкът, но уточни, че това води до увличането им от успеха, разстройвайки бойния ред на византийците. Това е звездният миг на Симеон, който наблюдава битката от височина в близост до днешното с. Каблешково и виждайки, че и резервът на Лъв Фока вече е в боя, повежда резервата на тежката конница в левия фланг на византийската армия, която все още се задържа от дясното крило на българите. Това води до обрат в театъра на бойните действия и обръща в бяг византийската войска. Ромеите се опитват да избягат към дн. Несебър, като преминат р. Ахелой, една част от тях са пронизани от копия, други посечени, някой са удавят от тежестта на собствените си тела. Лъв Фока успява да избяга и да организира отбраната на Константинопол. \r\nЕвелина БРАНИМИРОВА", "date": "2019.07.27", "title": "Полк. Мишо Йорданов, военен историк: Резервът от тежката конница на Цар Симеон I Велики е решаваща за победата при Ахелой"}
{"url": "http://www.focus-news.net/news/2019/07/27/2684532/premierat-boyko-borisov-inspektira-rabotata-po-rekonstruktsiyata-na-ploshtad-tsentralen-i-sotsializatsiyata-na-zapadnite-propilei-na-rimskiya-forum-na-filipopol.html", "text": "С кмета на Пловдив Иван Тотев инспектирахме работата по реконструкцията на площад „Централен“ и социализацията на западните пропилеи на Римския форум на Филипопол. Това написа премиерът Бойко Борисов във  \"Фейсбук\" . \"Проектът само на площада е 7 млн. лв. и финансирането е съвместно от държавата и общината. Общо целият проект е 15 млн. лв. и включва пълна рехабилитация, която е първата от 40 години насам на подземна улица. Очаква се целият проект да бъде финализиран в началото на месец септември\", пише още премиерът.", "date": "2019.07.27", "title": "Премиерът Бойко Борисов инспектира  работата по реконструкцията на площад „Централен“ и социализацията на западните пропилеи на Римския форум на Филипопол"}
{"url": "http://www.focus-news.net/news/2019/07/27/2684534/tass-poveche-ot-3-500-dushi-uchastvat-v-nerazreshen-protest-v-moskva.html", "text": "Повече от 3 500  хиляди участват в неразрешен протест в центъра на Москва. Това съобщи пресслужбата  на столичното главно управление на МВР на Руската федерация, цитирана от  ТАСС . \r\n\"Около 3500 души участват в неразрешено мероприятие в центъра на Москва, от които около 700 журналисти и блогъри информираха по-рано за своето участие в отразяването на събитието\", съобщиха от полицията. \r\nПо-рано полицията съобщи за арестуването на 295 участници за нарушения на обществения ред. \r\nВластите предупредиха участниците в неразрешения митинг на 27 юли за отговорността и недопустимостта на нарушаване на закона. Кметът на Москва Сергей Собянин заяви, че се подготвят сериозни провокации, които представляват заплаха за сигурността, живота и здравето на хората. Столичната полиция в Москва също призова гражданите да се въздържат от участие в протеста и обеща да предприеме всички необходими мерки за гарантиране на безопасността на гражданите, недопускане и прекратяване на нарушенията на обществения ред. \r\nПрокуратурата на Москва провежда административно разследване на 15 нерегистрирани кандидати за Московската градска дума, които организират незаконни действия на 14 и 27 юли. Те пренебрегнаха първото предупреждение на прокуратурата. Прокуратурата им отправи  повторно предупреждение за недопустимост на нарушението на закона и за отговорността им в случай на нарушение.  \r\n \r\n  Юлиян Марков", "date": "2019.07.27", "title": "ТАСС: Повече от 3 500 души участват в неразрешен протест в Москва"}
{"url": "http://www.focus-news.net/news/2019/07/27/2684536/burgas-dvama-mazhe-sa-otkradnali-blizo-300-gr-zlatni-nakiti-pri-obir-na-zalozhna-kashta.html", "text": "Двама мъже са откраднали близо 300 гр. златни накити при обир на заложна къща. Това съобщиха от  ОДМВР - Бургас . Инцидентът е станал на 27 юли около 14:30 часа на ул. „Въстаническа” в к-с „Меден Рудник”. Двамата маскирани мъже са привели в безпомощно състояние 30-годишна служителка в заложната къща. По думите на жената двамата влезли в обекта минути по-рано и поискали да разгледат пръстен от витрината. Докато момичето ги обслужвало, единия от непознатите минал зад гърба й и с помощта на съучастника си, я привел в безпомощно състояние, след което взели част от изложените златни накити и напуснали пеша заложната къща. Своевременно са предприети полицейски действия по установяване на местонахождението на мъжете. Ситуирани са КПП на входно-изходните артерии, както в Бургас, така и в околните населени места. Изземват се записи от камери, разположени в близост до мястото на инцидента. Установяват се и очевидци. Служителката в заложната къща също е разпитана. Работата по случая продължава.", "date": "2019.07.27", "title": "Бургас: Двама мъже са откраднали близо 300 гр. златни накити при обир на заложна къща"}
{"url": "http://www.focus-news.net/news/2019/07/27/2684555/shumen-ravnishteto-na-bezrabotitsa-v-oblastta-prez-yuni-e-84.html", "text": "От началото на годината броят на регистрираните в бюрата по труда от област Шумен безработни е намалял с 2976 и в края на първото полугодие на 2019 г. те са 6398 души. Това съобщиха от  Регионалната служба по заетостта- Варна . Равнището на безработица в областта е 8,4%, с 0,4 процентни пункта по-ниско спрямо предходния месец.За едно свободно работно място, обявено в региона са се конкурирали средно по 5 безработни. През първото шестмесечие на работа в област Шумен са постъпили 3597 безработни. Само през месец юни  в трудова заетост са устроени 631 безработни. В бюрата по труда от областта са заявени 471 работни места. На първичния пазар са обявени 319 . Най-много от заявените през месеца работни места са от сферата на преработващата промишленост- 108. Следват държавно управление – 75, хотелиерство- 36 и търговия -24. По програми и мерки за заетост са обявени 19 работни места, а по схеми на Оперативна програма „Развитие на човешките ресурси” са обявени 133 работни места. В град Шумен броят на регистрираните безработни през месеца е 1273, с 88 по-малко спрямо предходния месец. Равнището на безработица в града през юни е 2,8%. При сравнение със същия месец предходната година се отчита спад с 0,1 процентни пункта на равнището на безработица и намаление с 44 лица на регистрираните безработни.", "date": "2019.07.27", "title": "Шумен: Равнището на безработица в областта през юни е 8,4%"}
{"url": "http://www.focus-news.net/news/2019/07/27/2684554/tass-v-demonstratsiite-v-honkong-v-sabota-sa-vzeli-uchastie-288-hilyadi-dushi.html", "text": "Масова демонстрация в предградието на Хонконг Юен Лонг събра 288 хиляди души, според организаторите на неразрешения протест, цитирани от  TACC . \r\nПо-рано полицията използва сълзотворен газ, за да разпръсне демонстрантите. Някои радикални участници хвърляха тухли и други предмети в полицията. Според съобщения, няколко души са били ранени в сблъсъците. За задържани все още не се споменава. \r\nПричината за провеждането на демонстрацията в този район е масов побой на продемократичните активисти от голяма група от неизвестни лица. Сто въоръжени с палки и облечени в бели тениски неизвестни лица на метростанция Юен Лонг нападнаха демонстрантите, облечени в черно, които се връщаха от митинг от центъра на града. Полицията пристигна на мястото след 35 минути, когато нападателите вече са избягали. В резултат на сблъсъците са ранени 45 души. \r\nПротестиращите осъдиха инцидента и критикуваха полицията за бездействието . Освен това те все още изискват пълното и неотменимо оттегляне на закона за екстрадиция. \r\n \r\n  Юлиян Марков", "date": "2019.07.27", "title": "ТАСС: В демонстрациите в Хонконг в събота са взели участие 288 хиляди души"}
{"url": "http://www.focus-news.net/news/2019/07/27/2684553/kyustendil-turisti-ot-severna-makedoniya-i-kitay-sa-nay-mnogobroynite-v-oblastta.html", "text": "Туристи от Северна Македония и Китай са най-многобройните в област Кюстендил. Това съобщиха за  Радио „Фокус” – Кюстендил  от отдел „Статистически изследвания” към Териториално бюро – Югозапад. Данните сочат, че през месец май 2019 година българските и чуждите граждани, нощували в местата за настаняване през са реализирали средно по 1.7 нощувки. През този месец от всички пренощували лица 75.5% са предпочели да отседнат в хотели в областта. Най-много чужденци посетили област Кюстендил са граждани на Северна Македония – 14.5%, Китай – 11.2%, Израел – 9.0%, Италия – 6.3%, Германия – 6.1%, Гърция – 5.5%, Франция – 4.6%, и Нидерландия – 3.9%. Общата заетост на леглата в местата за настаняване в област Кюстендил е 15.5%, като спрямо същия период на миналата година се увеличава с 2.3 процентни пункта. В хотелите общата заетост на леглата е 18.5%, а в другите места за краткосрочно настаняване – 10.6%. Приходите от нощувки в област Кюстендил през посочения месец достигат 448.7 хил. лв., или с 8.1% повече в сравнение със същия период на миналата година. Регистрирано е увеличение на приходите от български граждани – с 11.9%, докато приходите от чужди граждани намаляват с 2.8%. В хотелите са постъпили 81.6% от общите приходи на областта през посочения месец. \r\nВенцеслав ИЛЧЕВ", "date": "2019.07.27", "title": "Кюстендил: Туристи от Северна Македония и Китай са най-многобройните в областта"}
{"url": "http://www.focus-news.net/news/2019/07/27/2684535/premierat-boyko-borisov-na-bsp-ne-im-otiva-da-govoryat-za-vastaniya-pri-ikonomicheskiya-rastezh-i-podemat-koyto-ima-darzhavata.html", "text": "На БСП не им отива да говорят за въстания при икономическия растеж и подемът, който има държавата. Това каза премиерът Бойко Борисов пред журналисти в Пловдив във връзка с думите на лидера на БСП Корнелия Нинова на събора на Бузлуджа, че народът трябва да се изправи, за да падне ГЕРБ, предаде репортер на  Агенция \"Фокус\" . Министър-председателят обърна внимание, че будителите на народа в лицето на учителите и директорите, присъствали на срещата на Асоциацията на българските училища в чужбина, в която се включи по-рано и той, са били благодарни за направеното от правителството. \"Учителите, директорите от чужбина колко време чакаха за снимки и колко хора благодариха за направеното от правителството. Като отговор й пуснете това, защото от техните въстания и тази археология е била под земята\", каза премиерът във връзка с социализацията на западните пропилеи на Римския форум на Филипопол, чийто напредък той инспектира заедно с кмета на Пловдив Иван Тотев. \"При този икономически растеж, при този подем, който има държавата да говориш такива неща - не им отива\", посочи премиерът. Борисов пожела на социалистите в тази жега да се приберат живи и здрави от националния събор на левицата на връх Бузлуджа. Министър-председателят отбеляза, че там има доста възрастни хора. \"Внимателно да карат, защото са натоварени магистралите. Българите се движат непрекъснато. Това мога да им кажа. Виждате градът какъв е бил, какъв става\", каза Бойко Борисов за Пловдив. Премиерът заяви, че се знае какви са БСП и как са управлявали. \"Опозицията нека си говори\", коментира още той.", "date": "2019.07.27", "title": "Премиерът Бойко Борисов: На БСП не им отива да говорят за въстания при икономическия растеж и подемът, който има държавата"}
{"url": "http://www.focus-news.net/news/2019/07/27/2684556/sport-kolumbiets-povede-v-tur-dyo-frans.html", "text": "Колоездене: Колумбиецът Еган Бернал поведе в генералното класиране след предпоследния етап на 106-тото издание на най-известното колоездачно състезание в света. 22-годишният Бернал завърши на четвърто място предпоследния етап от Албървил до Вал Торенс. В утрешния равнинен етап от Рамбуйе до Париж рядко се случват изненади и това означава,че Бернал е на път да спечели Тура. Днешният етап в Алпите бе съкратен заради лошото време и бе спечелен от италианеца Винченци Нибали.", "date": "2019.07.27", "title": "Спорт: Колумбиец поведе в Тур дьо Франс"}
{"url": "http://www.focus-news.net/news/2019/07/27/2684533/", "text": "Археологията е разкрила  значителна част от  Велики Преслав, но блясъкът  на Симеонова и Петрова България е замъглен от историческите събития и унищожения през вековете. Това каза в предаването  „За честа и славата“ по Радио „Фокус“  археологът проф. Николай Овчаров. Той обясни, че от голямата базилика е останала малка част и е трябвало да се извършат рекунструкции. „Трябваше да се направи нещо, с което да бъде показан блясъка на центъра на Симеоновата столица от Х в. Между другото, тук става дума и за съседната друга голяма базилика, която колегите, водени от проф. Маргарита Ваклинова, разкриха малко по-късно – 46 метровата владетелска базилика. Тоест две грандиозни базилики по 42 и 46 метра, които са придавали обликът на центъра заедно с дворците от това време“, каза още археологът.  Проф. Николай Овчаров изрази съжаление, че от строежите е останало много малко.  „През 16 ти и 17 ти век бившите столици на Бълагария Плиска и Велики Преслав са били разрушени заради добив на полезни изкопаеми“, разказа Овчаров. По негови думи проектът „Векът на цар Симеон оживява“ е постигнал донякъде своите цели - да покаже сгради във Велики Преслав, каквито не е имало на други места в Европа.", "date": "2019.07.27", "title": "Проф. Николай Овчаров, археолог: Археологията е разкрила значителна част от Велики Преслав, но блясъкът  на Симеонова и Петрова България е унищожен през вековете"}
{"url": "http://www.focus-news.net/news/2019/07/27/2684558/afp-vazmozhni-sa-preki-pregovori-mezhdu-afganistanskite-vlasti-i-talibanite.html", "text": "Преки преговори между афганистанското правителство и талибаните биха могли да започнат в Норвегия в рамките на следващите две седмици, съобщиха официални лица и източници в събота, което би могло да се превърне в решаваща стъпка в усилията за прекратяване на войната, предава  AFP . \r\nТалибаните засега отказват да разговарят с правителството на президента Ашраф Гани, което те считат за незаконно, с изключение на неотдавнашна среща на високо равнище, на която служителите на Гани присъстваха в \"лично качество\". \r\n\"Ние се подготвяме за преки преговори\", заяви Абдул Салам Рахими, държавен министър по въпросите на мира, като отбеляза, че правителството ще бъде представено от десетчленна делегация. \r\n\"Работим с всички страни и се надяваме, че през следващите две седмици първата среща ще се проведе в европейска страна.\" \r\nТой не уточни къде може да се проведе срещата, но дипломатическите източници казаха на AFP, че преговорите трябва да започнат в Осло на 7 август. \r\n \r\n  Юлиян Марков", "date": "2019.07.27", "title": "AFP: Възможни са преки преговори  между афганистанските власти и талибаните"}
{"url": "http://www.focus-news.net/news/2019/07/27/2684526/evrodeputatat-ot-gerbenp-andrey-novakov-shte-ima-informatsionen-ofis-vav-vidin.html", "text": "Информационен офис на евродепутата от ГЕРБ/ЕНП Андрей Новаков ще работи във Видин. Това обяви самият Новаков, който се срещна във Видин с кмета на общината Огнян Ценков и областния управител Албена Георгиева, съобщиха от пресцентъра на  ПП ГЕРБ . „Очаквам свежи идеи, проекти и предложения от младите хора, от всички видинчани. Основната идея на европейския информационен офис е гражданите да имат възможност да получават информация и подкрепа, за да се възползват активно от възможностите, които Европейският съюз предоставя”, каза Андрей Новаков в разговора си с кмета на Видин Огнян Ценков.  \r\nОгнян Ценков запозна Андрей Новаков с изпълнението на големите проекти с европейско и национално финансиране, които ще подобрят достъпността и градската среда, ще върнат блясъка на знакови за Видин сгради и ще дадат възможност на видинските деца да учат в модерни европейски училища. По-късно евродепутатът посети замъка „Баба Вида” и се запозна в детайли с проекта за възстановяване на видинската Синагога.  „При предишното си посещение във Видин, Андрей Новаков пое ангажимент да работи за региона и да бъде гласът на Видин в Европа. Убеден съм, че той ще откликне на всички добри предложения и ще съдейства за развитието на нашата област”, каза Огнян Ценков.", "date": "2019.07.27", "title": "Евродепутатът от ГЕРБ/ЕНП Андрей Новаков ще има информационен офис във Видин"}
{"url": "http://www.focus-news.net/news/2019/07/27/2684557/pazardzhik-v-istoricheskiya-muzey-v-panagyurishte-e-predstavena-izlozhbata-skulptura-i-risunka-na-dots-d-r-momchil-mirchev.html", "text": "В Историческия музей на град Панагюрище е представена самостоятелна изложба „Скулптура и рисунка“ на доц. д-р Момчил Мирчев, съобщиха от  музея . Той е изявен скулптор и присъства активно в творческия живот на съвременното българско изкуство. Творчеството му се отличава с многообразие на идеи, в които умело показва пластичното си чувство. Скулптурите му са разпознаваеми с характерния си иновативен стил и виждане, а именно – пластичните метаморфози във фигуратива и сюжета на голото тяло към абстрактно-съвременни трансформации. Следствията от тези творчески провокации се проявяват в модерни скулптурно-пластични композиции, изградени в класически материали като бронз, керамика и дърво. Доц. М. Мирчев търси изяществото на женската фигура и силует, претворявайки ги през призмата на неговия естетически възглед за формата, движението и пространството, като ги обединява в едно. Владее и използва умело човешката фигура, за отразяването й в движение, като по този начин създава едни от най-успешните си творби. Фигурите му са с ясен, изразителен и четим силует. Творческо вдъхновение доц. Мирчев намира в голото женско тяло и хармонията, която то носи. Авторът успява да предаде свободата на движението на фигурите, композирани в пространството. В тях се разкриват експресия, ритъм на форми и обеми в смели ракурси. Фигуралните му композиции са емоционално изразителни и нюансирани.", "date": "2019.07.27", "title": "Пазарджик: В Историческия музей в Панагюрище е представена изложбата „Скулптура и рисунка“ на доц. д-р Момчил Мирчев"}
{"url": "http://www.focus-news.net/news/2019/07/27/2684562/stara-zagora-50-zlatni-ribki-pluvat-v-yaponskoto-ezertse-v-park-artileriyski.html", "text": "Японското езерце в старозагорския парк \"Артилерийски\" има нови обитатели. Това съобщиха от Община Стара Загора. 50 златни рибки ще радват посетителите. Рибите са подарък от доц. д-р Галин Николов.  \r\nОт общинското звено \"Озеленяване и комунални дейности\" добавиха, че ще бъдат хранени всеки ден. “При добра адаптация на първите 50 броя ще бъдат добавени още толкова”, допълниха те.", "date": "2019.07.27", "title": "Стара Загора: 50 златни рибки плуват в японското езерце в парк \"Артилерийски\""}
{"url": "http://www.focus-news.net/news/2019/07/27/2684560/kyustendil-do-31-yuli-se-priemat-zayavki-za-uchastie-vav-folklorniya-festival-struma-pee.html", "text": "До 31 юли се приемат заявки за участие във фолклорния фестивал „Струма пее”. Това съобщиха за  Радио „Фокус” – Кюстендил  от Община Невестино. Четиринадесетото издание на фолклорната проява ще се проведе на 17 и 18 август. Във фестивала могат да участват състави и индивидуални изпълнители. Основната му цел е да се даде поле за изява на фолклорни състави и изпълнители от страната, които да покажат богатството на своя фолклор, както и да се даде възможност за общуване на изпълнители от всички фолклорни области в България. По традиция на сцената в парка на село Невестино участниците ще имат възможност да получат обществено признание и да докажат, че днес фолклорът е съкровищница на морални ценности, съхранени от миналото. Участниците ще бъдат разделени в три възрастови групи. Категориите на фестивала са словесно творчество, песенно изкуство, танцово изкуство и инструментално изкуство. Освен награди във всички възрастови групи и категории ще бъде присъдена и награда за автентична носия. \r\nВенцеслав ИЛЧЕВ", "date": "2019.07.27", "title": "Кюстендил: До 31 юли се приемат заявки за участие във фолклорния фестивал „Струма пее”"}
{"url": "http://www.focus-news.net/news/2019/07/27/2684565/blagoevgrad-narusheno-shte-bade-vodopodavaneto-po-ulitsite-bratya-veleganovi-i-hadzhi-dimitar-v-bansko-ot-29-yuli-do-09-avgust-zaradi-remont-na-vodoprovod.html", "text": "Нарушено ще бъде водоподаването по улиците „Братя Велеганови“ и „Хаджи Димитър“ в Банско от 29 юли до 09 август заради ремонт на водопровод. Това съобщиха за  Радио „Фокус“ – Пирин  от „Водоснабдяване и канализация” ЕООД – Благоевград. Оттам уточниха, че прекъсвания на водоснабдяването ще има в часовия диапазон между 08:30 – 16:30. Препоръчва се на потребителите, които ще бъдат засегнати от нарушеното водоподаване, да се запасят с необходимото им количество вода за питейно-битови нужди. \r\nЛивия НИНОВА", "date": "2019.07.27", "title": "Благоевград: Нарушено ще бъде водоподаването по улиците „Братя Велеганови“ и „Хаджи Димитър“ в Банско от 29 юли до 09 август заради ремонт на водопровод"}
{"url": "http://www.focus-news.net/news/2019/07/27/2684559/plovdiv-tridneven-birfest-shte-se-provede-na-gradskiya-stadion-v-rakovski-prez-avgust.html", "text": "Тридневен бирфест ще се проведе на Градския стадион в Раковски. Това съобщиха за  Радио „Фокус“ – Пловдив  от Общината. Събитието ще се състои за 12-ти път  и ще очаква жителите и гостите на града на 9, 10 и 11 август от 20.00 часа. На един от тренировъчните терени на спортния комплекс „Г.С.Раковски” ще бъдат разположени стотици маси, ще има тематични шатри на известни марки пиво, подходящо мезе, а за най-малките ще има куп детски атракции. В петъчната първа вечер на сцената ще бъдат оркестър “Орфей” на Георги Янев, а старите самодейци от ансамбъл “Слав Бойкин” по традиция ще изнесат  едночасов концерт. Събота е  определена за поп-фолк фиеста с песните на Гергана и  Ани Хоанг и атрактивният Dj ONIX, а в неделната вечер градският стадион в Раковски ще се  преврърне в рок зона с Теди Кацарова и Дичо и приятели, както и децата от местната музикална школа „Кампа Рекордс“. Биреният фестивал се провежда от лятото на 2008 година. През годините на сцената са гостували много звезди – изпълнители от музикални тв реалити формати, известни български оркестри, местни таланти, както и много рок-групи.", "date": "2019.07.27", "title": "Пловдив: Тридневен бирфест ще се проведе на Градския стадион в Раковски през август"}
{"url": "http://www.focus-news.net/news/2019/07/27/2684564/afp-dvama-holandski-grazhdani-sa-osadeni-na-smart-v-maroko.html", "text": "Мароканският съд осъди на смърт двама холандски граждани заради случайното убийство на студент по медицина през 2017 г., съобщи адвокатът на семейството на жертвата, цитиран от  AFP .  \r\nПреди две години Едвин Габриел Роблес Мартинес и Шардьон Гиригорио Семерел са обвинени, че са открили огън в кафене в туристическия център на Маракеш. \r\nТе очевидно са се целили в собственика на кафенето, но вместо това са убили студента и са ранили други двама души, съобщиха местните медии. \r\nПо онова време местните власти заявиха, че стрелбата е за \"уреждане на сметки\", което е \"пряко свързано с престъпна мрежа с връзки в някои европейски страни\". \r\nВ петък съдът осъди 15 други заподозрени по същия случай, издаде присъди от три до двадесет години за създаване на \"престъпна банда\", заяви адвокатът Абделатиф Хтитех. \r\nСред осъдените е и собственикът на кафенето, който е получил 15-годишна присъда за \"трафик на наркотици\", каза Хтитех, който представлява семейството на убития студент по медицина. \r\nГоворител на външното министерство в Холандия каза пред AFP, че холандското посолство \"е в пряк контакт с адвоката\", без да дава допълнителни подробности. \r\nЗапитан дали страната ще се намеси, говорителят  каза, че осъдените трябва да решат дали да обжалват или не. Но тя добави, че Холандия се противопоставя на смъртното наказание. \r\nМароко фактически замрази екзекуциите от 1993 г. насам, макар че издаването на смъртни присъди продължава. \r\n \r\n  Юлиян Марков", "date": "2019.07.27", "title": "AFP: Двама холандски граждани са осъдени на смърт в Мароко"}
{"url": "http://www.focus-news.net/news/2019/07/27/2684566/dobrich-obyaveno-e-bedstveno-polozhenie-v-oblastta-zaradi-uslozhnenata-epizootichna-obstanovka-na-afrikanska-chuma-pri-svinete.html", "text": "На 27 юли 2019 г., областният управител Красимир Кирилов свика и проведе заседание на Щаба за изпълнение на областния план за защита при бедствия. Това съобщиха от пресцентъра на  Областна администрация - Добрич . Усложнената епизоотична обстановка в североизточната част на страната, нарастващите установени случаи на заболяване от африканска чума по свинете /АЧС/ в промишлени обекти, множеството установени случаи в Румъния бе коментирано по време на заседанието, в което участваха членове на Щаба за изпълнение на областния план за защита при бедствия. В заседанието участваха д-р Борислав Каменов – директор на ОДБХ Добрич, д-р Румен Караманов – управител на свинекомплекс в с. Козлодуйци. Единодушно участниците в заседанието решиха да бъде обявено бедствено положение за срок от 7 дни на територията на област Добрич, за което областният управител Красимир Кирилов издаде заповед № ОКД-14-02-1/27.07.2019 г. \r\nВ заповедта за обявяване на бедственото положение са разписани и мерки, които се налагат с цел неразпространение на болестта на територията на област Добрич. В срок до 05 август 2019 г. всички стопани, отглеждащи прасета в т. нар. „заден двор“ имат гратисен период, в който могат да умъртвят животните и приберат месото за лична консумация. В същия срок кметовете и кметските наместници на населени места трябва да посочат площадки в рамките на землищата на населените места, на които ще могат да бъдат загробвани животни. Комисии от експерти със съдействието на служители на ОД МВР започват проверки по населените места за спазване на разпоредените мерки. За същия период се забранява свободното събиране на трюфели, билки и горски плодове. За неспазването на разпорежданията ще следят служителите на държавните и ловни горски стопанства, като глобите достигат до 500 лв. След изтичане на гратисния период се преминава към санкциониране на нарушителите – стопанин, отглеждащ нерегламентирано прасе ще бъде глобен по Закона за ветеринарномедицинската дейност в размер от 150 до 1000 лв. Животно, открито в заден двор, ще бъде умъртвено от ОДБХ и загробено без право за консумация. По време на гратисния период служителите на реда ще налагат санкции за нерегламентиран превоз на животни по пътната мрежа на територията на цялата област. \r\nОбластният управител Красимир Кирилов отправя призив към жителите на област Добрич за отговорно отношение и своевременна реакция във връзка с усложнената епизоотична обстановка и предприемане на действия с цел недопускане на разпространение на заболяването и опазването на част от икономиката на област Добрич.", "date": "2019.07.27", "title": "Добрич: Обявено е бедствено положение в областта заради усложнената епизоотична обстановка на африканска чума при свинете"}
{"url": "http://www.focus-news.net/news/2019/07/27/2684569/shumen-nad-5100-detsa-sa-nastaneni-v-detskite-gradini-v-oblastta-prez-uchebnata-20182019-godina.html", "text": "През учебната 2018/2019 година броят на детските градини в област Шумен остава непроменен спрямо предходната и е 98.  Това съобщиха от  Отдел „Статистически изследвания“- Шумен . В детските градини са настанени 5 110 деца, което е с 37 деца по-малко в сравнение с предходната учебна година. Броят на местата в детските градини е 7 280, като на 100 деца се падат 143 места. 30 са детските градини в градовете в областта,  с 3 847 места като в тях са настанени 3 540 деца, или на 100 деца се падат 109 места. В селатаима 68 градини , с 3 433 места, а настанените деца са 1 570, като на 100 деца се падат 219 места. В община Шумен са функционирали 28 детски градини с 2 937 места в тях и 2 820 настанени деца, или 55.2% от всички настанени деца в областта. Във всички общини броят на местата надвишава броя на настанените деца. В община Шумен на 100 настанени деца се падат 104 места. В общините Венец, Каолиново и Хитрино броят на местата е над два пъти по-голям от броя на настанените деца и на 100 настанени деца се падат съответно 305, 248 и 208 места. Средният брой деца в една детска градина в областта е 52 – при 119 за страната, като в градовете броят е значително по-голям – 118 , докато в селата е 23 . Средният брой деца, формиращи една група в областта, е 21. В област Шумен, за учебната 2018/2019 година, обхватът на децата в детските градини, изчислен чрез груповия нетен коефициент на записване е 77.9% (78.4% за страната). По този показател област Шумен е на четиринадесето място сред 28-те области в страната, подредени по възходящ ред. Педагогическият персонал, зает в детските градини е 529 души, вкл. директори без групи, музикални ръководители, методисти и възпитатели. В тази професия преобладават жените, които са 525, или 99.2% от целия педагогически персонал. Детските учители са 500, или 94.5% от общия брой. В сравнение с предходната учебна година броят на педагогическия персонал е намалял с 6 души.", "date": "2019.07.27", "title": "Шумен: Над 5100 деца са настанени в детските градини в областта през учебната 2018/2019 година"}
{"url": "http://www.focus-news.net/news/2019/07/27/2684568/stefan-stefanov-kmet-na-sseltsi-seloto-zadarzha-zhitelite-si-blagodarenie-na-svoya-privetliv-vid-i-zabelezhimo-razvitie-prez-poslednite-godini.html", "text": "Село Селци задържа жителите си, благодарение на своя приветлив вид и забележимо развитие през последните години. Това каза за  Радио „Фокус“ – Пловдив  кметът на населеното място Стефан Стефанов. „Аз живея тук, моите деца и внуци са тук. Поддържаме едно постоянно ниво на жителите, през последните години няма хора, които да са напуснали или да напускат. Причината е, че селото ни стана много по-приветливо, възстановиха се много неща като паркове и детски площадки. Много по-приятно е“, коментира Стефанов. \r\nТой посочи, че тази година е асфалтирана една от улиците в населеното място, която е с дължина от около 150 метра. Приключило е санирането на сградата на кметството, осъществен е и вътрешен ремонт. „Може да се каже, че след ремонта, 80 % от вътрешната част на сградата е възстановена“, коментира кметът на село Селци. \r\nСтефан Стефанов каза още, че през миналата програма в селото е възстановен парк по ПУДООС, като той е с беседки и озеленяване. С помощта на Община Садово е възстановен о друг парк. „Това са функциониращи паркове, строени през 50-те и 60-те години. Те бяха просто като гори. Сега всичко е възстановено на 100 %“, посочи кметът. \r\nТони МИХАЙЛОВ", "date": "2019.07.27", "title": "Стефан Стефанов, кмет на с.Селци: Селото задържа жителите си, благодарение на своя приветлив вид и забележимо развитие през последните години"}
{"url": "http://www.focus-news.net/news/2019/07/27/2684567/tass-emanyuel-makron-shte-posreshtne-vladimir-putin-na-19-avgust-v-breganson.html", "text": "Френският президент Емануел Макрон се готви да приеме президента на Руската федерация Владимир Путин на 19 август във Форт Брегансон. Френският лидер съобщи това в събота в ефира на телевизионния канал  BFM, цитиран от  TACC .  \r\n„Подготвям се за среща с руския президент Владимир Путин, която ще се проведе в Форт Брегансон след няколко седмици - на 19 август“, заяви президентът на Франция. \r\nОтговаряйки на въпроси на журналисти, Макрон каза, че е избрал Форт Брегансон, една от летните резиденции на президентите на Франция, поради това, че това е \"удобно място за работа, може да се провеждат всички международни телефонни разговори, да се приемат чуждестранни лидери\". \r\nПо темата за текущите му отношения с американския президент Доналд Тръмп, Макрон каза: \"Ще продължим да работим с него в перспективата на срещата на върха на Г-7 (в Биариц 24-26 август). Вчера проведохме телефонни разговори с него\" . \r\nФорт Брегансон е крепост, извисяваща се на скала над водите на средиземноморското крайбрежие, разположена по средата между Ница и Марсилия. Това военно укрепление е превърнато в лятна резиденция на президентите на Франция от генерал Де Гол, който е бил там през 1964 година. Това място е обичано и от президентите Жорж Помпиду, Валери Жискар д'Естен и Никола Саркози. Президентите Франсоа Митеран и Франсоа Оланд, напротив, рядко са отсядали  там. \r\n \r\n  Юлиян Марков", "date": "2019.07.27", "title": "ТАСС: Еманюел Макрон ще посрещне Владимир Путин на 19 август в Брегансон"}
{"url": "http://www.focus-news.net/news/2019/07/27/2684570/sport-andrey-rublyov-se-klasira-na-finala-na-tenis-turnira-v-hamburg.html", "text": "Тенис: Руснакът Андрей Рубльов, който заема 78-мо място в световната ранглиста победи на полуфинала Пабло Кареньо-Буста с 2:1 сета (4:6, 7:5, 6:1) на тенис турнира в Хамбург за по-малко от два часа и на финала ще срещне грузинеца Николоз Басиашвили, който по-рано в събота победи състезаващия се за Германия Александър Зверев също с 2:1 сета (6:4, 4:6, 7:6). Финалът е насрочен за неделя в 12:00 часа местно време (13 часа българско време)", "date": "2019.07.27", "title": "Спорт: Андрей Рубльов се класира на финала на тенис турнира в Хамбург"}
{"url": "http://www.focus-news.net/news/2019/07/27/2684563/sport-cherno-more-i-etar-zavarshiha-naravno-11.html", "text": "Футбол: Лидерът в класирането Черно море и Етър завършиха наравно на стадион „Тича“, като домакините откриха резултата в 25-ата минута с гол на Хантакиас, а гостите изравниха в 78-ата минута с попадение на Младенов. Това е трето поредно равенство за тима от Велико Търново и първо за варненци, които започнаха сезона с две победи. В 21:00 часа започва мачът Арда – Берое, който ще се играе на стадиона на Локомотив в Пловдив.", "date": "2019.07.27", "title": "Спорт: Черно море и Етър завършиха наравно 1:1"}
{"url": "http://www.focus-news.net/news/2019/07/27/2684572/pazardzhik-istoricheskiyat-muzey-v-batak-obyavi-pafti-za-eksponat-na-mesets-yuli.html", "text": "Историческият музей в Батак обяви пафти за експонат на месец юли 2019 година, съобщиха от  музея . Пафтите са част от традиционния женски костюм. В края на ХІХ и началото на ХХ век се слагат на везани или мънистени /”синчени”/ колани. Те са с различна форма, размери, от различен материал, с различна украса. Пафтите се състоят от две еднакви, закопчани с кукичка и ухо части- дясна и лява. При някои пафти закопчалката е открита, а при други скрита. Закопчалката често се покрива от пластина, обикновено отливана, която се нарича пафте, павте или щитче. \r\nПафтите, експонат на месец юли, са изработени от бакър във формата на запетая. Тяхната украса е с растителни орнаменти, а пафтето, което покрива закопчалката има изображение на двуглава птица.", "date": "2019.07.27", "title": "Пазарджик: Историческият музей в Батак обяви пафти за експонат на месец юли"}
{"url": "http://www.focus-news.net/news/2019/07/27/2684575/kanal-5-makedoniya-edin-minyor-e-zaginal-a-dvama-sa-raneni-v-rudnik-kray-kriva-palanka.html", "text": "Един миньор е загинал, а двама са ранени в рудник край Крива Паланка в оловно-цинковата мина \"Булмак-Минстрой\", съобщи македонското МВР, цитирано от скопският телевизионен  “Канал 5“ . \r\nИнцидентът е станал този следобед. По време на взривни работи е загинал миньор на  57-годишна възраст други двама на 30 и 32 години са били ранени. Те са били транспортирани в Клиничната болница в Куманово. \r\nНа мястото на произшествието се извършва проверка от прокуратурата. \r\n \r\n  Юлиян Марков", "date": "2019.07.27", "title": "„Канал 5“ (Македония): Един миньор е загинал, а двама са ранени в рудник край Крива Паланка"}
{"url": "http://www.focus-news.net/news/2019/07/27/2684574/sport-balgariya-zavarshi-na-osmo-myasto-pri-devoykite-na-voleybol-na-mladezhkiya-olimpiyski-festival-v-baku.html", "text": "Волейбол: Националният отбор по волейбол на България за девойки до 18 години загуби от Украйна с 0:3 (18:25, 23:25, 21:25) и завърши на осмо място на Европейския младежки олимпийски фестивал в Баку. Девойките на Русия спечелиха титлата след успех на финала над Румъния с 3:1 гейма. Турция взе бронза след победа с 3:0 гейма в малкия финал срещу Италия.", "date": "2019.07.27", "title": "Спорт: България завърши на осмо място при девойките на волейбол на младежкия олимпийски фестивал в Баку"}
{"url": "http://www.focus-news.net/news/2019/07/27/2684576/emsc-registrirano-e-zemetresenie-s-magnitud-63-blizo-do-yaponiya.html", "text": "Регистрирано е  земетресение с магнитуд 6,3 близо до Япония, показва справка на страницата на  Европейския средиземноморски сеизмологичен център  .  \r\nТрусът е станал в 3:31 часа местно време на 28 юли  (21:31 часа българско време) на 231 километра южно от Нагоя на дълбочина 377 километра в Тихия океан. Усетен е на големия остров Хоншу, включително в столицата Токио.  Засега няма информация за пострадали хора или нанесени материални щети. Не е обявена тревога за опасност от възникване на цунами.  \r\n \r\n  Юлиян Марков", "date": "2019.07.27", "title": "EMSC: Регистрирано е  земетресение с магнитуд 6,3 близо до Япония"}
{"url": "http://www.focus-news.net/news/2019/07/27/2684571/tass-nad-hilyada-dushi-sa-zadarzhani-za-uchastie-v-protestna-aktsiya-v-moskva.html", "text": "Столичната полиция  заедно с гвардията  задържаха повече от хиляда души за участие в неразрешен митинг на опозицията митинг в центъра на Москва, съобщи пресслужбата на московската полиция, цитирана от  TACC .  \r\n\"На неразрешен митинг в центъра на столицата бяха задържани 1074 души за различни престъпления\", заяви говорител на Министерството на вътрешните работи. По образуваните срещу тях производства решенията ще бъдат взети според закона, добави полицията. По-рано полицията съобщи за ареста на 295 участници в неразрешен митинг в центъра на Москва за нарушаване на обществения ред. Общо, според полицията, над  3 500 души са взели участие в проявата. \r\nВластите предупредиха участниците в неразрешения митинг на 27 юли за отговорността и недопустимостта на нарушаване на закона. Кметът на Москва Сергей Собянин заяви, че се подготвят сериозни провокации, които представляват заплаха за сигурността, живота и здравето на хората. Столичната полиция в Москва също призова гражданите да се въздържат от участие в протеста и обеща да предприеме всички необходими мерки за гарантиране на безопасността на гражданите, недопускане и прекратяване на нарушенията на обществения ред. \r\n \r\n  Юлиян Марков", "date": "2019.07.27", "title": "ТАСС: Над хиляда души са задържани за участие в протестна акция в Москва"}
{"url": "http://www.focus-news.net/news/2019/07/27/2684580/sport-arda-pobedi-beroe-s-31-v-plovdiv.html", "text": "Футбол: Отборът на Арда Кърджали победи Берое с 3:1 на стадион „Локомотив“ в Пловдив в мач от третия кръг на  efbet Лигата . Гостите откриха резултата с гол на Йосипович в 14-ата минута, но символичните домакини изравниха с попадение на Ховсепян  в 33-ата минута, а в 39-ата минута Берое остана с човек по-малко, след като за втори жълт картон бе изгонен Баранов. В последните минути израелският нападател на Арда Илиша Сам вкара два гола – в 89-ата минута и в добавеното време и така тимът от Кърджали записа първата си победа в елита и излезе на трето място във временното класиране. \r\nПо-рано Черно море и Етър завършиха 1:1 във Варна.", "date": "2019.07.27", "title": "Спорт: Арда победи Берое с  3:1 в Пловдив"}
{"url": "http://www.focus-news.net/news/2019/07/27/2684577/provede-se-yubileen-mach-posveten-na-100-godishninata-na-futbola-v-pernik.html", "text": "Проведе се юбилеен мач посветен на 100-годишнината на футбола в Перник, това съобщиха от Община Перник. „Една страст, два континента“  събра футболисти  и хиляди приятели и фенове  на Миньор от различни краища на света. Разтърсваща програма и уникален юбилеен мач между „Миньор“, Перник и „Миньор“, Чикаго  бяха в епицентъра на събитията, посветени на 100-годишнината на футбола в Перник.  \r\nС грандиозен спектакъл  и блестящи изпълнения  на художествените гимнастички от спортен клуб „Виктория“, песните на  талантливата  Николета Станойкова и танците на мажоретният състав на Шесто училище вдигнаха градуса на настроението.  \r\nВ кратко резюме бяха официално представени  отборът на ФК „Миньор“ за сезон 2019/2020 г., както и съставът на гостите. Двата тима бяха придружени от децата, които в момента тренират в школата. Участниците в юбилейната среща получиха медали с надпис „100 години футбол в Перник, осигурени от БФС. \r\nТочно в 19 минута след началото на срещата беше прекъснат символично мача  във връзка с учредяването на клуба. \r\nНа юбилейния мач присъстваха кметът на Община Перник Вяра Церовска и нейния екип, народният  представител д-р Александър Александров и хиляди фенове, дошли да подкрепят любимия им Миньор! \r\nМачът завърши с много емоции и настроение и победа 7:0 за Миньор /Перник/, след което последва празнична заря, която озари небето над стадиона.", "date": "2019.07.27", "title": "Проведе се юбилеен мач посветен на 100-годишнината на футбола в Перник"}
{"url": "http://www.focus-news.net/news/2019/07/27/2684579/zavarshi-osmoto-izdanie-na-festivala-na-izkustvata-dunavski-valni.html", "text": "Завърши Осмото издание на фестивала на изкуствата „Дунавски вълни”. Това съобщиха от пресцентъра на Община Видин. Последната фестивална вечер зарадва зрителите с богата фолклорна програма. Тя се проведе на откритата сцена пред Художествената галерия „Никола Петров“, в Крайдунавския парк. Тринадесет фолклорни състава от Област Видин създадоха неповторима атмосфера със своите изпълнения.  Кметът на Община Видин Огнян Ценков закри фестивала на изкуствата и приветства участниците и зрителите: “И тази година станахме свидетели на една фестивална седмица, изпълнена с богата и разнообразна програма. Изказвам сърдечната си благодарност от свое име, от името на общинското ръководство и на всички наши съграждани на участниците в десетките събития по време на фестивала, които със своите великолепни изяви заредиха публиката с  прекрасно настроение и оживиха града ни. Специални поздрави за нашите чуждестранни гости – над 20 души, дошли от цял свят да изучават български народни танци в нашата страна, в град Пловдив“ – каза той. Ценков награди с грамоти всички, които се включиха в концертната програма - танцьори, музиканти и певци. Специална изненада за кмета на Общината бе подготвена от Женска танцова група „Фиданките“ - ръчно избродирана риза с български шевици. И тази година традиционният Юнашки тиган изкуши видинчани и гостите  на града с вкусна гозба, приготвена от майстор Теодор Ангелов от Копривщица. Заключителната вечер завърши с хора и танци под звуците на Антимовската духова музика. \r\nМного и разнообразни събития се проведоха по време на осмото издание на „Дунавски вълни“- театрални постановки за деца и възрастни, представени от Общински драматичен театър „Вида“, Държавен куклен театър – Видин, Драматичен театър – Монтана. Огнен спектакъл на „Дивинитас“, детска работилница за анимация, детски пленер „Моят Видин“ и „Детска хоротека“. В програмата бяха включени и концерти на   Симфониета – Видин, Градския духов оркестър и Симона Загорова.", "date": "2019.07.27", "title": "Завърши Осмото издание на фестивала на изкуствата „Дунавски вълни”"}
{"url": "http://www.focus-news.net/news/2019/07/27/2684578/the-independent-boris-dzhonsan-otricha-za-predstoyashti-izbori-no-vodi-kampaniya.html", "text": "Борис Джонсън продължава да предизвиква спекулации за предсрочни парламентарни избори, след като използва едно от първите си големи изказвания като премиер, за да очертае серия от обещания във вътрешнополитическата сфера, пише левият британски вестник  The Independent . \r\nПодготвяйки терена като за предизборна кампания, министър-председателят обеща нови инфраструктурни проекти, подобрения в образованието, значително ускоряване  на регионалния растеж, справяне с кризата в социалните грижи и увеличаване на възможностите за медицински прегледи. Той също така обеща да похарчи 3,6 милиарда британски лири за бедните градове и крайбрежните общности, да подобри транспорта и да засили широколентовата свързаност, цитира изданието думите му в Музея на науката и индустрията в Манчестър. \r\nВъпреки че Джонсън изключва възможността да се проведат парламентарни избори през есента, все още има възможност опозиционните депутати да свалят правителството му, ако не успее да постигне желаната от него сделка за Брекзит и да се насочи към излизане от ЕС без споразумение. \r\nЕдин от министрите от кабинета каза пред The Independent, че смята, че изборите са \"вероятни\" или през есента, или през пролетта, за да се прокара радикална вътрешна програма през Камарата на общините. \r\n \r\n  Юлиян Марков", "date": "2019.07.27", "title": "The Independent: Борис Джонсън отрича за предстоящи избори, но води кампания"}
{"url": "http://www.focus-news.net/news/2019/07/27/2684561/daily-sabah-amerikanski-sanktsii-sreshtu-turtsiya-shte-navredyat-i-na-dvete-strani.html", "text": "Американски санкции срещу Турция ще навредят и на двете страни, пише турският журналист Калъч Канат в англоезичното издание  Daily Sabah  в материал, представен без редакторска намеса. \r\nМиналата седмица едно от най-значимите развития по отношение на турско-американските отношения беше срещата на президента на САЩ Доналд Тръмп с десетки републикански сенатори. Според съобщенията по време на срещата президентът Тръмп се е опитал да убеди сенаторите по отношение на потенциалните негативни последици от приемането на санкции срещу Турция за САЩ и техните двустранни отношения. Много от тях са обсъждали досега потенциалната загуба на Турция, ако Анкара закупи ракетната система С-400, въпреки че, както написа в социалната мрежа „Туитър“ сенатор Линдзи Греъм санкциите срещу Турция ще доведат до загуба за двете страни. Тази ситуация може да създаде неблагоприятни последици за американските национални интереси по три начина. Първо, санкционирането на Турция вероятно ще навреди на потенциалното геополитическо сътрудничество между двете страни. \r\nПрез последните няколко години политиките на администрациите на САЩ срещу Турция предизвикаха значителен проблем в доверието между двете страни. \r\nОсвен че оказва влияние върху общественото мнение за външната политика на САЩ, този дефицит на доверие може да окаже въздействие и върху  турската външна политика. В един все по-бурен регион и в много критичен момент е жизненоважно за САЩ да установят работни отношения със своя съюзник в НАТО. \r\nНапрежението в Черно море, статутът на Крим, нестабилността в Ирак и конфликтът в Сирия са само няколко региона, в които САЩ ще се нуждаят от подкрепата на Турция за формулиране и прилагане на дългосрочна стратегия. \r\nСъществуващото сътрудничество във войната срещу тероризма и стабилизационните операции в Афганистан и продължаването на съвместните дейности в тези области също са изключително критични за външната политика на САЩ. \r\nВ разгара на всички тези кризи и критичните роли, които Турция играе в тези конфликти, да се създаде разрив с Турция, може да доведе до сериозна загуба за американската администрация. Както многократно се споменава във вестника, американската администрация трябва да обърне значително внимание на възможното разрушително въздействие на санкциите върху турското възприятие за САЩ и въздействието на това възприятие върху съществуващото и бъдещото сътрудничество между две държави. \r\nВторо, санкциите срещу Турция също ще доведе до икономическа загуба за Турция. След изявленията на Пентагона за изключване на Турция от програмата F-35, някои анализатори твърдят, че това ще доведе до минимум 500 милиона долара загуба за проекта F-35. \r\nПотенциалните щети, които изключването на Турция може да създаде за механизмите на веригата за доставки на програмата F-35, често се посочваха от американски служители. В допълнение към това, забавянето на доставката на F-35 след изключването на Турция също ще породи сериозен проблем с получаването на поръчки за програмата. \r\nНякои доклади също така посочват потенциалното увеличение на единичната цена на F-35 след подобна стъпка. Приемането на по-нататъшни санкции срещу Турция може също да разпространи тази вреда в други области на икономически отношения между две държави. \r\nВсъщност това създава още една загуба за турско-американските  отношения. Въпреки че някои в САЩ изглеждат много нетърпеливи да \"накажат\" Турция чрез санкции, те са обърнали внимание на икономическите загуби, които подобни действия могат да донесат и на САЩ. \r\nНа трето място, развалянето на отношенията между Турция и САЩ също води до загуба. Всички съюзници на САЩ по света внимателно наблюдават действията на САЩ срещу съюзник в НАТО. \r\nЗаплахата за санкциониране на съюзник и изключването му от стратегическа оръжейна програма може да генерира висока степен на безпокойство сред други съюзници на САЩ в различни части на света. Особено след обявяването на програмата F-35 всички останали страни партньори и бъдещите партньори за бъдещи оръжейни програми осъзнават, че има възможност за едностранни действия от страна на САЩ срещу други страни партньори. \r\nБез съмнение това ще доведе до алтернативно мислене и проучване на различни сценарии по отношение на бъдещето на отношенията на тези страни със САЩ. Вече съществуващата липса на доверие в САЩ ще се увеличи през следващите няколко години поради политиката на САЩ спрямо Турция. По този начин това ще бъде друга сериозна загуба за външната политика на САЩ. \r\nВсички тези загуби трябва да бъдат анализирани и разгледани от американските външни политици, преди да се вземат решения относно санкциите срещу Турция. Вътрешните политическите сблъсъци и политиканстването от страна на някои представители на американската администрация  не трябва да водят до необратимо и скъпоструващо действие, което би довело до сериозен разрив със съюзник. Трябва да се разбере, че това ще бъде губеща ситуация и за двете страни и всеки, който следва тази политика, ще бъде отговорен за загубите.  \r\n \r\n  Юлиян Марков", "date": "2019.07.27", "title": "Daily Sabah: Американски санкции срещу Турция ще навредят и на двете страни"}
{"url": "http://www.focus-news.net/news/2019/07/27/2684573/the-guardian-boris-dzhonsan-povtarya-stapkite-na-tereza-mey.html", "text": "Борис Джонсън повтаря стъпките на Тереза Мей, пише британският вестник  The Guardian . \r\nВ Музея на науката и промишлеността в Манчестър в събота се създаде усещането за дежа-вю На подиума застана Борис Джонсън, премиер-консерватор, който обещава да извърши Брекзит, да подкрепи британските градове, да осигури по-добри жилища и да подобри местните училища. \r\nПреди малко повече от две години Тереза Мей, неговият предшественик,  пое почти идентични ангажименти, като започна предизборната си кампания само на няколко километра от там по пътя за Болтън. Докато двамата премиери са коренно различни, депутатите от консервативната партия вярват, че приликите в местоположението и темата не са случайни. \r\nВ последния обрат на политическите сътресения на Великобритания, много депутати смятат, че Джонсън приема стратегия, забележително подобна на тази, преследвана от Мей. Окуражена от социологическите допитвания, тя свика избори с цел да спечели мнозинство, като акцентира върху региони, традиционно подкрепящи лейбъристите и гласували за Брекзит. \r\nСлед сглобяването на своя щаб, неговата широкообхватна реч в Манчестър беше още едно доказателство за мнозина в Уестминстър за ясната посока на Джонсън. Те вярват, че това ще завърши с нова предизборна кампания, предназначена да обедини колкото е възможно повече от избирателите, гласували за Брекзит, включително и твърдо подкрепящите лейбъристите избирателни райони \r\nДжонсън и неговият екип категорично отричат, че има план за провеждане на избори, преди крайния срок за Брекзит, а негови сътрудници казаха по време на среща с неговия стратег Доминик Къмингс миналата седмица, че всички усилия са строго фокусирани върху напускането на ЕС до края на октомври със или без сделка. \r\n\"Нашата партия, Консервативната партия, иска да обедини страната и да извърши Брекзит за всички\", каза той. - Това е нашата програма. Ще отида до всички краища на Обединеното кралство.\" \r\n \r\n  Юлиян Марков", "date": "2019.07.27", "title": "The Guardian: Борис Джонсън повтаря стъпките на Тереза Мей"}
