{"url": "http://www.focus-news.net/news/2018/10/23/2581809/futbol-zavarshiha-sreshtite-ot-dneshniya-krag-v-grupite-na-shampionskata-liga.html", "text": "Футбол: Завършиха срещите от днешния кръг в групите на Шампионската лига при следните резултати: \r\nАякс – Бенфика  1:0 \r\nРома – ЦСКА Москва  3:0 \r\nХофенхайм – Олимпик Лион  3:3 \r\nМанчестър Юнайтед – Ювентус  0:1, като единственият гол реализира Дибала. Кристиано Роналдо игра цяла мач. \r\nРеал Мадрид – Виктория Пилзен  2:1 \r\nЩахтьор Донецк – Манчестър Сити  0:3 \r\nДнес по-рано се играха още два мача от Шампионска лига, в които Байерн Мюнхен победи като гост АЕК Атина с 2:0 , а швейцарският Йънг Бойс и Валенсия завършиха наравно 1:1.", "date": "2018.10.23", "title": "Футбол: Завършиха срещите от днешния кръг в групите на Шампионската лига"}
{"url": "http://www.focus-news.net/news/2018/10/23/2581778/tenis-sesil-karatancheva-se-klasira-za-vtoriya-kraga-na-turnira-meykan-v-sasht.html", "text": "Тенис: Сесил Каратанчева се класира за втория кръг на турнира по тенис на твърди кортове в Мейкън (САЩ). Каратанчева победи с 6:1, 6:2 канадката Франсоас Абанда за 74 минути.  \r\nНа осминафинала тя ще се изправи срещу  победителката от двубоя между поставената под номер 7 Мари Боузкова (Чехия) и Алекса Гуарачи (Чили).", "date": "2018.10.23", "title": "Тенис: Сесил Каратанчева се класира за втория кръга на турнира Мейкън в САЩ"}
{"url": "http://www.focus-news.net/news/2018/10/23/2581783/sliven-v-grada-zapochva-podgotovka-za-zimniya-sezon.html", "text": "Подготовка за зимния сезон започва в Сливен. В момента се ремонтират улици в центъра на града, показа репортерска проверка на  Радио „Фокус“ – Сливен . Ремонтите трябва да приключат до края на есента. Вече са приключили ремонтните дейности на улици в по-малките населени места, за които бяха отпуснати средства от държавния бюджет в размер на 1 млн. лв. Kакто и всяка година в предверието на зимата ще бъде направена  организация за постоянно дежурство на автомобили и длъжностни лица, които ще осъществяват контрол и координация с фирмата по почистването по улиците, спирките, тротоарите и местата за обществено ползване. Около 50 хиляди лева се заделят за почистване на самия град. Ежегодно Община Сливен заделя за зимно почистване на пътищата в общината около  350 000 лв. И двете дейности се възлагат чрез обществена поръчка. На територията на Сливенска област особено критични са два прохода – Твърдица – Елена и Котел – Омуртаг. Твърдица – Елена целогодишно е затворен за тежки автомобили над 10 тона. Котел – Омуртаг често се затваря през зимния сезон заради снегонавявания. Информация за състоянието на пътищата и тяхната проходимост се предоставя ежедневно от Областно Пътно управление – Сливен. От там предупреждават шофьорите при усложнена зимна обстановки и снеговалеж шофьорите да се информират за състоянието на пътната мрежа преди да потеглят на път. \r\nЛюдмила ЙОРГОВА", "date": "2018.10.23", "title": "Сливен: В града започва подготовка за зимния сезон"}
{"url": "http://www.focus-news.net/news/2018/10/23/2581781/smolyan-okolo-250-lv-shte-struva-oborudvaneto-na-edno-rabotno-myasto-s-nov-kasov-aparat-spored-targovtsi-ot-grada.html", "text": "Според повечето от собствениците на търговски обекти в Смолян, изискването на нови касови апарати или актуализация на софтуера е поредната доза разходи, с които са свикнали да бъдат натоварвани. Това установи проверка на  Радио „Фокус“ – Смолян  из търговската мрежа в града. По думите им, те са готови да преодолеят новите изисквания и ще продължават да работят. По първоначални данни, оборудването с нови фискални устройства ще струва по около 250 лв. на работно място. По отношение на информираността, търговците споделят, че фирмите, които предоставят касовите апарати осигуряват и необходимото информационно обслужване и няма да има проблем при разясняването на нововъведенията. Що се отнася до това дали новият софтуер и новите устройства ще преборят сивата икономика, собствениците на търговски обекти в Смолян считат, че времето ще покаже и всичко зависи от коректността на фирмите и служителите, които е необходимо да издават касови бележки за всяка осъществена покупка. \r\nНели ГЕРГЬОВСКА", "date": "2018.10.23", "title": "Смолян: Около 250 лв. ще струва оборудването на едно работно място с нов касов апарат, според търговци от града"}
{"url": "http://www.focus-news.net/news/2018/10/23/2581780/georgi-dimov-bivsh-generalen-konsul-predstoyat-novi-pazarlatsi-mezhdu-zapada-turtsiya-i-sauditska-arabiya-ochakvat-se-oshte-razmestvaniya-na-plastovete.html", "text": "Предстоят нови пазарлъци между Запада, Турция и Саудитска Арабия, очакват се още размествания на пластовете и последици. Това каза за дневния блок „Добър ден“ на  Радио „Фокус“  бившият генерален консул на Република България в Одрин Георги Димов по повод убийството на  саудитския журналист Джамал Хашоги. По думите му има известни очаквания, че турският президент Ердоган най-вероятно ще направи всичко възможно да използва тази криза, за да утвърди и наложи тезата си за безспорен лидер на сунитите, на сунитския ислям. „Много умело използва бруталността на изтичащите новини. Понеже със сигурност днешната тактика на Ердоган и стратегия, според мен, е да накара Риад да изпита болка, да го унизи и да го принизи. И според мен този подход му дава две главни предимства. Първото е да сключи някаква сделка със Саудитска Арабия, за да я извади от наистина жалкото и срамно положение. Предполагам, че линията на поведение ще бъде да се държат в тайна като коз всички детайли от разследването“, коментира той. \r\nГеорги Димов отбеляза също, че от Риад могат да бъдат поискани отстъпки поне в две линии. „И двете са важни, но условно можем да ги определим като тактически. Първата евентуално би могла да бъде искане от страна на Анкара по отношение на сериозния проблем между Саудитска Арабия и съюзника на Турция Катар. И втората – покрай днешните болежки на югоизточната ни съседки то е икономически обосновано, примерно  инвестиции и свежи пари за Турция. Понеже кризата ги налага“, поясни той. „А второто обаче, стратегическото и много по-мащабно, ми се струва, че може да го търсим по следната линия: Като наследство от Османската империя днешният президент на Турция Ердоган се вижда като естествен лидер на сунитския свят. А през последните 100 години тази роля е в ръцете на краля на Саудитска Арабия, който е определян като защитник на свещените градове Мека и Медина. И сега на тази конкретна ситуация, изглежда, че е яхнат от едно голямо леке, замърсен е. При всички случаи не трябва да се изключва желанието на Ердоган да се възползва от това. И всъщност да извлече максимални политически, верски дивиденти“, добави той.  Пълния текст на интервюто четете по-късно в „Мнение”", "date": "2018.10.23", "title": "Георги Димов, бивш генерален консул: Предстоят нови пазарлъци между Запада, Турция и Саудитска Арабия, очакват се още размествания на пластовете"}
{"url": "http://www.focus-news.net/news/2018/10/23/2581779/kyustendil-regionalnata-direktsiya-po-gorite-shte-organizira-proyavi-s-uchenitsi-na-gorska-tematika.html", "text": "Регионалната дирекция по горите в Кюстендил ще организира прояви с ученици на горска тематика. Това каза пред  Радио „Фокус” – Кюстендил  инженер Здравчо Тодоров, директор на Регионална дирекция по горите – Кюстендил. По думите му инициативите с учениците от региона ще продължат. „До 15 ноември ще направим среща с децата, ще ги занимаваме с въпроси на горска тематика. Отново ще говорим за гората, за дивеча. Разработили сме интернет игри, в които децата ще се включат”, каза Здравчо Тодоров. По думите му за победителите, за бързите, смелите и сръчните, са предвидени награди. Предвидено е и обучение на терен. Политиката на горската дирекция е продължаване на работата с децата и учениците. Тази година са проведени различни инициативи, свързани с преминалата Седмица на гората. \r\nВенцеслав ИЛЧЕВ", "date": "2018.10.23", "title": "Кюстендил: Регионалната дирекция по горите ще организира прояви с ученици на горска тематика"}
{"url": "http://www.focus-news.net/news/2018/10/23/2581784/280-novi-lineyki-za-intenzivni-meditsinski-grizhi-se-ochakvat-do-kraya-na-godinata-po-proekta-za-modernizatsiya-na-speshnata-pomosht-obzor.html", "text": "280 нови линейки за интензивни медицински грижи се очакват  до края на годината по проекта за модернизация на спешната помощ. Предвидени са общо 400 линейки. Договорът за изпълнението на проекта  подписаха министърът на здравеопазването Кирил Ананиев и заместник-министърът на регионалното развитие и благоустройството Деница Николова в присъствието на регионалният министър Петя Аврамова. Проектът се финансира с безвъзмездна финансова помощ по „Регионална здравна инфраструктура“ на обща стойност 163,5 млн. лв. С изпълнението му се очаква цялостно реформиране на спешната медицинска помощ, с което ще се подобри значително качеството на здравната услуга и ще се осигури по-ефективна здравна инфраструктура.  \r\nСлед подписването  министър Кирил Ананиев  уточни, че има четири обособени позиции за закупуване на 400 линейки. По думите му две от тях са свързани с доставки на линейки за интензивни медицински грижи. „Общият брой на тези линейки е 280. Приключи обществената поръчка. Имаме вече класиран победител. Надявам се още утре, понеже имаме среща с победителя в обществената поръчка, да сключим договор. Идеята е до края на годината да дойдат първите линейки по тези две обособени позиции“, заяви министърът. По думите му за другите две обособени позиции става въпрос за високопроходими линейки. Министърът уточни, че предстои да бъде обявена и втора обществена поръчка с предмет закупуване на медицинско оборудване и апаратура в центровете на спешна медицинска помощ и техните филиали и 34 спешни отделения към областните болници. По думите му проектът за модернизация на спешната помощ ще доведе до преструктуриране на системата.  \r\nОт своя страна  министър Петя Аврамова  поясни, че проектът за модернизация на спешната помощ ще обхване цялата страна. По думите ѝ той ще обхване 237 обекта от системата на спешната медицинска помощ. Аврамова допълни, че срокът на изпълнение на проекта е 36 месеца. „Целта му е да осигури подходяща, ефективна здравна инфраструктура“, обясни Аврамова. По думите й проектът включва реконструкция и строителство на нови сгради.  \r\nДеница КИТАНОВА", "date": "2018.10.23", "title": "280 нови линейки за интензивни медицински грижи се очакват до края на годината по проекта за модернизация на спешната помощ (ОБЗОР)"}
{"url": "http://www.focus-news.net/news/2018/10/23/2581786/smolyan-evropeyskiyat-den-na-statistikata-be-otbelyazan-v-grada.html", "text": "Европейският ден на статистиката (20 октомври) беше отбелязан в Смолян със среща на служители на отдел „Статистически изследвания – Смолян“ към Териториално статистическо бюро – Юг, с ученици и преподаватели от Професионална гимназия по икономика „Карл Маркс“. Това съобщиха от  Отдела в Смолян . Срещата се проведе в Актовата зала на гимназията и започна с кратка презентация за НСИ и Евростат (исторически бележки, структура, стратегия и цели), която беше представена от Николай Славов – началник на ОСИ – Смолян. А главните експерти в отдела – запознаха присъстващите с работата на статистиците. Учениците научиха за регламента, календара и наградите на предстоящата Европейска олимпиада по статистика за ученици 2019. От името на Професионалната гимназия по икономика „Карл Маркс“ поднесоха подарък на отдел „Статистически изследвания – Смолян“ по случай празника, а на преподавателите и учениците бяха предоставени статистически материали – брошури, издания и други. Срещата се проведе с активното съдействие на г-н Б. Петевски – преподавател по икономически дисциплини в гимназията, за което ОСИ – Смолян му благодари. След първата среща, като продължение на добрите взаимоотношения между двете институции, се състоя и втора – между Мария Дамова-Мечкарска – директор на гимназията, и Николай Славов.", "date": "2018.10.23", "title": "Смолян: Европейският ден на статистиката бе отбелязан в града"}
{"url": "http://www.focus-news.net/news/2018/10/23/2581788/desislava-kostadinova-gerb-vav-vota-na-nedoverie-na-bsp-na-tema-zdraveopazvane-lipsva-alternativa-i-konkretni-predlozheniya.html", "text": "Във вота на недоверие към кабинета Борисов 3 на тема здравеопазване липсва алтернатива и конкретни предложения. Това каза в обзорното предаване на  Радио „Фокус“  „Това е България“ депутатът от ГЕРБ Десислава Костадинова. Тя уточни, че здравния министър Кирил Ананиев предлага напълно нова концепция в здравноосигурителния модел. \r\n„БСП за пореден път ни предлагат оттук-оттам събрани факти, които обаче не ни дават представа, знаят ли социалистите, какво искат и което е по-важно – какво предлагат, за да се подобри системата. За предложената от министър Ананиев концепция бяха проведени срещи с всички заинтересовани страни. Имаше коректно отношение към всеки участник в тази система – държавни, частни, общински, университетски болници, организации на всички гилдии в системата на здравеопазването. Министерството на здравеопазването търси реални решения без да търси политически дивидент от това. От БСП направиха ли такива срещи? Отговорът е „не“. Няма как да дадеш или намериш решение на един проблем, ако не си го погледнал от всички страни.“ \r\nДесислава Костадинова каза още, че в здравеопазването се реализира и проект за подкрепа на развитие на спешната медицинска помощ, който е на стойност 164 млн. лв и ще се реализира на територията на цялата страна.", "date": "2018.10.23", "title": "Десислава Костадинова, ГЕРБ: Във вота на недоверие на БСП на тема здравеопазване липсва алтернатива и конкретни предложения"}
{"url": "http://www.focus-news.net/news/2018/10/23/2581789/smolyan-nad-1-500-zemedeltsi-ot-oblastta-sa-deklarirali-dohodite-si-v-posledniya-mesets.html", "text": "Над 1 500 земеделци, получили субсидии през миналата година са подали декларации за доходите си в офиса на  НАП в Смолян  и по пощата след писмена покана или телефонно обаждане в последния месец. Информационната кампания на приходната администрация продължава, като се очаква броят на декларациите значително да нарасне до края на годината, допълват от НАП.  Това съобщиха от офиса на НАП в Смолян. Припомняме, че през септември агенцията за приходите съобщи за  50 000 регистрирани земеделски производители, от тях 3 000 са от Смолян и областта,  получили субсидии в общ размер 3 млн. лв. през 2017 г.,  които не са подали данъчни декларации и не са платили данъци върху тях. Данните бяха предоставени от Държавен фонд „Земеделие“. Има и значителен брой земеделци, които са подали данъчни декларации, но в тях са посочили по-малък доход от получения. Най-голям брой отклонения са засечени в Кърджали, Хасково и Благоевград, сочи анализът на данъчните. Национална агенция за приходите провежда и в момента информационна кампания към всички земеделски производители, които са допуснали неточности в данъчните си документи. Заедно с уведомленията за корекции, земеделците получиха и специална брошура, която подробно обяснява данъчните и осигурителните им ангажименти към бюджета НАП обменя данни с много институции и в резултат от това разполага с информация за доходи, които подлежат на облагане. В момента  приходната агенция изпълнява програма за подобряване данъчната дисциплина  в земеделския бранш.", "date": "2018.10.23", "title": "Смолян: Над 1 500 земеделци от областта са декларирали доходите си в последния месец"}
{"url": "http://www.focus-news.net/news/2018/10/23/2581787/kyustendil-mladi-dobrovoltsi-sa-oblagorodili-dvornoto-prostranstvo-na-dom-ilyo-voyvoda-v-grada.html", "text": "Млади доброволци са облагородили дворното пространство на Дом „Ильо Войвода” в Кюстендил. Това съобщи за  Радио „Фокус” – Кюстендил  Анелия Велинова, директор на социалната институция. В дома са настанени възрастни хора с физически увреждания. Младежите са участвали с доброволен труд, ремонтирайки беседки и алеи в парка. „Тяхната работа в институцията бе част от създадена доброволческа програма, която вече девет години допринася за добруване, изграждане на умения, подаряване на всеотдайност и усмивки”, каза Анелия Велинова. Доброволците са боядисали беседките и бордюрите, направили са алпинеум, показвайки по този начин грижовност и добро отношение към домуващите. \r\nВенцеслав ИЛЧЕВ", "date": "2018.10.23", "title": "Кюстендил: Млади доброволци са облагородили дворното пространство на Дом „Ильо Войвода” в града"}
{"url": "http://www.focus-news.net/news/2018/10/23/2581790/toma-tomov-bsp-s-izlizaneto-si-ot-dogovora-za-likvidatsiya-na-raketi-sas-sreden-i-malak-obseg-sasht-iskat-da-udaryat-kitay.html", "text": "С излизането си от Договора за ликвидация на ракети със среден и малък обсег САЩ искат да ударят Китай. Американците са притеснени от възхода на Китай и искат да участват в нова надпревара във въоръжаването. Китай има изключително добри ракети, с които може да изгони американците от Южнокитайско море. Това каза в обзорното предаване „Това е България“ на  Радио „Фокус“  политическият наблюдател и депутат от БСП Тома Томов.  \r\n „Ако вие имате самолетоносачни съединения в Южнокитайско море, китайските с техните ракети могат да не им позволят да действат оперативно срещу китайската държава. Тогава китайците ще са много ефективни и важни.  \r\nИ американци, и руснаци в момента сменят стратегическите си триади. Американците правят нови ракети на мястото на „Минитмън“, нови бомбардировачи на мястото на B2 о B21 и нова подводница тип „Колумбия“. Руснаците правят нова подводница „Булава“, бомбардировачи ТУ-160 и тези, които вероятно ще влезнат през следващото десетилетие – т.нар. „перспективен стратегически бомбардировач“. Руснаците имат и нова ракета, която би трябвало да замени знаменитата „Сатана“, т. нар. „Сармат“. Това е крайно неприятно положение.“ \r\nТома Томов поясни, че ако се наложат санкции срещу големи руски фирми като „Роснефт“ и „Газпром“, каквито се наложиха срещу „Дерипаска“ и „Россал“, това ще бъде икономическа война на фона на информационната и хибридна войни, които се водят в момента. Изостря се положението и в Украйна, и на Балканите, където има колосален конфликт между САЩ и Русия. През 21-ви век в света ще има няколко суперсили – САЩ, Китай, ЕС и Русия, каза още Тома Томов.", "date": "2018.10.23", "title": "Тома Томов, БСП: С излизането си от Договора за ликвидация на ракети със среден и малък обсег САЩ искат да ударят Китай"}
{"url": "http://www.focus-news.net/news/2018/10/23/2581791/plovdiv-okolo-10-000-leva-e-godishnata-subsidiya-na-chitalishte-hristo-smirnenski-1934-v-selo-seltsi.html", "text": "Около 10 000 лева е годишната субсидия на Читалище „Христо Смирненски- 1934“ в село Селци, каза за  Радио „Фокус“-Пловдив  Петя Илиева, секретар на културната институция в селището. Парите  се разпределят в зависимост от населението на населеното място, раздадени единици, раздадена литература, работа по проекти.“ Въз основа на тези критерии се отпуска субсидията“, поясни Илиева. По отношение на сградния фонд секретарят каза, че състоянието на сградата е много добро. Тя припомни, че през 2014 година с общински пари е направен основен ремонт на сградата. Илиева благодари на кмета на Община Садово Димитър Здравков и на зам.-кмета Петър Георгиев. За работата на читалището Илиева каза, че тя започва след обяд с децата, когато се приберат от училището в село Поповица, тъй като в Селци няма училище и детска градина. За тях се организират четения, подреждане на букви на магнитни дъски, пъзели, интерактивни играчки. Освен за децата, служителите в читалището се грижат и за възрастните хора. За тях те набавят литература според читателския им вкус. „Хората придобиха навик да идват при нас, защото години наред имаше отлив“, обобщи Илиева. \r\nМария РУСЕВА", "date": "2018.10.23", "title": "Пловдив: Около 10 000 лева е годишната субсидия на Читалище „Христо Смирненски- 1934“ в село Селци"}
{"url": "http://www.focus-news.net/news/2018/10/23/2581792/varna-gradat-se-vklyuchva-v-mezhdunarodniya-konkurs-za-statisticheski-plakat-2018-2019.html", "text": "Варна се включва в международния конкурс за статистически плакат 2018 – 2019. Това съобщиха за  Радио „Фокус“ – Варна  от пресцентъра на Териториалното статистическо бюро – Североизток. Конкурсът се провежда в рамките на проект за международна статистическа грамотност и е организиран от Международната асоциация за статистическо образование. В България състезанието се провежда от Националния статистически институт. Инициативата има за цел да повиши статистическата култура на ученици и студенти, да провокира интереса към статистическите изследвания и да развие уменията им за работа в екип. Плакатите трябва да илюстрират анализа и представянето на статистическата информация по интересен и атрактивен начин и да съдържат послание. Темата на плаката е свободна. В състезанието могат да участват отбори от 2 – 5 ученици/студенти с преподавател ментор, разпределени в три категории: ученици, родени през 2003 г. или по-малки; ученици, родени между 2000 и 2002 г. включително; и студенти в университет/колеж – без възрастови ограничения. Конкурсът ще се състои от два кръга: национален и международен. Националният кръг ще се проведе през учебната 2018/2019 година, а международният – през април – юли 2019 година. Финалистите в националния кръг за всяка възрастова категория ще представят страната ни в международния кръг, а международните победители ще бъдат обявени на 62-рия световен статистически конгрес в Куала Лумпур, Малайзия, от 18 до 23 август 2019 година. Отборите, които желаят да участват в конкурса, трябва да бъдат регистрирани от своите ментори в периода от 23 октомври до 30 ноември 2018 г. и да изпратят готовите плакати в Националния статистически институт до 28 февруари 2019 година.", "date": "2018.10.23", "title": "Варна: Градът се включва в международния конкурс за статистически плакат 2018-2019"}
{"url": "http://www.focus-news.net/news/2018/10/23/2581426/b92-ikonomicheskata-integratsiya-e-zhizneno-neobhodima-za-zapadnite-balkani.html", "text": "Реформите, прилагани от правителството, „очертават правилната пътека  към повишаване на качеството на живот в обществото, укрепване на институциите и икономически прогрес“. Това е казал първият вицепремиер и министър на външните работи на Сърбия Ивица Дачич в понеделник при откриване на 18-тата икономическа среща на върха в Сърбия, информира белградската медия  B92 , като се позовава на правителствено съобщение. \r\nДачич е изразил убедеността си, че „ ефикасен публичен сектор, квалифицирана работна ръка, развита инфраструктура и по-лесен достъп до финансови източници са стълбовете, на които се основава дългосрочното икономическо развитие.\"  \r\nВ изказването си вицепремиерът е акцентирал на конкретните мерки, предприети от правителството в Белград в тази насока: стабилизиране на публичните финанси,  създаване на баланс между приходите и разходите на държавата и превръщане на будещата тревоги рецесия в стабилен икономически растеж.   \r\nДачич е припомнил, че стратегията на Европейския съюз „Европа 2020“ извежда за свой приоритет интелигентния, устойчив и инклузивен растеж. Той е пояснил, че макар и „Европа 2020“ да е програма, насочена към страните, членки на блока, Сърбия вече е приела поредица от мерки в тази насока, без да е нужно да прави това, защото е все още само кандидатка за членство в ЕС.   Ивелина Ватова", "date": "2018.10.23", "title": "B92: \"Икономическата интеграция е жизнено необходима за Западните Балкани\""}
{"url": "http://www.focus-news.net/news/2018/10/23/2581425/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Турция няма да толерира действия срещу нейните интереси в Егейско море или Източното Средиземноморие, предупреди министърът на отбраната на страната Хулуси Акар в Понеделник, цитиран от  електронното издание на вестник Yeni Safak . \r\nВ изказване по време на военно учение в Анкара, министърът бе категоричен, че „Всеки проект в Егейско море и Източното Средиземноморие, в което не е включена Турция и Турска република Северен Кипър, няма никакви шансове да бъде реализиран“. \r\nИзданието припомня, че миналия четвъртък гръцка фрегата се е опита да попречи на турския сеизмичен съд „Барбарос Хайреддин Паша“ да прави проучвания за въглеводороди в Средиземно море, но бе блокирана от турския флот. \r\nИнцидентът предизвика светкавичен отговор от представители на турските власти, които предупредиха Атина да се въздържа от действия в Средиземно море, които биха могли да увеличат допълнително напрежението в региона, посочва още вестникът. \r\n***  В броя си от 18 октомври т. г. изданието  The American Conservative  отпечатва коментар на известния анализатор на политиката на Доналд Тръмп Даниъл Ларисън, който публикуваме с известни съкращения:  \r\n„В последните десет месеца  от своето управление администрацията на Тръмп напусна известния Съвместен всеобхватен план за действие, известен накратко като сделка с Иран по ядрената програма на тази държава, и обяви допълнителни санкции на Иран без никакви оправдания, подкрепи опасната офанзива срещу Ходейда в Йемен, известна като операция „Златна победа“, изцяло се ангажира с мисия в Сирия с отворен край, която създаде риск от война с Иран, удовлетвори израелското правителство, което седмица след седмица стреля по невъоръжени протестиращи хора, премести американското посолство в Йерусалим, подложи на гладна смърт палестински цивилни, като ги лиши от съществена помощ, а съвсем наскоро се присъедини към усилията да се прикрие убиеца на известен критик на управлението в Саудитска Арабия. Това не е пълен списък за деструктивно поведение, но дава представа за това колко са се влошили нещата в изминалите десет месеца.   \r\nВ същия този период условията в Йемен значително се усложниха: над 8 млн. души са на предела на гладната смърт, в момента ООН предупреждава, че близо 13 млн. невинни йеменци може да измрат от глад. Поддържаната от САЩ бомбена кампания също помогна за изостряне на ситуацията. През лятото имаше множество крайно кръвопролитни убийства, извършени от силите на саудитската коалиция, включително и на пътуващите с училищен автобус на 9 август. Последните отчети от проекта „Данни от Йемен“ показват засилване на нападенията срещу невоенни цели през септември.   \r\nСлед като 20 месеца вече наблюдаваме каква външна политика води Тръмп в Близкия изток, може да заключим, че тя безпричинно води до ескалация на конфликти,  до колективно наказание на десетки милиони  невинни хора, дискредитира интересите на САЩ и нашата национална репутация, замесва нашето правителство в многобройни военни престъпления и престъпления срещу човечеството.  Човек може да определи политиките на администрацията като успешни единствено в смисъл, че те „успешно“ причиняват ненужни страдания и смърт на хора от различни части на региона. Този ужасен доклад зове Конгреса за контрол и действие от негова страна и за силно порицание от страна на обществото. Добър старт би могло да бъде прилагането на Резолюция 138 на Конгреса, за да се сложи край на участието на САЩ във войната в Йемен.“ \r\n***  Германският канцлер Ангела Меркел е готова да отвори германския пазар за американските газови компании, след агресивното лобиране от страна на Доналд Тръмп, информира печатното издание  The Hill , като цитира Уол Стрийт Джърнал.   \r\nНа закуска през октомври с група законодатели Меркел е обявила, че правителството й е готово да участва в съфинансирането на специален пристанищен терминал в северна Германия за втечнен природен газ.  От години проектът се спира заради нежелание правителството да го подкрепи. Тръмп обаче твърде енергично лобира Европа да внася американския втечнен природен газ и да намали руските газови доставки.   \r\nГермания задоволява по-голяма част от своите потребности с руски газ. Така усилията на САЩ да я принудят да се обърне към американските компании оставаха без внимание досега поради липсата на правителствена подкрепа.  \r\nПред законотворците Меркел е обявила, че решението за съфинансиране на подобен терминал е „стратегическо“ и би могло да се изплати в дългосрочен план.  Говорител на германското правителство е заявил пред Уол Стрийт Джърнал, че промяната на тона  е заради германските икономически интереси, а не заради натиск от страна на Вашингтон.   \r\nПо-малко от седмица, след като медиите съобщиха за тази среща между Меркел и законодателите, международен консорциум официално се  регистрира за финансиране на подобен терминал недалеч от Хамбург. \r\nВ разговора си Меркел е заявила, че правителствената подкрепа за проекта ще е най-малко 10-годишна.   \r\n„Ние създаваме работни места и задълбочаване трансатлантическите връзки“, е обявил пред авторитетното издание Уол Стрийт Джърнал посланикът на САЩ в Берлин Ричард Гренел: „САЩ са изцяло посветени на идеята да докарат американския втечнен газ в Европа и Германия.“ \r\n*** Китай разкритикува САЩ за обявеното от американския президент Доналд Тръмп оттегляне от Договора за ликвидация на ракетите със среден и малък обсег (ДЛРСМО) и заяви в понеделник, че Вашингтон се е решил на тази стъпка, за да отговори на Пекин, а не на Москва, пише  онлайн изданието на вестник Washington Examiner . \r\n„Искам да подчертая, че е напълно погрешно да се използва Китай като предлог за излизането от договора“, заяви говорителят на китайското Министерство на външните работи Хуан Чунин пред журналистите в Пекин. „Надяваме се, че съответните страни ще могат да се наслаждават на постигнатите с тежък труд през годините постижения, благоразумно и подходящо ще се справят с въпросите, свързани с договора, чрез диалог и консултации и ще мислят два пъти преди да се оттеглят от договора“. \r\nПрезидентът Тръмп заяви през почивните дни, че иска да изтегли САЩ от Договора от 1987 г. Администрацията твърди, че Русия нарушава условията на споразумението, като разработва нови крилати ракети. В материал на \"Ню Йорк Таймс\", в който се цитират анонимни източници от администрация, се казва, че този ход се прави, за да могат САЩ да контрират  усилията на Китай да закрепят въоръжените си сили в Тихия океан. \r\nПодкрепа за решението на Вашингтон изрази министърът на отбраната на Великобритания Гавин Уилямс още в събота, когато той увери че Лондон и Вашингтон ще бъдат „абсолютно решителни в изпращането на ясно послание към Русия, че трябва да спазва задълженията си по договорите, които е подписала“. \r\n***  Министърът на отбраната на Сърбия Александър Вулин даде интервю пред белградския вестник „Политика“ за формирането на косовска армия и разграничаването, в рамките на което отбеляза, че най-големите противници на разграничаването с „Велика Албания“ са страните от региона Черна гора и Македония, пише  електронното издание на македонския вестник „Денешен“ . \r\n„Процесът за разрешаването на сръбския национален въпрос е започне, когато се разделим с албанците. Време е Сърбия да започне да мисли само за себе си и своя народ“, призова Вулин, като обясни, че „колкото по-бързо бъде направено ясно разграничение с „Велика Албания“, толкова по-големи възможности ще има Сърбия да спре нейното разширяване и да укрепи своите позиции“. \r\nСпоред мнението на сръбския министър, „най-силно се противопоставят на тази идея страните от региона – Черна гора и Македония, които признаха Косово и обвиниха Сърбия, че е предизвикала всички войни и конфликти, а днес се плашат от възможността „Велика Албания“ да започне да се създава на техните територии“. \r\nПопитан дали КФОР може да защити сръбското население в Косово, Вулин отговори, че „или международната общност е безсилна да обезпечи мира и върховенството на закона, или т.н. армия на Косово е безсмислена авантюра, която може да взриви мира в Косово и региона, а трета възможност не съществува“.", "date": "2018.10.23", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/10/23/2581433/", "text": "Съединените щати ще използват ядрен арсенал, за да оказват натиск върху РУсия и Китай, съобщава вестник  „Известия“ .  \r\nТова е казал пред журналисти в понеделник президентът Доналд Тръмп и е заявил категорично, че Вашингтон разполага с достатъчно финансови средства за това.   \r\nТой отново е обвинил Русия в нарушение на Договора за ликвидация на ракетите със среден и малък обхват на действие, както информира за събитието агенция Reuters, цитирана от руския вестник.  \r\nПо-рано същия ден помощникът на американския президент по въпросите на националната сигурност Джон Болтън е заявил, че Белият дом ще продължи консултациите с Москва по Договора. \r\nДва дни преди това САЩ обявиха намерението си да напуснат участието си в него и да започнат разработката на нов тип въоръжение. От МВнР на РФ разкритикуваха това решение и декларираха готовността на руската страна да предприеме ответни мерки, включително и „военно-технически“.  Ивелина Ватова", "date": "2018.10.23", "title": "„ Известия“: Тръмп обещава да използва ядрения арсенал, за да упражнява натиск върху Русия и Китай"}
{"url": "http://www.focus-news.net/news/2018/10/23/2581427/vitsepremierat-valeri-simeonov-i-predstaviteli-na-rabotodatelski-organizatsii-se-obediniha-protiv-povishavaneto-na-maksimalniya-osiguritelen-dohod-obzor.html", "text": "Вицепремиерът Валери Симеонов и работодателските организации проведоха среща в сградата на Министерски съвет с цел обсъждане и преодоляване на задържащите фактори на вътрешната среда, които възпрепятстват ускоряването на икономическия растеж в България над 4%, въпреки благоприятната икономическа обстановка. На срещата бяха обсъдени и възможности за ускоряване на редица политики и реформи в сферата на пазара на труда, пенсионното осигуряване, трудово-медицинската експертиза, съдебната система, административната реформа и електронното управление, сигурността, енергетиката и образованието.  \r\nСлед срещатa вицепремиерът Валери Симеонов заяви, че с представителите на работодателските организации категорично са против повишаването на максималния осигурителен праг от 2600 на 3000 лева. По думите му това е много сериозно нарушение на предизборната програма на коалиция ГЕРБ – Обединени патриоти, под която са се разписали да не се променят данъците в 4-годишния период на управление. Той заяви, че една такава промяна неизбежно ще доведе до удар върху печелившия бизнес в България и може да предизвика пререгистрация на фирми в държави извън България. Симеонов обясни и, че бизнесът в България настоява да не се отлага реформата в таксата за битови отпадъци според принципа „замърсителят плаща“.  \r\nТой също така уточни, че с представителите на работодателските организации са на обща позиция, че е крайно време вече да се отмени плащането на първите 3 болнични дни от работодателя. Лидерът на НФСБ заяви, че това е кризисна мярка от 2008 година и не би трябвало да я има в момента, когато има ръстови показатели на развитие на държавата и икономиката.  \r\nВицепремиерът допълни, че с работодателските организации категорично са за отпадането на квотите в Закона за хората с увреждания. Според него квотите, които задължават назначаването на хора с инвалидност са несъстоятелни и това води до съответни санкции, които са в размер на 30% от минималната работна заплата, а в България има остър недостиг на работна ръка и няма работодател, който да не назначи инвалид, стига да му върши работа. По думите на вицепремиера в тези текстове е заложен популизъм, прикрит под грижата за инвалидите.  \r\nТой обясни още, че с работодателските организации се обединяват около законодателна инициатива, с която да се дава възможност на хора от трети страни да работят в България. Според Симеонов и представителите на бизнеса трябва да се дава възможност на тези хора в определен срок – най-вероятно 5-годишен – да работят в България, да получават права на гражданин, но да не могат да напускат държавата и да ходят в други държави в ЕС, защото това не е в национален интерес. По думите му в случая не говорим за гражданство, а за даване възможност за достъп до пазара на работната ръка на граждани от трети страни, основно от български произход. \r\nПредседателят на Асоциацията на индустриалния капитал в България Васил Велев заяви, че очевидно бизнес средата у нас не е добра, въпреки полаганите усилия. Той уточни, че имаме ръст от порядъка на 3.5% на БВП за полугодието, имаме ръст в разходите за възнаграждение на работодателите в порядъка на 8.5% за полугодието, но в същото време производителността расте с по-малко от 3% и сме на 12 място по ръст на БВП в ЕС. В същото време имаме спад на чуждестранните инвестиции в дялово участие, има спад на местните инвестиции и има ръст на българските инвестиции в чужбина. По думите му трябва да има условия да се работи остро по проблема с недостига на работна ръка, тъй като страната ни е едва на 122-ро място по показателя за намиране на специалисти за работа от 140 страни.  \r\nВасил Велев също така заяви, че от както се е въвело плащането на първите 3 дни болничен от предприятията до днес, разходите за болнични са увеличени 2 пъти. По думите му тази мярка е била въведена, за да се намалят злоупотребите, а те всъщност са се увеличили.  \r\nТой допълни, че по време на срещата категорично са се обявили и против квотите за инвалидите в предприятията, защото по този начин не се решава проблема с тяхното интегриране.", "date": "2018.10.23", "title": "Вицепремиерът Валери Симеонов и представители на работодателски организации се обединиха против повишаването на максималния осигурителен доход (ОБЗОР)"}
{"url": "http://www.focus-news.net/news/2018/10/23/2581428/mia-velikobritaniya-potvarzhdava-podkrepata-si-za-dogovora-ot-prespa.html", "text": "Това е заявила Рачел Галоуей, посланик на Обединеното кралство в Скопие,  в понеделник на среща с премиера на Македония Зоран Заев, информира  МИА . \r\nТя е поздравила македонските депутати за решението им да финализират процедурата по Договора с Гърция и е подчертала, че това е решителна крачка напред към евроатлантическата интеграция на държавата. \r\nСпоред съобщението на правителствената пресслужба, което МИА цитира, посланик Галоуей и премиерът Заев са единодушни, че постигането на квалифицирано парламентарно мнозинство при гласуване на конституционните промени ще докаже възможността управляващи и опозиция да обединят усилията си по теми, изключително важни за държавата и обществото, каквито са вътрешните реформи и международната интеграция. \r\n„Ще продължим да сме конструктивни и инклузивни“, Заев  е уверил британския посланик. Накратко той я е запознал с вътрешно политическите мерките, които правителството предприема  - реформите в съдебната област и в публичната администрация, антикорупционното законодателство, изграждане на администрацията в сектор „сигурност и контраразузнаване“. \r\nПосланик Галоуей е потвърдила пред македонския премиер, че Великобритания следи отблизо политическата ситуация в страната и е готова да окаже твърда подкрепа за постигането на помирение, което е важно както за евроатлантическия интеграционен процес на страната, така и за стабилността на целия регион.  Ивелина Ватова", "date": "2018.10.23", "title": "МИА: Великобритания потвърждава подкрепата си за Договора от Преспа"}
{"url": "http://www.focus-news.net/news/2018/10/23/2581782/afpdzhon-boltan-otsenyava-kato-mnogo-izcherpatelnite-i-produktivni-razgovorite-v-rusiya.html", "text": "Съветникът по националната сигурност на президента на САЩ Джон Болтън оценява като \"много изчерпателните и продуктивни\" разговорите в Русия, предава  AFP . \r\nАмериканският съветник по националната сигурност Джон Болтън във вторник определи като \"продуктивни\" разговорите с президента Владимир Путин и други руски представители по време на двудневно посещение в Москва. \r\n\"Имах серия от много изчерпателни и продуктивни дискусии\", каза той на пресконференция след посещението, проведено  след заканата  на американския президент Доналд Тръмп, че ще излезе от Договора за ядрените ракети със среден и по-малък обсег с Русия. \r\nСрещата с Путин е продължила 90 минути и е засегнала конфликта в Сирия и изборите, както и решението на Тръмп за излизане от Договора с Русия от 1987 година. \r\n\"Обсъдихме продължаващата ни загриженост за руската намеса в изборите и защо това беше особено вредно за руско-американските отношения, без да доведе до нищо в замяна\", каза той. \r\n\"Имахме продължителни разговори за въпросите, свързани с контрола на въоръженията, новия стратегически пейзаж и Договора от 1987 година\". \r\nБолтън по-рано каза, че Тръмп е искал да се срещне с Путин, когато двамата се намират в  Париж на 11 ноември за честването на края на Първата световна война. \r\nПо време на пресконференцията той съобщи, че се правят договорености за тази среща.  Юлиян Марков", "date": "2018.10.23", "title": "AFP:Джон Болтън оценява като \"много изчерпателните и продуктивни\" разговорите в Русия"}
{"url": "http://www.focus-news.net/news/2018/10/23/2581430/kathimerini-spored-kotsiyas-prespanskiyat-dogovor-shte-stabilizira-balkanite-i-shte-spre-turskoto-vliyanie.html", "text": "Споразумението, подписано между двете съседни държави ще донесе стабилност в региона и ще спре турското влияние. Това е заявил в понеделник бившият гръцки външен министър Никос Коцияс в понеделник в Крит, информира гръцкият вестник  Kathimerini . \r\n“Искаме ли нашият най-близък съсед да е под влиянието и контрола на трета сила като Турция? Или искаме да имаме стабилни Балкани, в сегашните им граници и влиянието на страната ни в региона да се засилва?“ Тези въпроси гръцкият политик е задал по време на събитие, организирано от политическото движение „Прато“, което той е създал.  Ивелина Ватова", "date": "2018.10.23", "title": "Kathimerini: Според Коцияс Преспанският Договор ще стабилизира Балканите и ще спре турското влияние"}
{"url": "http://www.focus-news.net/news/2018/10/23/2581434/the-times-rabota-nevazmozhnaza-parlamenta.html", "text": "Под това заглавие британският  The Times  информира за законите, които парламентът в Лондон трябва да приеме за Брекзит.   \r\nПовече от 800 промени трябва да се направят в законодателството преди на 29 март да се финализира самият процес по напускане на Европейския съюз от Обединеното кралство. От тях в парламента са постъпили едва 71 предложения от правителството.  Това представлява едва 9 на сто от необходимите, изисквани по закон инструменти.  \r\nДепутатите от Камарата на общините вече са в паника, че се изправят пред невъзможността да ги разгледат и обсъдят внимателно и на време.   \r\nТези инструменти са известни и като вторично законодателство, което помага да се променят законите без да се преминава през цялата процедура.    Ивелина Ватова", "date": "2018.10.23", "title": "The Times: „Работа невъзможна“за парламента"}
{"url": "http://www.focus-news.net/news/2018/10/23/2581429/mia-cheshkata-republika-podkrepya-evroatlanticheskata-orientatsiya-na-makedoniya.html", "text": "Председателят на македонския парламент Талат Джафери в понеделник се е срещнал с колегата си Радек Вондрачек в Прага, информира  МИА  . \r\nВондрачек е поздравил Джафери за постигнатия успех от депутатите в Скопие да инициират конституционни промени и е изразил надежда, че това единство ще продължи. В допълнение чешкият парламентарист е подчертал, че  страната му ще продължи да подкрепя усилията на Македония по пътя й към евроатлантическата интеграция и е изтъкнал, че Чешката република като член на Вишеградската четворка, заедно с Унгария, Полша и Словакия твърдо поддържа идеята за по-бързо  окончателно присъединяване на Западните Балкани към Евросъюза. \r\nЧешкият парламент е инициатор на т. нар. формат “Славковски” и през ноември трябва да се срещнат парламентарните председатели на Словакия, Австрия, Франция, Германия и други страни, членки на ЕС, във формат 24+, за да обсъдят членството на Западните Балкани в Съюза. Целта е да се преодолее евроскептицизмът.  Ивелина Ватова", "date": "2018.10.23", "title": "МИА: Чешката република подкрепя евроатлантическата ориентация на Македония"}
{"url": "http://www.focus-news.net/news/2018/10/23/2581432/reuters-sreshtata-na-varha-za-investitsii-v-sauditska-arabiya-shte-se-provede-vapreki-boykota-zaradi-ubitiya-zhurnalist.html", "text": "Рияд е готов във вторник да открие международната конференция за инвестиции въпреки отказа в последния момент на редица държавни лидери и водещи бизнес фигури да участват в нея, информира  Reuters . \r\nТова събитие се превръща в ежегодна среща на върха, чиято цел е да се привличат чуждестранни инвестиции в арабската държава като част от замислените реформи, с които да се сложи край на нейната зависимост от износа на петрол.   \r\nДокато обаче първата среща през 2017 година привлече световния бизнес елит и си спечели неформалното заглавие „Давос в пустинята“, тази година събитието беше помрачено от убийството на Джамал Хашоги, журналистът, критикуващ престолонаследника на кралството, който на 2 октомври влезе в консулството на Саудитска Арабия в Истанбул да получи документи за предстоящата си сватба и изчезна. Събитията от изминалите седмици изостриха отношенията между Запада и световния лидер в износа на петрол.  \r\nВ понеделник обаче  участието си в инвестиционния форум в Саудитска Арабия заяви Патрик Пуяне, изпълнителен директор на Total. Русия също се кани да участва с многобройна делегация, водена от Кирил Дмитриев, шеф на руския Фонд за преки инвестиции.  Ивелина Ватова", "date": "2018.10.23", "title": "Reuters: Срещата на върха за инвестиции в Саудитска Арабия ще се проведе въпреки бойкота заради убития журналист"}
{"url": "http://www.focus-news.net/news/2018/10/23/2581431/bezopasnostta-na-patya-sofiya-svoge-diskutiraha-na-rabotna-sreshta-po-initsiativa-na-ombudsmana-maya-manolova-grazhdani-i-institutsii-obzor.html", "text": "Безопасността на пътя София – Своге дискутираха на работна среща по инициатива на омбудсмана Мая Манолова граждани и институции. Срещата бе организирана от омбудсмана във връзка с подписката на повече от 100 граждани от Своге, които искат гаранции за безопасността на пътя. В нея участваха част от протестиращите граждани на Своге, представители на МВР, на \"Пътна полиция\" на АПИ, на „Автомобилна администрация“ и Община Своге.  \r\nВ началото на срещата омбудсманът Мая Манолова посочи, че добрият подход е около масата, очи в очи да се кажат какви са очакванията на гражданите и какво са направили дотук институциите. „Подходът с прехвърляне на отговорност не е добър. На хората им е безразлично коя институция ще извърши едно или друго действия, важното е работата да бъде свършена“, допълни тя. Манолова запозна всички с исканията на протестиращите, сред които са да се посочат виновните лица за качеството на пътя, да бъде направена ревизия на ремонтите дейности, да бъдат подменени мантинелите и да бъде обезопасена пешеходната зона, на определени участъци, да бъдат поставени обезопасителни мрежи, да бъдат прочистени участъците с намалена видимост, да се направят отводнителни шахти, да бъде отремонтиран участък с пропаднал път и да се поставят пътните знаци съгласно Закона за движение по пътищата и други. Тя пое ангажимента да посредничи между институциите, за да бъде поправена мантинелата, където стана катастрофата край Своге.  \r\nДиректорът на Дирекция „Поддържане на пътната инфраструктура“ към Агенция „Пътна инфраструктура“(АПИ) Михаил Рашков коментира, че веднага след катастрофата в участъка между Своге и Нови Искър са подменени мантинели. Той уточни, че остава мястото на най-острия завой. \"За мрежите, предпазващи от падащи камъни, Рашков увери, че количествата са значително повече, отколкото в самия проект. „Това са едни 50-60 км. в дефилето. Горе-долу, ако цялото дефиле го опаковаме с предпазна мрежа, мисля, че ще са необходими около 30 – 40 млн. лв.“, допълни още Рашков. По думите му одит по пътна безопасност трябва да приключи и той ще каже къде трябва и къде е необходимо да се извърши ново монтиране на предпазни мрежи. „Дървета и храсти, доколкото можахме изчистихме, но продължаваме“, заяви още Рашков. \"Всички пътни знаци, съгласно по Закона за движение по пътищата, има проект. Той е изпълнен\", допълни още Рашков. \"Поддръжката на пътните знаци, маркировката, всичко това е в рамките на бюджета, който има Агенцията\", каза той. \r\nНа срещата присъства заместник-министърът на вътрешните работи Красимир Ципов. От името на МВР говори началникът на „Пътна полиция“ към Главна дирекция „Национална полиция“ главен инспектор Росен Рапчев, който уточни, че ежедневно се следи скоростта на проблемния участък край Своге. Той уточни, че „Пътна полиция“ ще направи препоръка към общината да се повдигнат пешеходните пътеки. По думите му след направения ремонт на пътя през 2016 г. има повече пътнотранспортни произшествия, отколкото преди това. \"За това служителите на Районно управление–Своге са изпращали многократно писма. Направена е комисия на 31 май, на която да се обследва пътния участък. Преди настъпването на инцидента е било въведено ограничение от 50 км, свалено е ограничението на 40 км и са сложени указателни табели, че пътят е с недобро сцепление“, допълни той. По думите му всеки един участник в движението по пътищата трябва да е отговорен за това как се движи по пътната инфраструктура. Той апелира всички водачи да се движат със съобразена скорост в населените места.  \r\nЗаместник-кметът на Община Своге инж. Валентин Михайлов също взе отношение по темата за пътя. \"На срещата в Своге с вас и с кмета на Общината се реши в квартал над \"Неврелов дол\" да направим пасарелка. Заведох специалисти. Има някакъв начин да се направи. В момента я проектираме и се надявам най-скоро да я направим\", допълни още Михайлов. \"Това е задължение на общината и ще бъде направено\", каза още той. \r\nВ крайна сметка всички се обединиха около това, че на 12 ноември ще се проведе следващата среща за пътя Своге – Нови Искър. Срещата ще бъде от 16.00 ч. в сградата на омбудсмана. На нея ще бъдат чути отговори по теми, свързани с одита на безопасността на пътя, ще бъде обсъдена ситуацията с обезопасителните мрежи, с поставянето на пътните знаци и ще бъде коментирана темата за отводнителните шахти и проблемът с аквапланинга. \r\nДеница КИТАНОВА", "date": "2018.10.23", "title": "Безопасността на пътя София – Своге дискутираха на работна среща по инициатива на омбудсмана Мая Манолова граждани и институции (ОБЗОР)"}
{"url": "http://www.focus-news.net/news/2018/10/23/2581785/dzhon-boltan-sasht-vse-oshte-ne-sa-prieli-reshenie-za-novi-sanktsii-sreshtu-rusiya-zaradi-sluchaya-skripal.html", "text": "САЩ все още не са приели решение за нови санкции срещу Русия заради случая „Скрипал“, заяви съветникът по националната сигурност на президента на САЩ Доналд Тръмп Джон Болтън на пресконференция в Москва в края на двудневното си посещение в руската столица, цитиран от  TACC . \r\n\"Засега мога да кажа, че не е взето окончателно решение по този въпрос\", каза Болтън. \r\nСъединените щати наложиха ограничителни мерки срещу Русия в края на август заради случая „Скрипал“ в рамките на американския Закон за контрол на химическите и биологичните оръжия и забраната за тяхното използване от 1991 г. Вашингтон първо наложи забрана за доставка на продукти с двойна употреба на Русия, като направи известен брой изключения. \r\nОсвен това гореспоменатият закон предвижда заплахата да се използва втората вълна от санкции приблизително три месеца след въвеждането на първата част от ограниченията. Вторият пакет от санкции предвижда заплахата от намаляване на нивото на двустранните дипломатически отношения или дори пълното им прекратяване, всъщност пълната забрана на целия внос на американски стоки към Русия, с изключение на храните, както и вносът на руски стоки в САЩ, включително петролните и нефтопродукти, забраната за кацане на самолети на авиокомпании, които се контролират от руското правителство и блокиране на американските заеми за Москва чрез международни финансови организации.  Юлиян Марков", "date": "2018.10.23", "title": "Джон Болтън: САЩ все още не са приели решение за нови санкции срещу Русия заради случая „Скрипал“"}
{"url": "http://www.focus-news.net/news/2018/10/23/2581436/vzglyad-tramp-plashi-ne-putin-a-evropa-s-kitay.html", "text": "Тръмп обяви готовността на САЩ да излязат от Договора по ликвидиране на ракетите със среден и малък обсег на действие (ДРСМОД) в навечерието на визитата на неговия помощник по национална сигурност Джон Болтън в Москва, коментира вестник  „Взгляд“ .  \r\nПрезидентът действа в любимия си стил – повишава цената си, за да постигне отстъпки от противника. При това съвсем не в областта, в която се „нажежава“ ситуацията. И сега той се заиграва не с Русия, а по-скоро с Европа и Китай.  \r\nОтдавна е известно, че този договор, сключен между Горбачов и Рейгън в 1987 година, няма бъдеще.   \r\nВ момента САЩ не гледат на Русия като на главен противник, ако се говори не за военно, а за геополитическо противопоставяне. Вашингтон не се страхува, че Русия ще нападне САЩ.    \r\nСтрахът, който се изпитва, е, че се губи позицията на глобален хегемон, т.е. не само на най-силна, но и ключова световна държава.  \r\nДоналд Тръмп прави всичко по силите си да укрепи силата на САЩ като отслаби техните противници и конкуренти. А кои са те? \r\nТова са Китай и Европа. Тръмп разглежда Китай като икономическа заплаха за САЩ в битката за световния пазар и за нови работни места за американците. По същия начин възприема и Европа – тя не му е необходима като силен конкурент, затова и би било добре, ако Европейският съюз бъде отслабен.   \r\nКакво общо обаче имат с това ракетите?  Ами нека европейците малко да понервничат, че заради „тяхната сигурност“  ще се наложи да се правят нови американски ракети, които няма да се монтират в Европа, тъй  като няма да е нужно. Няма да има и бързо напускане на Договора – в най-добиря случай това ще се случи след година. През това време обаче Тръмп ще се опита да разиграе картите си и срещу Европа, и срещу Китай в стил „плащайте повече“ и „купувайте американското“ .   Ивелина Ватова", "date": "2018.10.23", "title": "„Взгляд“: Тръмп плаши не Путин, а Европа с Китай"}
{"url": "http://www.focus-news.net/news/2018/10/23/2581435/v-hotel-v-slanchev-bryag-e-razkrita-moderna-pechatnitsa-za-falshivi-evro-i-dolari-obzor.html", "text": "При операция на Специализираната прокуратура и ГДБОП в подземие на хотел в Слънчев бряг е разкрита модерна печатница за фалшиви пари. Зам.-главният прокурор Иван Гешев заяви, че печатницата е най-голямата в последните 11 години и не изключи да е най-голямата и в последните 20-30 години. В различна степен на довършеност в печатницата са намерени над 11 млн. евро и над 1,8 млн. щатски долара. Банкноти са открити и при претърсвания на над 30 адреса. Парите са укривани в тайни квартири, складирани на различни места. Фалшивите банкноти имат всички елементи на защита и водни знаци, които и истинските. Ще се разследва за кои пазари са били предназначени. Банкнотите ще бъдат предоставени за анализ и на Европол. Еврото е продавано срещу 6% от стойността му, а доларите банкноти - срещу 20%. Печатани са банкноти от 500 и 100 евро, както и от 50 долара.  \r\nОрганизираната престъпна група за разпространение на фалшивите пари е разкрита на 20 октомври. Разследващите следят дейността й от януари. Наблюдаващият прокурор Евгения Деянова обяви, че четирима са привлечени като обвиняеми след разкриването на фабриката. Задържани са в момент на печатане на парите. Предстои Прокуратурата да поиска те да останат в ареста за постоянно. Иван Гешев коментира, че задържаните са известни в този вид престъпност и са от Пловдив. Директорът на ГДБОП главен комисар Ивайло Спиридонов допълни: „Лицата са на много високо ниво в този вид престъпност“. Един от задържаните участници в схемата е собственикът на хотела, в който е открита печатницата. Организираната престъпна група е била изключително конспиративна, вземани са охранителни мерки. Разследващите са използвали всички способи на специалните разузнавателни средства. „По този случай може да бъде написана книга“, коментира гл. комисар Спиридонов. Той обясни, че такива печатници работят веднъж на няколко години, като парите се складират и се изваждат на пазара поетапно. \r\nБиляна ИВАНОВА", "date": "2018.10.23", "title": "В хотел в Слънчев бряг е разкрита модерна печатница за фалшиви евро и долари (ОБЗОР)"}
{"url": "http://www.focus-news.net/news/2018/10/23/2581440/the-guardian-orazhiyata-i-ohranata-shte-napusnat-koreyskoto-selo-phanmundzhom.html", "text": "Оръжията и охраната ще напуснат село Пханмунджом, известно като корейското «село на примирието», пише британският  The Guardian .   \r\nОт него ще започне и демилитаризацията на целия Корейски полуостров веднага след разговорите между двете Кореи и миротворците от ООН.   \r\nТрите страни са се договорили да премахнат оръжията в пограничното село. Така са дали знак на света, че отношенията между бившите враждебно настроени съседи започват да се затоплят.  \r\nВоенният министър на Южна Корея е направил изявление,  че след края на тристранните преговори в понеделник е било постигнато споразумение оръжията и охраната да напуснат района на т. нар. Зона за съвместна сигурност, единственото място на полуострова, където севернокорейските и южнокорейските сили са изправени лице-в-лице.  Ивелина Ватова", "date": "2018.10.23", "title": "The Guardian: Оръжията и охраната ще напуснат корейското село Пханмунджом"}
{"url": "http://www.focus-news.net/news/2018/10/23/2581439/nezavisimaya-gazeta-rusiya-nyama-da-se-varne-v-golyamata-osmorka.html", "text": "Премиерът на Италия Джузепе Конти постави въпрос да се възобнови Г-8 и Русия да се върне на масата на преговорите, за да може наболелите международни въпроси да се решават заедно.  Но тя едва ли ще се върне обратно в Г-8, дори и ако Западът отмени всички санкции, пише  „Независимая газета“ .  \r\nЗа Русия обаче това просто вече не е интересно нито от икономическа, нито от политическа гледна точка. Западът вече губи контролния пакет акции в глобалната икономика, като отстъпва пред държави като Китай и Индия. А и в сегашния формат Г-7 няма единство.  \r\nСамата РФ вече се интересува много повече от формати като БРИКС, ШОС и Евразийския съюз. Отделно си заслужава да се спомене и партньорството с държави като Турция и Иран.   Ивелина Ватова", "date": "2018.10.23", "title": "„Независимая газета“: Русия няма да се върне в „Голямата осморка“"}
{"url": "http://www.focus-news.net/news/2018/10/23/2581441/tass-prez-noemvri-vliza-v-sila-mehanizmat-za-targovsko-satrudnichestvo-mezhdu-es-i-iran.html", "text": "Механизмът за търговско сътрудничество между Иран и ЕС влиза в сила през ноември, съобщава ТАСС, като цитира руския вестник  „Известия“ . \r\nПо този въпрос във вторник интервю за вестника дава посланикът на Техеран в Москва Мехди Санаи.   \r\nПреди това за евроусилията да се разработи такъв механизъм бе заявила Федерика Могерини, Върховен представител на ЕС по въпросите на външните работи и политиката на сигурност. Още на 24 септември в Ню Йорк тя обяви, че блокът се подготвя да създаде законова структура за гарантиране на финансовите трансакции с Иран, за да се поддържа международната търговия, в частност с петрол, и да се защитят  интересите на европейските компании, които възнамеряват да продължат законен бизнес с Иран. В бъдеще към този механизъм ще могат да се включат и други държави.  Ивелина Ватова", "date": "2018.10.23", "title": "ТАСС: През ноември влиза в сила механизмът за търговско сътрудничество между ЕС и Иран"}
{"url": "http://www.focus-news.net/news/2018/10/23/2581438/the-telegraph-britanski-i-iranski-korabi-sa-se-razminali-na-santimetri-v-persiyskiya-zaliv.html", "text": "Три ирански бързохода са се разминали на косъм с три британски съда, ескортирани от фрегата HMS Dragon, съобщава  The Telegraph  . Така са застрашили плаването им в Ормузкия проток.   \r\nАко бяха нападнали, можеше да се стигне до рискове и да се предизвика международен инцидент.    Ивелина Ватова", "date": "2018.10.23", "title": "The Telegraph: Британски и ирански кораби са се разминали на сантиметри в Персийския залив"}
{"url": "http://www.focus-news.net/news/2018/10/23/2581442/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Съединените щати ще използват ядрен арсенал, за да оказват натиск върху Русия и Китай, съобщава вестник  „Известия“ .  \r\nТова е казал пред журналисти в понеделник президентът Доналд Тръмп и е заявил категорично, че Вашингтон разполага с достатъчно финансови средства за това.   \r\nТой отново е обвинил Русия в нарушение на Договора за ликвидация на ракетите със среден и малък обхват на действие, както информира за събитието агенция Reuters, цитирана от руския вестник.  \r\nПо-рано същия ден помощникът на американския президент по въпросите на националната сигурност Джон Болтън е заявил, че Белият дом ще продължи консултациите с Москва по Договора. \r\nДва дни преди това САЩ обявиха намерението си да напуснат участието си в него и да започнат разработката на нов тип въоръжение. От МВнР на РФ разкритикуваха това решение и декларираха готовността на руската страна да предприеме ответни мерки, включително и „военно-технически“. \r\n***  Премиерът на Италия Джузепе Конти постави въпрос да се възобнови Г-8 и Русия да се върне на масата на преговорите, за да може наболелите международни въпроси да се решават заедно.  Но тя едва ли ще се върне обратно в Г-8, дори и ако Западът отмени всички санкции, пише  „Независимая газета“ .  \r\nЗа Русия обаче това просто вече не е интересно нито от икономическа, нито от политическа гледна точка. Западът вече губи контролния пакет акции в глобалната икономика, като отстъпва пред държави като Китай и Индия. А и в сегашния формат Г-7 няма единство.  \r\nСамата РФ вече се интересува много повече от формати като БРИКС, ШОС и Евразийския съюз. Отделно си заслужава да се спомене и партньорството с държави като Турция и Иран. \r\n***  Тръмп обяви готовността на САЩ да излязат от Договора по ликвидиране на ракетите със среден и малък обсег на действие (ДРСМОД) в навечерието на визитата на неговия помощник по национална сигурност Джон Болтън в Москва, коментира вестник  „Взгляд“ .  \r\nПрезидентът действа в любимия си стил – повишава цената си, за да постигне отстъпки от противника. При това съвсем не в областта, в която се „нажежава“ ситуацията. И сега той се заиграва не с Русия, а по-скоро с Европа и Китай.  \r\nОтдавна е известно, че този договор, сключен между Горбачов и Рейгън в 1987 година, няма бъдеще.   \r\nВ момента САЩ не гледат на Русия като на главен противник, ако се говори не за военно, а за геополитическо противопоставяне. Вашингтон не се страхува, че Русия ще нападне САЩ.    \r\nСтрахът, който се изпитва, е, че се губи позицията на глобален хегемон, т.е. не само на най-силна, но и ключова световна държава.  \r\nДоналд Тръмп прави всичко по силите си да укрепи силата на САЩ като отслаби техните противници и конкуренти. А кои са те? \r\nТова са Китай и Европа. Тръмп разглежда Китай като икономическа заплаха за САЩ в битката за световния пазар и за нови работни места за американците. По същия начин възприема и Европа – тя не му е необходима като силен конкурент, затова и би било добре, ако Европейският съюз бъде отслабен.   \r\nКакво общо обаче имат с това ракетите?  Ами нека европейците малко да понервничат, че заради „тяхната сигурност“  ще се наложи да се правят нови американски ракети, които няма да се монтират в Европа, тъй  като няма да е нужно. Няма да има и бързо напускане на Договора – в най-добиря случай това ще се случи след година. През това време обаче Тръмп ще се опита да разиграе картите си и срещу Европа, и срещу Китай в стил „плащайте повече“ и „купувайте американското“ .", "date": "2018.10.23", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2018/10/23/2581443/pregled-na-nyakoi-osnovni-temi-ot-britanskiya-pechat-agentsiya-fokus.html", "text": "Под това заглавие британският  The Times  информира за законите, които парламентът в Лондон трябва да приеме за Брекзит.   \r\nПовече от 800 промени трябва да се направят в законодателството преди на 29 март да се финализира самият процес по напускане на Европейския съюз от Обединеното кралство. От тях в парламента са постъпили едва 71 предложения от правителството.  Това представлява едва 9 на сто от необходимите, изисквани по закон инструменти.  \r\nДепутатите от Камарата на общините вече са в паника, че се изправят пред невъзможността да ги разгледат и обсъдят внимателно и на време.   \r\nТези инструменти са известни и като вторично законодателство, което помага да се променят законите без да се преминава през цялата процедура.   \r\n***  Оръжията и охраната ще напуснат село Пханмунджом, известно като корейското «село на примирието», пише британският  The Guardian .   \r\nОт него ще започне и демилитаризацията на целия Корейски полуостров веднага след разговорите между двете Кореи и миротворците от ООН.   \r\nТрите страни са се договорили да премахнат оръжията в пограничното село. Така са дали знак на света, че отношенията между бившите враждебно настроени съседи започват да се затоплят.  \r\nВоенният министър на Южна Корея е направил изявление,  че след края на тристранните преговори в понеделник е било постигнато споразумение оръжията и охраната да напуснат района на т. нар. Зона за съвместна сигурност, единственото място на полуострова, където севернокорейските и южнокорейските сили са изправени лице-в-лице. \r\n***  Три ирански бързохода са се разминали на косъм с три британски съда, ескортирани от фрегата HMS Dragon, съобщава  The Telegraph  . Така са застрашили плаването им в Ормузкия проток.   \r\nАко бяха нападнали, можеше да се стигне до рискове и да се предизвика международен инцидент.", "date": "2018.10.23", "title": "Преглед на някои основни теми от британския печат (Агенция „Фокус“)"}
{"url": "http://www.focus-news.net/news/2018/10/23/2581446/", "text": "Бившият премиер на Хърватия Иво Санадер бе обвинен в спекула по време на войната за независимост при разпада на бивша Югославия от началото на 90-те години на миналия век, информира  МИА , като се позовава на френската информационна агенция Франспрес. \r\nПодкупът, който е взел от австрийската банка Hypo Group Alpe Adria Bank, е в размер на близо 500 000 евро.  65-годишният  Санадер тогава е бил заместник външен министър и е получавал парите под формата на 5 процента комисионна за банков заем, който е бил използван, за да се плащат разноските по поддръжка на хърватските посолства.  \r\nПрисъдата от две години и половина затвор бе обявена в понеделник, 22 октомври, в подновеното срещу него дело. Той има право да я обжалва, но няма да го направи и няма да отиде в затвора, тъй като вече я е излежал заради предишна присъда.   \r\nСанадер е най-висшият хърватски служител, който е получавал осъдителна присъда откакто Хърватия е обявила независимостта си през 1991 година.  Ивелина Ватова", "date": "2018.10.23", "title": "МИА: Бивш премиер на Хърватия обвинен в спекула"}
{"url": "http://www.focus-news.net/news/2018/10/23/2581449/gd-granichna-politsiya-intenziven-e-trafikat-gkpp-kapitan-andreevo-i-gkpp-lesovo.html", "text": "На българо-турската граница трафикът е интензивен на гранични контролно-пропускателни пунктове \"Капитан Андреево\" и \"Лесово\" за товарни автомобили на изход. Това съобщиха от пресцентъра на  ГД \"Гранична полиция\" . На българо-румънската граница трафикът е интензивен на граничен контролно-пропускателен пункт \"Дунав мост - Русе\" в двете посоки. Нормален е трафикът на всички контролно-пропускателни пунктове на границите със Сърбия, Македония и Гърция.", "date": "2018.10.23", "title": "ГД \"Гранична полиция\": Интензивен е трафикът ГКПП \"Капитан Андреево\" и ГКПП \"Лесово\""}
{"url": "http://www.focus-news.net/news/2018/10/23/2581437/mayki-na-detsa-s-uvrezhdaniya-izlyazoha-na-protesti-s-iskane-za-ostavkata-na-vitsepremiera-valeri-simeonov-obzor.html", "text": "Майки на деца с увреждания излязоха на протест пред сградата на Министерски съвет в столицата с искане за оставката на вицепремиера Валери Симеонов. Протестът се организира във „Фейсбук“ от организацията на майките „Системата ни убива“. Той бе под надслов „Оставка на вицепремиера Валери Симеонов!“. Протести на майки на деца с увреждания, подкрепени и от много граждани, се проведоха и в други големи градове в страната. Повод за протестните действия стана изказване на вицепремиера Валери Симеонов след заседание на Националния съвет за тристранно сътрудничество, което предизвика остра реакция на майки на деца с увреждания. Тогава вицепремиерът посочи, че този Законът за хората с увреждания е бил започнат като опит да се угоди на една група кресливи жени, които са спекулирали с децата си, манипулирали са обществото, изкарвайки на пек и на дъжд тези уж болни деца, без грам майчинско чувство, грижа за тях.  \r\nМеждувременно на брифинг в Министерски съвет след проведена среща с работодателските организации, вицепремиерът Симеонов заяви, че ще подаде оставката си единствено, ако му бъде поискана от Политическия съвет на коалицията \"ГЕРБ – Обединени патриоти\" в лицето на Бойко Борисов, Красимир Каракачанов и Волен Сидеров. По думите му всеки може да иска оставка, особено политически партии, а самата оставка представлява самостоятелно решение за освобождаване на определен пост или длъжност.  Вицепремиерът по икономическа и демографска политика заяви, че причините за подобни действия могат да са две – лични, морални, ако човекът е допуснал грешка, а втората е в резултат на политическо решение. Симеонов обяви, че решение може да вземе от политическия съвет на коалиционен съвет ГЕРБ – Обединени патриоти. Той каза още, че е на тази длъжност не по негово желание, а с решение на коалиционния съвет и допълни, че по лични съображения не вижда причини да подаде оставка. Вицепремиерът Симеонов обясни, че протести на БСП не го притесняват, тъй като е нормално те да искат оставка.  \r\nНа протеста с искане на оставката му се събраха десетки граждани и майки на деца с увреждания. Те блокираха движението по бул. „Княз Александър Дондуков“ за около 1 час и заявиха, че протестните им действия няма да се преустановят до подаването на оставка. Протестиращите уточниха, че ако исканията им не бъдат удовлетворени, протестът ще прерасне в граждански безредици.  \r\nПо време на самият протест, ръководството на ПП АТАКА обяви, че сваля политическото си доверие от вицепремиера Валери Симеонов, заради недопустимите според тях обиди към хора с увреждания. От партията заявиха, че ще настояват да бъде предложен друг представител на Патриотите за вицепремиер. Лидерът на ПП АТАКА Волен Сидеров обяви, че ще настоява за незабавно свикване на Коалиционния съвет ГЕРБ – Обединени патриоти до края на деня, на който да бъде разгледан въпросът с недопустимото поведение на Валери Симеонов и незабавната му оставка като вицепремиер. Сидеров коментира още, че в 21 век физическото отсъствие на премиера Бойко Борисов от страната не пречи да бъде осъществена конферентна връзка с него и той да участва в Коалиционния съвет, макар и от разстояние. \r\nПремиерът Бойко Борисов от своя страна заяви на пресконференция в Дубай, че ако тръгне да иска оставката на Валери Симеонов силово – мигновено ще се счупи цялата конструкция и с един подобен акт правителството ще падне. По думите на премиера на пръв поглед искането на оставка от негова страна нарушава споразумението, че „Обединени патриоти“ взимат решения помежду си. Той допълни още, че носи партийна отговорност към избирателите, които са изпратили тази част от управляващата коалиция. Премиерът също така призова майките на деца с увреждания заради каузата си да изчакат управляващите да си свършат работата. Борисов припомни, че правителството е поело ангажимент законите, които искат майките, да вървят заедно. Той изрази надежда в петък законодателните промени да бъдат разгледани и обсъдени в парламента и съответно да бъдат приети и допълни, че 150 млн. лева ще бъдат заложени в тази сфера в новия бюджет. \r\nПо-късно лидерът на БСП Корнелия Нинова коментира думите на премиера, като заяви, че те са по-цинични и от тези на Симеонов. Според Нинова Борисов е избрал властта и парите пред състраданието към болни деца и съпричастието към мъката на майките. \"Всъщност казаното от Симеонов изкара на показ истинското лице на Борисов. За тези хора няма нищо свято - нито майчинството, нито болката на дете. За тях е важно само да са на власт и да си разпределят постове и поръчки\", каза още лидерът на БСП.", "date": "2018.10.23", "title": "Майки на деца с увреждания излязоха на протести с искане за оставката на вицепремиера Валери Симеонов (ОБЗОР)"}
{"url": "http://www.focus-news.net/news/2018/10/23/2581448/predstoyashti-sabitiya-v-stranata-za-23-oktomvri-agentsiya-fokus.html", "text": "*** \r\nОт 10.00 часа държавният глава Румен Радев ще посети новата сграда на Пловдивския университет „Паисий Хилендарски“. В Аула 1 на висшето училище президентът Румен Радев ще изнесе публична лекция на тема: „Ценности, лидерство и образование в  демократичното общество“.  \r\n*** \r\nОт 09.30 часа в експозиционен център „Флора“ в Приморски парк в Бургас вицепрезидентът Илияна Йотова ще открие регионална конференция „Развиване на регионална стратегия за превенция, защита, наказателна отговорност и политики в борбата със сексуалното насилие“ (Обмен на добри практики между България, Румъния и Великобритания).   В пресконференцията ще участват: Н. Пр. Ема Хопкинс ОВЕ, посланик на Обединеното кралство в България; Димитър Николов, кмет на община Бургас; Вълчо Чолаков, областен управител на Бургас; Пол Дженингс, Мениджър на „Маунтийн хелткеър\" и съветник в центъра за грижа за жертви на сексуални посегателства в Брайтън, Обединено кралство. \r\n*** \r\nОт 9.30 часа в зала „Пресцентър“ на Министерството на регионалното развитие и благоустройството в присъствието на министъра на регионалното развитие и благоустройството Петя Аврамова, министърът на здравеопазването Кирил Ананиев и заместник-регионалният министър и ръководител на Управляващия орган на Оперативна програма „Региони в растеж“ Деница Николова ще подпишат договор за изпълнение на проекта за модернизация на спешната медицинска помощ в страната. \r\n*** \r\nОт 09.00 часа Белоградчишкият епископ Поликарп ще отслужи Яковова света Литургия в древния софийски храм „Св. София - Премъдрост Божия“. \r\n*** \r\nОт 09.00 часа 9-и състав на Специализирания наказателен съд ще заседава по делото срещу Радослав Б., Денис Б. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа в заседателната зала в сградата на Висшия съдебен съвет ще се проведе седмичното заседание на Съдийската колегия към ВСС. \r\n*** \r\nОт 09.30 часа 8-и състав на Специализирания наказателен съд ще заседава по делото срещу  Цветан В., Александър П. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа в централното фоайе на учебен корпус 12 на Технически Университет-София ще бъде открито 13-ото издание на изложението на работодатели „Дни на кариерата“. \r\n*** \r\nОт 10.00 часа 3-ти състав на Специализирания наказателен съд ще заседава по делото срещу  Иван К. и Димитър Г., на които са повдигнати обвинения за изнудване. \r\n*** \r\nОт 10.00 часа 10-и състав на Специализирания наказателен съд ще заседава по делото срещу  Пламен М., Атанас О. и Милко М., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа в двора на 36 СУ  „Максим Горки“ ще се проведе събитие от кампанията „Без оправдания“. \r\n*** \r\nОт 10.30 часа 4-ти състав на Специализирания наказателен  съд ще заседава по делото срещу  Димитър П., Георги И. и др., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа в  галерия „УниАрт“ на Нов български университет ще се проведе публична лекция на проф. Кай Долеруп от Университета в Копенхаген „Андерсен – човекът зад легендата“. \r\n*** \r\nОт 11.00 часа в централната зала на Археологическия музей ще се проведе пресконференция по повод проекта „Консервация, реставрация и експониране на тракийската гробница при с. Свещари: Завръщане към автентичността на обекта“, който спечели финансовата подкрепа на американския Посланически фонд за опазване на културното наследство. Участие ще вземат Н.Пр. Ерик Рубин, посланик на САЩ в България, г-жа Цветелина Бориславова, основател на фондация Credo Bonum, проф. Диана Гергова, Национален Археологически институт с музей-БАН и дългогодишен ръководител на археологическите проучвания в резервата „Сборяново”.  \r\n*** \r\nОт 11.00 часа в TELUS Tower ултрамаратонецът Краси Георгиев и екипът на TELUS International Europe ще поставят началото на благотворителна спортна инициатива, подкрепяща фондация „Отвъд спорта“, която насърчава здравословния начин на живот и спортуването на открито. \r\n*** \r\nОт 11.00 часа в Борисовата градина (от площадката със слончето до езерото с лилиите) биофармацевтичната компания АстраЗенека България ще постави началото на поредица от събития по повод Месеца за борба с рака на белия дроб – ноември. Събитието е под надслов „Здравето на природата е твоето здраве“.  \r\n*** \r\nОт 12.00 часа с поклонение пред Паметника на българските революционери от Македония, Беломорска и Одринска Тракия, отдали живота си за свободна и целокупна България ще бъдат отбелязани 125 години от основаването на ВМРО. Паметникътсе намира на бул. „Стефан Стамболов“ № 2 (ъгъла на булевардите „Тодор Александров“ и „ Христо Ботев“). \r\n*** \r\nОт 12.15 часа 13-и състав на Специализирания наказателен  съд ще заседава за кумулиране на наказанията на Светозар М.  \r\n*** \r\nОт 13.00 часа в зала „Пирин“ на Интер Експо Център ще се проведе Форум Иновации 2018, негов домакин е Schneider Electric. \r\n*** \r\nОт 13.30 часа 1-ви състав на Софийски градски съд ще заседава по делото срещу Огнян Д. и Борис Б. (чл.255-257 НК). \r\n*** \r\nОт 13.30 часа 13-и състав на Специализирания наказателен  съд ще заседава по делото срещу  Радослав К., Генчо П. и др., на които са повдигнати обвинения за организиране и ръководене на организирана престъпна група. \r\n*** \r\nОт 13.30 часа 9-и състав на Специализирания наказателен  съд ще заседава по делото срещу  Деян М., Мирослав М. и др., на които са повдигнати обвинения за организиране и ръководене на организирана престъпна група. \r\n*** \r\nОт 15.00 до 17.00 часа, заместник-председателят на ПГ на „БСП за България“ Христо Проданов и общинският съветник Иван Таков ще се срещнат със софиянци в постоянната приемна на БСП - София на ул. „Леге“ №10, етаж 1.  \r\n*** \r\nОт 16.00 часа в зала 243 на Софийски университет „Св. Климент Охридски“ ще се проведе публична лекция на проф. Кай Долеруп от Университета в Копенхаген „Андерсен – човекът зад легендата“. \r\n*** \r\nОт 16.00 часа в Центъра за култура и дебат „Червената къща“ ще се проведе уъркшоп на тема „Промените в САЩ и театърът”, в рамките на осмия ACT Фестивал за свободен театър. \r\n*** \r\nОт 18.00 часа в Столична библиотека ще бъде открито Биенале на илюстрацията 2018. \r\n*** \r\nОт 18.00 часа на партерния етаж в Serdika Center ще се проведе открита тренировка на братя Пулеви, Хюи Фюри и Савана Маршал. \r\n*** \r\nОт 18.30 часа Националният литературен конкурс „Развитие“ за непубликуван български роман представя „Глиненият цар“ на Добромир Байчев в книжен център „Гринуич“. \r\n*** \r\nОт 18.30 часа във фоайето на Института за етнология и фолклористика с Етнографски музей – БАН ще бъде открита фотоизложба на тема: „Бесарабия – извор на красота и родолюбие“ на българския етнофотограф Асен Великов. \r\n*** \r\nОт 19.00 часа в зала 6 на НДК ще се състои премиерата на най-новата книга на Тошо Тошев – „Власт“. \r\n*** \r\nОт 19.00 часа в „Хралупата“ (ул. „Стефан Караджа“ 22) ще бъде представена най-новата поетическа книга на Илиана Илиева „Омара“. \r\n*** \r\nОт 19.30 часа жители на столичния район „Младост“ ще излязат на протест срещу презастрояването.  Протестът, който се организира от Инициативен комитет „За Зелен Младост“ ще се проведе в Младост на ъгъла на бул. „Александър Малинов“ и ул. „Св. Киприян“ до метростанция „Александър Малинов“. \r\n*** \r\nОт 20.00 часа в ДНК - Пространство за съвременен танц и пърформанс ще бъде представен „Buffet A Vif / Smashed To Pieces”, част от АСТ фестивал за свободен театър. \r\n*** \r\nОт 09.00 до 16.00 часа Комисията по досиетата организира Ден на отворени врати в Централизирания архив на Комисията в Банкя. \r\n*** \r\nОт 12.40 часа ръководителят на Представителството на Европейската комисия (ЕК) в България Огнян Златев ще се срещне с учители и ученици от Професионална гимназия по икономика „Иван Илиев“ в Благоевград. Темата на срещата е „Европейски предизвикателства, или какво говори Европейският съюз на младите хора“.  \r\n*** \r\nОт 12.00 часа в Северна промишлена зона ще се състои официална церемония „Първа копка“ за изграждането на научно-изследователски и производствен комплекс на дружество „Сигматек“ ЕООД за рециклиране и ремонт на газотурбинни двигатели за аеродинамическата индустрия.  \r\n*** \r\nОт 14.00 часа в Съдебна палата – Бургас ще се проведе Церемония по отличаване на призьорите и връчване грамоти на участниците в конкурс за ученическо есе на съдебни теми. \r\n*** \r\nОт 16.00 часа в Гражданска зала на Окръжен съд – Варна ще бъде представянето на юбилейната книга на Борислав Дряновски „140г. съдебна власт- Варна“. \r\n*** \r\nОт 14.00 часа в офиса на ПП ГЕРБ във Варна на ул. „Георги Бенковски” №1, общинският съветник Мартин Байчев ще приема граждани. \r\n*** \r\nОт 18 часа в Дом на архитекта – Варна ще се състои премиера на книгата Светът на фестивалите с автор Любомир Кутин. \r\n***  \r\nОт 10.00 часа в пресклуба на БТА ще се състои пресконференция по повод Международната научна конференция \"Владетел, държава и църква в средновековните Балкани\" в чест на 60-годишнината на проф. Пламен Павлов. На пресконференцията ще присъстват доц. Николай Кънев, изпълняващ длъжността декан на Историческия факултет към ВТУ и председател на организационния комитет, доц. Иван Лазаров, ръководител катедра стара и средновековна история и д-р Николай Хрисимов - също член на организационния комитет за конференцията.  \r\n***  \r\nОт 14.00 часа в парк Ксилифор ще се проведе представяне на скулптурната композицията \"Отражения\", чиито автор е магистър Димитър Христов Димов с главен преподаветел проф. Стефан Лютаков.  \r\n***  \r\nОт 17.30 часа в ИЗ „Рафаел Михайлов“ ще се проведе откриване на изложба на Игор Однодворский - живопис.  \r\n***  \r\nОт 19.00 часа в Клуб 7 ще се проведе Вечер на настолните игри. \r\n*** \r\nОт 18.30 часа кметът на Велинград д-р Костадин Коев се срещна с жителите на квартал „Каменица“ в читалището в квартала. \r\n*** \r\nОт 13.00 часа в Регионалния пресклуб на БТА ще се проведе пресконференция по повод 50 години от създаването на Младежки дом- Враца. \r\n*** \r\nОт 10.30 часа в СУ „Георги Измирлиев“ ще се проведе Маратон на четенето с участието на авторите на детски книги Таня Мезева и Йорданка Кушева.  \r\n*** \r\nОт 11.00 часа в Регионална библиотека „Дора Габе“ ще се проведе инициативата „Моето първо посещение в библиотеката“. \r\n*** \r\nОт 11.45 часа в Народно читалище „Йордан Йовков – 1870 г.“ ще се проведе „Говорим, пишем, четем и разказваме за есента” – урок по проект „Заедно учим, творим и играем”. \r\n*** \r\nОт 13.00 часа в Народно читалище „Йордан Йовков – 1870 г.“ ще се проведе презентация на тема „Добрич – моят роден град”.  \r\n*** \r\nОт 13.30 часа в Регионална библиотека „Дора Габе“ ще се проведат инициативи в рамките на Националната седмица на четенето. \r\n*** \r\nОт 14.00 часа в Народно читалище „Йордан Йовков – 1870 г.“  ще се проведе презентация на тема „Забележителностите на град Добрич”. \r\n***    \r\nОт 16.00 часа в зала „Зорница“ на НЧ „Йордан Йовков – 1870“ Областният съвет на БЧК -Добрич тържествено ще отбележи 140 години от създаването на Българския Червен кръст.  \r\n*** \r\nОт 19.00 часа в Младежкия център ще бъде представен спектакълът „Чиста къща“ на Драматичен театър – Пловдив. \r\n*** \r\nОт 17.00 часа в експозиция „Кьорпеева къща“ към Исторически музей – Котел ще бъде представена новата книга на Дора Куршумова – „Хаджийска премяна– дузина сини истории за женската носия в Котленска околия“. \r\n*** \r\nОт 14.00 часа в НУ „Цани Гинчев“ ще се състои състезание по български език и литература с ученици от общините Лясковец и Елена. \r\n*** \r\nОт 10.30 часа в заседателната зала на Община Макреш ще се проведе информационна среща за представяне на възможностите за кандидатстване през 2019 г. (Индикативните годишни работни програми -ИГРП) и подмярка 6.4.1 на ПРСР „Инвестиции в подкрепа на неземеделски дейности“. \r\n*** \r\nОт 17.30 часа в Общинска библиотека „Стоян Дринов“ ще бъде открита фотоизложба, посветена на родената в панагюрския край оперна певица Елена Николай. \r\n*** \r\nОт 11.00 часа деца от 3. и 4. клас на Осмо основно училище „Кракра Пернишки” ще посетят Регионална библиотека „Светослав Минков” в рамките на Националната седмица на четенето. От 12.30 часа библиотеката ще посетят ученици от 4. клас  на ОУ „Св. Ив. Рилски”. \r\n*** \r\nОт 17.00 часа в двора на Професионална гимназия по енергетика и минна промишленост „Христо Ботев“ ще се състои официалното откриване на новоизградените спортни площадки, зони за отдих и зелени площи. \r\n*** \r\nОт 15.30 часа в Регионалния пресклуб на БТА ще се проведе пресконференция на ръководството на Педагогически колеж - Плевен при ВТУ за проекта „Родители и учители могат без агитация“. \r\n***   \r\nОт 09.00 часа в Зала 1 на Окръжен съд ще се гледа делото на подсъдимия Васил А. Той е обвинен в това, че на 31.01.2015 г. в Пловдив на ул. „Кипарис“ при управлението на моторно превозно средство без шофьорска книжка  е нарушил правилата за движение по пътищата и по непредпазливост е причинил смъртта на дете на 1,5 г.. \r\n***   \r\nОт 09.30 часа в Зала 10 ще се гледа делото на подсъдимите Атанас Ч., Веселин З., Симеон Г., Бисер Р., Стефан Г. и Васил В. Веселин З., Атанас Ч., Симеон Г., Бисер Р. и Васил В. са обвинени за извършване на опит за предумишлено убийство с користна цел, за умишлени палежи. Стефан Г.е подсъдим за държане на боеприпаси в големи количества, без разрешително. \r\n***   \r\nОт 09.30 часа в Зала 1 на Апелативен съд ще се гледа делото по жалби на подсъдимите с инициали М. П., М. Д., П. П., Вл. Е., С.С. и Р. К. срещу присъда на Окръжен съд – Пловдив. С присъдата подсъдимите са признати за виновни в извършване на престъпления в различни форми на съучастие помежду си: палежи на автомобили и сгради; повреждане на автомобил; приготовление за убийство; кражба и грабеж. \r\n*** \r\nОт 17.45 часа в Народна библиотека „Иван Вазов“ експерти на коалицията от неправителствени организации и граждански групи „За да остане природа в България“  ще проведат информационна среща в защита на Национален парк Пирин.  \r\n***   \r\nОт 14.00 часа в голямата конферентна зала на Дома на културата \"Борис Христов\" ще се състои представяне на проекта за кино \"Космос. \r\n***   \r\nОт 10.00 часа  в сградата на Филиала на Медицинския университет – Варна ще се състои тържествено честване по повод  на 140-годишнината от създаване на първото в България Дружество на Червения кръст.  \r\n*** \r\nОт 11.00 часа в  зала „Сирак Скитник“ ще бъдат обявени резултатите от 24-тото издание на традиционния конкурс за детска рисунка „Аз и моят град“. \r\n*** \r\nОт 11.00 часа в Регионалния пресклуб на БТА ще се проведе пресконференция на Сдружение „Зелени Балкани“.\t \r\n*** \r\nОт 13.30 часа в Регионалния пресклуб на БТА ще се проведе пресконференция на Държавна опера Стара Загора. \r\n*** \r\nОт 19.00 часа в Къщата на архитекта експерти на коалицията от неправителствени организации и граждански групи „За да остане природа в България“  ще проведат информационна среща в защита на Национален парк Пирин. \r\n*** \r\nОт 18.00 часа на площад „Свобода“ експерти на коалицията от неправителствени организации и граждански групи „За да остане природа в България“  ще проведат информационна среща в защита на Национален парк Пирин. \r\n***   \r\nОт 9.00 часа в зала 304 на общината ще заседава Постоянната комисия „Младежки дейности и спорт.  \r\n***   \r\nОт 10.00 часа в кабинета на председателя на Общинския съвет ще се проведе второ заседание на Постоянната комисия по екология и селско стопанство.  \r\n***   \r\nОт 10.00 часа в зала 203 на общината ще има брифинг.  \r\n*** \r\nОт 12.40 часа в СУ „Сава Доброплодни“ ще бъде открита изложбата „Будители на българския дух“ на Регионалния исторически музей.  \r\n*** \r\nОт 16.00 часа с тържествено събрание и празничен концерт на Представителния ансамбъл на Въоръжените сили в зала „Венета Вичева” на Община Шумен ще бъдат отбелязани 70 години от създаването на Артилерийското училище.", "date": "2018.10.23", "title": "Предстоящи събития в страната за 23 октомври (Агенция „Фокус“)"}
{"url": "http://www.focus-news.net/news/2018/10/23/2581445/vremenno-e-ogranicheno-dvizhenieto-po-am-trakiya-pri-km-108-v-posoka-sofiya-poradi-obarnat-tir.html", "text": "Временно е ограничено движението по АМ „Тракия“ при км 108, в посока София поради обърнат ТИР. Това съобщиха от пресцентъра на  Агенция \"Пътна инфраструктура\"  (АПИ). Трафикът в посока София се осъществява по обходен маршрут: от пътен възел „Цалапица“ по път I-8 Цалапица - Пазарджик - път II-37 Пазарджик - Гелеменово до пътен възел „Гелеменово“. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.10.23", "title": "Временно е ограничено движението по АМ „Тракия“ при км 108, в посока София поради обърнат ТИР"}
{"url": "http://www.focus-news.net/news/2018/10/23/2581444/pregled-na-mezhdunarodnite-novini-do-6-chasa-agentsiya-fokus.html", "text": "Механизмът за търговско сътрудничество между Иран и ЕС влиза в сила през ноември, съобщава ТАСС, като цитира руския вестник  „Известия“ . \r\nПо този въпрос във вторник интервю за вестника дава посланикът на Техеран в Москва Мехди Санаи.   \r\nПреди това за евроусилията  да се разработи такъв механизъм бе заявила Федерика Могерини, Върховен представител на ЕС по въпросите на външните работи и политиката на сигурност. Още на 24 септември в Ню Йорк тя обяви, че блокът се подготвя да създаде законова структура за гарантиране на финансовите трансакции с Иран, за да се поддържа международната търговия, в частност с петрол, и да се защитят  интересите на европейските компании, които възнамеряват да продължат законен бизнес с Иран. В бъдеще към този механизъм ще могат да се включат и други държави. \r\n***  Рияд е готов във вторник да открие международната конференция за инвестиции въпреки отказа в последния момент на редица държавни лидери и водещи бизнес фигури да участват в нея, информира  Reuters . \r\nТова събитие се превръща в ежегодна среща на върха, чиято цел е да се привличат чуждестранни инвестиции в арабската държава като част от замислените реформи, с които да се сложи край на нейната зависимост от износа на петрол.   \r\nДокато обаче първата среща през 2017 година привлече световния бизнес елит и си спечели неформалното заглавие „Давос в пустинята“, тази година събитието беше помрачено от убийството на Джамал Хашоги, журналистът, критикуващ престолонаследника на кралството, който на 2 октомври влезе в консулството на Саудитска Арабия в Истанбул да получи документи за предстоящата си сватба и изчезна. Събитията от изминалите седмици изостриха отношенията между Запада и световния лидер в износа на петрол.  \r\nВ понеделник обаче  участието си в инвестиционния форум в Саудитска Арабия заяви Патрик Пуяне, изпълнителен директор на Total. Русия също се кани да участва с многобройна делегация, водена от Кирил Дмитриев, шеф на руския Фонд за преки инвестиции. \r\n  ***  Споразумението, подписано между двете съседни държави ще донесе стабилност в региона и ще спре турското влияние. Това е заявил в понеделник бившият гръцки външен министър Никос Коцияс в понеделник в Крит, информира гръцкият вестник  Kathimerini . \r\n“Искаме ли нашият най-близък съсед да е под влиянието и контрола на трета сила като Турция? Или искаме да имаме стабилни Балкани, в сегашните им граници и влиянието на страната ни в региона да се засилва?“ Тези въпроси гръцкият политик е задал по време на събитие, организирано от политическото движение „Прато“, което той е създал. \r\n***  Председателят на македонския парламент Талат Джафери в понеделник се е срещнал с колегата си Радек Вондрачек в Прага, информира  МИА  . \r\nВондрачек е поздравил Джафери за постигнатия успех от депутатите в Скопие да инициират конституционни промени и е изразил надежда, че това единство ще продължи. В допълнение чешкият парламентарист е подчертал, че  страната му ще продължи да подкрепя усилията на Македония по пътя й към евроатлантическата интеграция и е изтъкнал, че Чешката република като член на Вишеградската четворка, заедно с Унгария, Полша и Словакия твърдо поддържа идеята за по-бързо  окончателно присъединяване на Западните Балкани към Евросъюза. \r\nЧешкият парламент е инициатор на т. нар. формат “Славковски” и през ноември трябва да се срещнат парламентарните председатели на Словакия, Австрия, Франция, Германия и други страни, членки на ЕС, във формат 24+, за да обсъдят членството на Западните Балкани в Съюза. Целта е да се преодолее евроскептицизмът. \r\n***  Това е заявила Рачел Галоуей, посланик на Обединеното кралство в Скопие,  в понеделник на среща с премиера на Македония Зоран Заев, информира  МИА . \r\nТя е поздравила македонските депутати за решението им да финализират процедурата по Договора с Гърция и е подчертала, че това е решителна крачка напред към евроатлантическата интеграция на държавата. \r\nСпоред съобщението на правителствената пресслужба, което МИА цитира, посланик Галоуей и премиерът Заев са единодушни, че постигането на квалифицирано парламентарно мнозинство при гласуване на конституционните промени ще докаже възможността управляващи и опозиция да обединят усилията си по теми, изключително важни за държавата и обществото, каквито са вътрешните реформи и международната интеграция. \r\n„Ще продължим да сме конструктивни и инклузивни“, Заев  е уверил британския посланик. Накратко той я е запознал с вътрешно политическите мерките, които правителството предприема  - реформите в съдебната област и в публичната администрация, антикорупционното законодателство, изграждане на администрацията в сектор „сигурност и контраразузнаване“. \r\nПосланик Галоуей е потвърдила пред македонския премиер, че Великобритания следи отблизо политическата ситуация в страната и е готова да окаже твърда подкрепа за постигането на помирение, което е важно както за евроатлантическия интеграционен процес на страната, така и за стабилността на целия регион. \r\n***  Реформите, прилагани от правителството, „очертават правилната пътека  към повишаване на качеството на живот в обществото, укрепване на институциите и икономически прогрес“. Това е казал първият вицепремиер и министър на външните работи на Сърбия Ивица Дачич в понеделник при откриване на 18-тата икономическа среща на върха в Сърбия, информира белградската медия  B92 , като се позовава на правителствено съобщение. \r\nДачич е изразил убедеността си, че „ ефикасен публичен сектор, квалифицирана работна ръка, развита инфраструктура и по-лесен достъп до финансови източници са стълбовете, на които се основава дългосрочното икономическо развитие.\"  \r\nВ изказването си вицепремиерът е акцентирал на конкретните мерки, предприети от правителството в Белград в тази насока: стабилизиране на публичните финанси,  създаване на баланс между приходите и разходите на държавата и превръщане на будещата тревоги рецесия в стабилен икономически растеж.   \r\nДачич е припомнил, че стратегията на Европейския съюз „Европа 2020“ извежда за свой приоритет интелигентния, устойчив и инклузивен растеж. Той е пояснил, че макар и „Европа 2020“ да е програма, насочена към страните, членки на блока, Сърбия вече е приела поредица от мерки в тази насока, без да е нужно да прави това, защото е все още само кандидатка за членство в ЕС. \r\n***  Панчо Минов от Гражданска опция за Македония (ГРОМ) е заявил пред телевизия 24, че управляващите са убедили с аргументи присъединилите се от опозицията да гласуват за конституционните промени, информира  „Фокус“ (Македония) . \r\n„Не знам защо моят глас е бил обект на спекулации. Дори направих предложение да съгласуваме позициите си, а не да се „бетонираме“, направих и конкретно предложение, свързано с идентичността. Да, с мен се преговаряше да гласувам „за“ промените, но това е само, защото управляващите трябва да убедят хората, че е нужно две трети мнозинство, а самото поведение беше демократично, нямаше закани и притискане.“, твърди опозиционният депутат. \r\n***  Турция няма да толерира действия срещу нейните интереси в Егейско море или Източното Средиземноморие, предупреди министърът на отбраната на страната Хулуси Акар в Понеделник, цитиран от  електронното издание на вестник Yeni Safak . \r\nВ изказване по време на военно учение в Анкара, министърът бе категоричен, че „Всеки проект в Егейско море и Източното Средиземноморие, в което не е включена Турция и Турска република Северен Кипър, няма никакви шансове да бъде реализиран“. \r\nИзданието припомня, че миналия четвъртък гръцка фрегата се е опита да попречи на турския сеизмичен съд „Барбарос Хайреддин Паша“ да прави проучвания за въглеводороди в Средиземно море, но бе блокирана от турския флот. \r\nИнцидентът предизвика светкавичен отговор от представители на турските власти, които предупредиха Атина да се въздържа от действия в Средиземно море, които биха могли да увеличат допълнително напрежението в региона, посочва още вестникът. \r\n***  Мнението на гръцките граждани за шест държави от света, както и за Европейския съюз и неговите лидери е включено в резултатите на социологическо изследване, представено в Атина, информира гръцката държавна агенция  ANA-MPA .   \r\nПроучването е направено по поръчка на местния всекидневник Kathimerini и според него двете държави в света, на които гърците най-много се възхищават, са Франция и Китай. \r\nПърво място се заема от традиционния съюзник Франция. Шест от всеки десет гърци оценяват позитивно поведението й спрямо тяхната държава (63 процента от анкетираните). \r\nКитай, който в последните години е сред най-сериозните инвеститори в националната й икономика, е втори с 54 процента, а САЩ са трети с 49 процента симпатизанти. Русия, Германия и Турция заемат съответно последните места. \r\nОбщественото мнение, според анализаторите, е повлияно от факта, че двете първи държави системно изразяват подкрепата си за Гърция. Освен това резултатите са израз и на манталитета и мултикултурното поведение на гръцкото общество, смесица от западни и източни културни особености, отбелязва медията, поръчала изследването. \r\n***  Евроатлантическата перспектива на Македония, актуални политически въпроси за страната и региона са обсъждали днес македонският външен министър Никола Димитров и гостуващият заместник помощник държавен секретар на САЩ, отговарящ за Европа и Евразия, Матю Палмър, съобщава електронното издание  МКД (Македония) .  \r\nВъв фокуса на диалога са били предстоящите конституционни промени, свързани с Договора с Гърция и приемането на Македония като 30-ти член на ЕС. \r\nВъншният министър е благодарил за непрекъснатата американска подкрепа в евроатлантическата интеграция на страната и е уверил, че нейните граждани „успешно ще извървят пътя, за да заемат заслуженото си място в НАТО и ЕС“.   \r\nКъм опозицията Матю Палмър се обърнал с думите: „Македонските граждани дадоха своя глас с референдума на 30 септември. Бих посъветвал опозицията да поразмисли стратегически и да разбере какво точно представлява Договорът с Гърция.“", "date": "2018.10.23", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/10/23/2581447/aktualna-patna-obstanovka.html", "text": "Информация за състоянието на републиканските пътища, изпратена от пресцентъра на Агенция „Пътна инфраструктура” (АПИ). Метеорологична обстановка: \r\nПрез нощта и в сутрешните часове облачността ще се разкъсва и намалява и след обяд над по-голямата част от страната ще е предимно слънчево. По-значителна ще се задържи облачността над планините и югоизточните райони, но валежи са малко вероятни. Вечерта вятърът в Дунавската равнина ще започне да се ориентира от запад-северозапад и да се усилва. Преобладаващите минимални температури ще са между 5° и 10°, максималните - между 15° и 20°. Ограничения за товарни автомобили:   \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nДвижението по АМ \"Тракия\" при Ихтиман от км 34+980 до км 41+560 в посока Бургас е ограничено поради ремонтно-възстановителни дейности на виадукти при км 37+390 и км 38+240. Движението се осъществява двупосочно в платното посока София. Срок 20.11.2018 г. \r\nОбласт Пазарджик: \r\nДвижението по АМ Тракия от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Бургас. Срок до 26.11.2018 г. \r\nОбласт Пловдив: \r\nВременно движението по АМ Тракия при км 112 в района на с. Цалапица се извършва в аварийната лента, поради ремонтни дейности на съоръжение. Затворени за движение са активната и изпреварващата лента. Срок до 08.11.2018г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с ограничение на скоростта до 90 км/ч и в двете посоки с цел осигуряване безопасност на движението поради частични деформации на пътното тяло. Срок до 20.12.2018 г.; \r\nОбласт Бургас: \r\nДвижението в участъка Деветак – Ветрен от км 308+107 до км 359+475 се осъществява с повишено внимание поради косене на тревни площи. Организацията на движение е сигнализирана с пътни знаци и конуси. Срок до 30.10.2018 г. \r\nДвижението от км 308+107 до км 359+475 в участъка Деветак - Ветрен се осъществява с повишено внимание поради въстановяване на ОСП от ПТП. Организацията на движение е сигнализирана с пътни знаци и конуси. Срок до 25.10.2018 г. \r\nДвижението по Ам Тракия при км 173+500 в посока Бургас се осъществява с повишено внимание поради изграждане на крайпътна връзка. Срок до 31.10.2018 г. \r\nАМ „Хемус“:  \r\nОбласт София:  \r\nДвижението по АМ \"Хемус\" при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г.; \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nДвижението по АМ \"Хемус\" от км 6+790 до км 11+850 в посока Варна е ограничено поради ремонтни дейности по виадукт при км 9+360. Движението се осъществява двупосочно в платното посока София. От неделя в 10:00 часа до петък в 12:00 часа се обособяват две ленти в посока София и една в посока Варна. От петък в 12:00 часа до неделя в 10:00 часа се обособяват две ленти в посока Варна и една в посока София. Срок 31.10.2018 г. \r\nОбласт Шумен: \r\nДвижението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 17:00 часа на 15.11.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nОбласт Варна: \r\nДвижението от км 0+000 до км 8+600 се осъществява двупосочно в едното платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“:  \r\nОбласт София:  \r\nДвижението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Срок 20.11.2018 г. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 31.10.2018 г. \r\nОбласт Монтана: \r\nДвижението по път I-1/Е-79/ Белотинци – Долна Вереница в участъка от км 75+000 до км 99+000 се осъществява в една лента поради извършване на строително монтажни дейности. е регулирано с пътни знаци и сигналисти на място. Срок до 29.10.2018 г.  \r\nДвижението по І-1/Е79/ Монтана – Трифоново в участъка на обход Монтана от км 108+000 до км 111+000 се осъществява в една лента и ограничение на скоростта до 50 км/ч поради извършване на ремонтни дейности по мостовите съоръжения. Срок до 29.10.2018 г. \r\nОбласт София:  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.10.2018 г.; \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното тяло. Срок до 30.09.2019 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\nОбласт Русе: \r\nДвижението по път Русе – Разград  от км 0+000 до км 1+057 се осъществява с повишено внимание поради ремонт на осветлението на мост над р. Дунав. Въведено е ограничение на скоростта до 20 км/ч. Срок до 31.10.2018 г.  \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка разклон Пиргово – разклон Две могили от км 6+000 до км 26+000 се осъществява с повишено внимание и ограничение на скоростта до 50 км/ч поради полагане на хоризонтална маркировка. Участъкът е сигнализиран с пътни знаци. Движението се регулира от сигналисти. Срок до 25.10.2018 г. \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка Тръстеник – Борово от км 25+000 до км 44+660 – полагане на хоризонтална маркировка. Срок до 31.10.2018 г.  \r\nОбласт Стара Загора:  \r\nДвижението през проход „Шипка“ при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 27.10.2018 г.; \r\nДвижението в участъка Стара Загора – Ягода от км 213+800 до км 225+600 се се осъществява при стесняване на една от лентите за движение поради косене на тревни площи. Движението на МПС в района се регулира от сигналисти. Срок до 31.10.2018 г. \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 31.10.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.10.2018 г. \r\nОбласт Кюстендил: \r\nДвижение с повишено внимание по път I-6 от км 13+000 до км 17+000 в участък Вратца - Жиленци, поради профилиране на банкети. Сигнализирано с пътни знаци. Срок до 23.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Добрич:  \r\nДвижението в участъка Каварна – Балчик от км 54+906 до км 55+206 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 30.10.2018 г. \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nДвижението по път I-9 Златни пясъци-Варна при спирка Фара от км 84+500 до км 85+000 се извършва с повишено внимание поради ремонтни дейности. Стеснение на платната за движение посока Варна. Движението се осъществява съобразно създадената ВОБД. Срок до 26.10.2018 г. \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в района на месността „Лахана“, землище на гр. Поморие в участъка от км 223+495 до км 223+983 се осъществява с повишено внимание при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 31.10.2018 г. \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 07.11.2018 г. Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Срок до 31.10.2018 г. \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2018 г.; \r\n Път ІІІ –906: Движението по път III-906 в участъка Паницово – Гюльовци от км 14+100 до км 34+100 се осъществява в една лента на определени участъци поради ремонтни дейности на пътната настилка. Водачите да се движат с повишено внимание и съобразена скорост. Срок до 29.10.2018 г.; \r\nПът ІІІ –906: Движението по път III-906 в участъка Паницово – м.с.Черно море от км 14+100 до км 61+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 31.10.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г.; \r\nПът ІІІ –6009: Движението по път III-6009 в участъка Изворище – Ахелой от км 9+000 до км 28+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 31.10.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.10.2018 г. \r\nПът III-7909: Движението по път III-7909 в участъка „Равнец-Трояново” от км 19+000 до км 22+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът III-114: Движението по път III-114 Лом – Тополовец – Ружинци в участъка Динково – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 31.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-162: Движението по път III-162 Бели извор – Стояново в участъка от кръстовището с път III-1622 Сумер – Стояново до кръстовището с път I-1 /E 79/ е ограничено за автомобили над 10 т поради ремонтни дейности. Ограничението важи само за транзитно преминаващи автомобили над 10 тона само за посоката от Враца в посока към Сумер и Монтана. Участъкът е сигнализиран с пътни знаци. \r\nОбходен маршрут: \r\n•\tВ направление Враца – Вършец: по Обходен път на гр. Враца, път III-101 Враца – Криводол, път II-13 Криводол – Липен – Стубел – Крапчене, път I-1 - Сумер – Стояново – Вършец. \r\n•\tВ направление Вършец – Враца: по път Вършец – Стояново – Сумер, път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца, Обходен път на гр. Враца. Срок 31.10.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци на мост в с. Главаци от км 12+000 до км 15+960 е ограничено за автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.10.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 31.10.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nПът ІІІ-602: Движението по път ІІI-602 Горна Козница – Бобов дол от км 12+700 до км 28+000 се осъществява с повишено внимание поради полагане на хоризонтална маркировка. Сигнализирано е с пътни знаци. Срок до 26.10.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 01.03.2019 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Момчилград – Крумовград в участъка с. Карамфил – с. Крумовград от км 30+893 до км 36+784 се осъществява с повишено внимание поради ремонт на подокопен дренаж, реоткосиране, ремонт на водостоци и облицовани окопи. Срок до 01.03.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-\tЗа движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-\tЗа движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-\tЗа движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.10.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч  до разклон за с. Хлевене  от км 44+462 до км 46+105 се осъществява в една лента  поради ремонтни дейности по настилката. Водачите да се движат с повишено внимание и съобразена скорост. Срок 31.10.2018 г. \r\nПът II-35: Движението по път II-35 Ловеч – Троян в участъка от разклон за с. Казачево до гр. Троян от км 49+333 до км 71+000 се осъществява с повишено внимание поради изрязване на храсти по банкетите и оформяне короните на дърветата. Срок до 23.10.2018 г. \r\nПът II-35: Движението по път II-35  Ловеч – Троян от км 70+000 до км 72+000 се извършва с повишено внимание поради подмяна на дилатационна фуга на мост при км 70+945. Участъкът е сигнализиран с пътни знаци. Срок до 24.10.2018 г. \r\nПът III-358: Движението по път III-358 гр. Ябланица – с. Гложене от км 68+000 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-401: Движението по път III-401 Ловеч – Кормянско от км 25+300 до км 46+170 се извършва с повишено внимание поради частични ремонти на асфалтовата настилка. Срок до 23.10.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\nВ посока от Монтана по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\nВ посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно; \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 31.10.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.10.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 се осъществява в една лента поради извършване на частични ремонтни дейности на асфалтовата настилка. Движението се регулирана с пътни знаци и сигналисти. Срок до 31.10.2018 г. \r\nПът II-81: Движението по път II-81 Расово – Лом в участъка от км 144+000 до км 145+400 се осъществява в една лента поради ремонтни дейности на асфалтовата настилка. Движението се регулира с пътни знаци и сигналисти на място. Срок до 15.11.2018 г. \r\nПът II-81: Движението по път II-81 Петрохан – Бързия от км 50+870 до км 63+500 се осъществява с повишено внимание поради частични ремонтни дейности на участъци по асфалтовата настилка и ремонт на банкети. Движението се регулира с пътни знаци и сигналисти на място. Срок до 26.10.2018 г. \r\nПът III-102: Движението по път IІІ-102 Горно Церовене – Монтана в участъка от км 76+600 до км 80+500 се осъществява в една лента с повишено внимание поради строително монтажни дейности. Срок до 31.10.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности: \r\nПът III-843: Движението по път III-843 Велинград – Побит камък от км 30+000 до км 34+000 се осъществява в една лента, чрез поетапно затваряне на лява и дясна ленти за движение поради частични ремонтни дейности на асфалтовата настилка. Движението се регулира с пътни знаци. Срок до 23.10.2018 г. \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 30.11.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 31.10.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.10.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.; \r\nПът ІІІ-7001: Движението по път ІІІ-7001 Войново – Капитан Димитрово в участъка от разклон на път ІІ-71 при с. Войново до с. Краново от км 18+153 до км 24+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци и конуси. Срок до 30.11.2018 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.10.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 31.10.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 31.10.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (срутище при км 109+450 - разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 31.10.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 31.10.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г.; \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 31.10.2018 г.  \r\nПът ІІІ-866: Движението по път ІІІ-866 Девин - Михалково – Кричим в отсечката от км 66+857 (пътно кръстовище за язовирна стена на „Цанков камък“) до км 80+050 (граница област Смолян/Пловдив)  се извършва с повишено внимание съобразно въведената временна организация на движение при извършване на строителна дейности Срок до 15.11.2019 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.10.2018 г. \r\nОПУ-София: \r\nВременно са въведени следните ограничения за движение на МПС:  \r\nССТ: Движението по северното платно /посока Калотина/ на Северната скоростна тангента /ССТ/ от км 3+500 до км 6+500 е ограничено поради ремонтни дейности. Движението се осъществява двупосочно в южното платно на ССТ, като са обособени две ленти за движение в посока Варна. Срок 25.10.2018 г. \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.10.2019 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности:  \r\nПът II-81: Движението по път II-81 София – Бучин проход при Дреново от км 24+700 до км 25+000 се осъществява в една лента поради ремонтни дейности в лентата посока София. Движението се извършва двупосочно в лентата посока Бучин проход. Срок 26.10.2018 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът II-81: Движението по път II-81 София - Бучин проход при Костинброд от км 9+500 до км 9+800 се осъществява в една лента поради ремонтни дейности в лентата посока София. Движението се извършва двупосочно в лентата посока Бучин проход. Срок до 29.10.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.11.2018 г. \r\nПът ІІІ-6602: Движението по път III-6602 с. Богомилово – с. Пъстрово от км 5+066 до км 31+963 се осъществява в една лента поради частични ремонтни дейности на асфалтова настилка, рязане на храсти и профилиране на банкети. Движението се регулира от сигналисти. Срок до 31.11.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.10.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 31.10.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.10.23", "title": "Актуална пътна обстановка"}
{"url": "http://www.focus-news.net/news/2018/10/23/2581454/ochakva-se-da-se-provede-zasedanie-na-koalitsionniya-savet-na-obedineni-patrioti.html", "text": "Очаква се да се проведе заседание на коалиционния съвет на „Обединени патриоти“. Партньорите в „малката коалиция“ трябва да обсъдят искането от страна на майките на деца с увреждания за оставката на вицепремиера Валери Симеонов. Повод за недоволството на майките стана изказване на Симеонов след заседание на Националния съвет за тристранно сътрудничество, в което той заяви във връзка със Закона за хората с увреждания: „Този закон беше започнат като опит да се угоди на една група кресливи жени, които спекулираха с децата си, манипулираха обществото, изкарвайки на пек и на дъжд тези уж болни деца, без грам майчинско чувство, грижа за тях“. Думите му предизвикаха протести в цялата страна в понеделник с искане за оставката му. В отговор Симеонов заяви, че не вижда основание да подаде оставката си и ще го направи единствено, ако му бъде поискана от Политическия съвет на коалицията \"ГЕРБ – Обединени патриоти\" в лицето на Бойко Борисов, Красимир Каракачанов и Волен Сидеров. По-късно ръководството на ПП АТАКА излезе с позиция, че сваля политическото си доверие от Валери Симеонов и настоява да бъде предложен друг представител на Патриотите за вицепремиер. В същото време в отворено писмо на лидера на ПП АТАКА Волен Сидеров до коалиционните му партньори той настоя за незабавно свикване на Коалиционния съвет до края на деня, на който да бъде разгледан въпросът с недопустимото поведение на Валери Симеонов и незабавната му оставка като вицепремиер. Такъв в понеделник не се състоя, а от Дубай, където се срещна с министър-председателя на ОАЕ, премиерът Борисов коментира, че ако тръгне да иска оставката на Валери Симеонов силово, това мигновено ще се счупи цялата конструкция на коалицията и правителството ще падне. \"Надявам се „Обединени патриоти“ да оправят взаимоотношенията си - когато са си слагали подписите като отговорни политици, сме се разбрали за четири години\", каза още той и призова майките на деца с увреждания да изчакат управляващите да си свършат работата и да изпълнят поетите към тях ангажименти по отношение на законовите промени. По-късно вицепремиерът и министър на отбраната Красимир Каракачанов обяви, че е поканил Сидеров и Симеонов на коалиционен съвет, на който да обсъдят създалата се ситуация. Той подчерта, че няма да коментира нищо пред медиите преди да го обсъди с коалиционните си партньори. „Изпратил съм покани до двамата ми колеги за коалиционен съвет и каквото имам да кажа, там ще го кажа, след което вече ще го кажа и на вас\", заяви Каракачанов.", "date": "2018.10.23", "title": "Очаква се да се проведе заседание на коалиционния съвет на „Обединени патриоти“"}
{"url": "http://www.focus-news.net/news/2018/10/23/2581450/nimh-oblachnostta-shte-prodalzhi-da-namalyava-i-nad-po-golyamata-chast-ot-stranata-shte-e-predimno-slanchevo.html", "text": "Днес облачността ще продължи да намалява и над по-голямата част от страната ще е предимно слънчево. По-значителна ще се задържи облачността над планините и южните райони. В Дунавската равнина вятърът постепенно ще започне да се ориентира от запад-северозапад и ще е слаб до умерен. Максималните температури ще са между 15° и 20°.Това съобщи  за  Агенция \"Фокус\"  дежурният синоптик Боряна Маркова. Атмосферното налягане ще се понижава и ще е малко по-ниско от средното за месеца. \r\nНад крайните южни райони на Черноморието облачността ще е предимно значителна, но ще е почти без валежи. Над останалата част и ще преобладава слънчево време. Ще духа слаб до умерен северен вятър. Максималните температури ще са 17-19°, близки до температурата на морската вода. Вълнението на морето ще е 1-2 бала. \r\nВ планините облачността ще е предимно значителна, но до вечерта временно ще се разкъса и намалее. Валежи са малко вероятни. Ще духа слаб, предимно източен вятър, който привечер ще започне да се ориентира от запад-северозапад и да се усилва. Максималната температура на височина 1200 метра ще е около 11°, на 2000 метра – около 4°.", "date": "2018.10.23", "title": "НИМХ: Облачността ще продължи да намалява и над по-голямата част от страната ще е предимно слънчево"}
{"url": "http://www.focus-news.net/news/2018/10/23/2581457/api-dvizhenieto-po-pat-i-1-sofiya-pernik-prez-vladaya-shte-se-osashtestvyava-bez-ogranichenie.html", "text": "Движението по път I-1 София - Перник през Владая ще се осъществява без ограничение. Това съобщиха от пресцентъра на  Агенция „Пътна инфраструктура“ . За да не се затруднява трафика при предвидените ремонтни работи в отсечката ще се търсят варианти за организиране на движението, така че да не се ограничава изцяло движението и евентуално да се работи през нощта, така както беше направено и през миналата година. Целта е строителните дейности да не възпрепятстват пътуването на шофьорите между София и Перник.  \r\nВременната организация на движение, която предстои да бъде въведена, ще бъде съгласувана и от „Пътна полиция“.", "date": "2018.10.23", "title": "АПИ: Движението по път I-1 София - Перник през Владая ще се осъществява без ограничение"}
{"url": "http://www.focus-news.net/news/2018/10/23/2581456/tass-pompeo-e-obsadil-s-de-mistura-sazdavaneto-na-siriyski-konstitutsionen-komitet.html", "text": "Майк Помпео е обсъдил с Де Мистура създаването на сирийски конституционен комитет. За това се съобщава в информация, разпространена от пресслужбата на Държавния департамент на САЩ, информира  ТАСС . \r\nВ нея се пише, че \"държавният секретар Майк Помпео е разговарял със специалния пратеник на генералния секретар на ООН за Сирия Стефан де Мистура. Двамата са обсъдили напредъка по създаването на Конституционен комитет \". \r\nРешението за такъв комитет е взето на конгрес, състоял се в Сочи на 31 януари, за сирийски национален диалог.  \r\nДе Мистура, който беше обявил, че възнамерява да подаде оставка през ноември, ще посети Дамаск на 24 октомври и ще обсъди с дръководството на републиката хода по формирането на този комитет.  Ивелина Ватова", "date": "2018.10.23", "title": "ТАСС: Помпео е обсъдил с Де Мистура създаването на сирийски конституционен комитет"}
{"url": "http://www.focus-news.net/news/2018/10/23/2581452/prezidentat-rumen-radev-shte-iznese-lektsiya-v-plovdivskiya-universitet-paisiy-hilendarski-na-23-oktomvri.html", "text": "На 23 октомври от 10.00 часа държавният глава Румен Радев ще посети новата сграда на Пловдивския университет „Паисий Хилендарски“. Това съобщиха от  Прессекретариата на държавния глава . В Аула 1 на висшето училище президентът Румен Радев ще изнесе публична лекция на тема: „Ценности, лидерство и образование в  демократичното общество“.", "date": "2018.10.23", "title": "Президентът Румен Радев ще изнесе лекция в Пловдивския университет „Паисий Хилендарски“ на 23 октомври"}
{"url": "http://www.focus-news.net/news/2018/10/23/2581453/vitseprezidentat-iliyana-yotova-shte-otkrie-regionalna-konferentsiya-za-borbata-sreshtu-domashnoto-i-seksualnoto-nasilie-v-burgas.html", "text": "На 23 октомври от 9.30 часа в Експозиционен център „Флора“ в Приморски парк в Бургас вицепрезидентът Илияна Йотова ще открие регионална конференция „Развиване на регионална стратегия за превенция, защита, наказателна отговорност и политики в борбата със сексуалното насилие“ (Обмен на добри практики между България, Румъния и Великобритания). Това съобщиха от  Прессекретариата на държавния глава . Форумът се организира от британското посолство в България, Асоциация „Деметра“ и Община Бургас.", "date": "2018.10.23", "title": "Вицепрезидентът Илияна Йотова ще открие регионална конференция за борбата срещу домашното и сексуалното насилие в Бургас"}
{"url": "http://www.focus-news.net/news/2018/10/23/2581461/sofiya-deputatat-ot-bsp-hristo-prodanov-i-obshtinskiyat-savetnik-ivan-takov-shte-provedat-priemna-za-grazhdani.html", "text": "От 15.00 до 17.00 часа, заместник-председателят на ПГ на \"БСП за България\" Христо Проданов и общинският съветник Иван Таков ще бъдат на разположение на софиянци в постоянната приемна на БСП - София на ул. \"Леге\" №10, етаж 1. Това съобщиха от пресцентъра на  Градския съвет на БСП - София.  \r\nЖелаещите може да се запишат предварително на телефон 02/987 20 86.", "date": "2018.10.23", "title": "София: Депутатът от БСП Христо Проданов и общинският съветник Иван Таков ще проведат приемна за граждани"}
{"url": "http://www.focus-news.net/news/2018/10/23/2581460/predstoyashti-mezhdunarodni-sabitiya-za-23-oktomvri-agentsiya-fokus.html", "text": "В Македония продължават реакциите след решението на парламента да пристъпи към промяна на Конституцията в съответствие с Договора от Преспа за името \r\n*** Продължават политическото напрежение в Гърция във връзка с очакваното гласуване за ратификация на договора за името на Македония \r\n*** Турският президент Реджеп Таийп Ердоган ще даде официално изявление по случая с убийството на саудитския журналист Джамал Кашоги \r\n*** Европейският парламент ще обсъжда скандала с изтичането на лични данни в социалните мрежи и последиците от него \r\n*** Унгария отбелязва 62 години от надигането срещу комунистическата власт \r\n*** Министърът на вътрешните работи на Италия Матео Салвини ще пристигне в Букурещ, където ще разговаря с румънския си колега Кармен Дан", "date": "2018.10.23", "title": "Предстоящи международни събития за 23 октомври ( Агенция „Фокус“ )"}
{"url": "http://www.focus-news.net/news/2018/10/23/2581458/shte-badat-otbelyazani-125-godini-ot-osnovavaneto-na-vmro.html", "text": "На 23 октомври се навършват 125 години от основаването на ВМРО. Датата ще бъде отбелязана тържествено от 12.00 часа с поклонение пред Паметника на българските революционери от Македония, Беломорска и Одринска Тракия, отдали живота си за свободна и целокупна България. На паметника, който се намира на бул. „Стефан Стамболов“ № 2 (ъгъла на булевардите „Тодор Александров“ и „ Христо Ботев“), ще бъдат поднесени цветя и венци. \r\nНа тържеството ще присъстват лидерът на ВМРО, министър на отбраната и вицепремиер Красимир Каракачанов, организационният секретар на ВМРО Юлиан Ангелов, народни представители, общински съветници, кметове, членове и симпатизанти на ВМРО, българи от Македония и Западните покрайнини. Ще присъстват и представители на Сдружението на родовете от Македония, СПС „Защита“, НСКЗВ „За честа на пагона“, Македонския научен институт, Национално движение „БГ Патриот“. \r\nВътрешната македоно-одринска революционна организация е национално-освободителна организация на българите в Османската империя. Организацията е активна в Солунския, Битолския, Скопския, Одринския и Цариградския вилает в края на XIX век и началото на XX век. Основите й са положени на 23 октомври 1893 година в Солун. Нейни инициатори са Дамян Груев, д-р Христо Татарчев, Иван Хаджиниколов, Петър Попарсов, Антон Димитров и Христо Батанджиев. ВМОРО е организация на българското население в Македония и Одринско, бореща се за освобождението на двете области, които по силата на Берлинския договор (1878 г.) остават в пределите на Османската империя. В програмните документи на организацията се изтъква, че тя ще се бори по революционен път за осъществяване на член 23-ти от Берлинския договор, за предоставяне на политическа автономия на Македония и Одринско. Предвидено е двете съседни области да се обособят в самостоятелна териториална единица в рамките на империята, като в нея следва да бъдат проведени административни и политически реформи с оглед на подобряване на условията за живот на християнското население там. По време на Войните за национално обединение тези официални лозунги са изоставени. Различните крила в организацията се маргинализират и на практика служат като придатък към Българската армия. Те подкрепят активно действията ѝ, като целта им е завоюване на възможно най-големи дялове от Македония и Тракия и евентуалното им присъединяване към Царство България.", "date": "2018.10.23", "title": "Ще бъдат отбелязани 125 години от основаването на ВМРО"}
{"url": "http://www.focus-news.net/news/2018/10/23/2581459/denyat-23-oktomvri-v-balgarskata-istoriya.html", "text": "На тази дата през 1893 г. - в Солун се създава Българо-македонският комитет - бъдещата Вътрешна македоно-одринска революционна организация (ВМОРО). \r\nПрез 1915 г.  в хода на Нишката операция, Девета плевенска пехотна дивизия на Първа армия освобождава Ниш.  \r\nПрез 1939 г. е съставено е 56-то правителство на България с министър-председател Георги Кьосеиванов, което подава оставка през февруари 1940 г. През 1982 г. - край Петрич е открит Националният парк-музей Самуилова крепост.  \r\n2011 г. \r\nВ България преминават първият тур на президентските избори и местните избори. Много хора и организации поставят под въпрос честността на изборите. За президент на Р България е избран Росен Плевнелиев с приблизително 76% от гласовете на гласувалите гласоподаватели. \r\n2006 г. \r\nУправителният съвет на „Булгартабак холдинг” АД одобрява Стратегия за публично предлагане на акциите от капитала на „Пазарджик-БТ” АД, които са собственост на холдинга. Стратегията е във връзка с решение на Надзорния съвет на „Булгартабак холдинг” за продажба на акциите в капитала на пазарджишката фабрика, по препоръка на консултантите по преструктурирането на холдинга (консорциумът Адвокатско дружество „Събев и съдружници” – „Евро-финанс” АД – „Балканска консултантска компания” ООД), съобщиха от компанията.  \r\nПритежаваните от холдинга 172 650 акции (или 85.24% от капитала) на „Пазарджик-БТ” ще бъдат предложени в един пакет в рамките на смесен закрит аукцион на Българската фондова борса на 21 ноември 2006 година. В рамките на една пазарна партида (лот) „Булгартабак холдинг” ще продаде всичките си акции от капитала на пазарджишкото предприятие. Купувачът ще трябва да плати минимална цена от 8.456 лева за всяка от акциите в пакета, или общо 1 460 000 лева. \r\n2006 г. \r\nСтоличният общински съвет отменя решението си за затваряне на сметището в Суходол. По този начин е изпълнено и последното изискване на Министерството на околната среда и водите, за да се направят необходимите проучвания и ако е възможно да се издаде разрешително за отваряне на сметището. \r\n2001 г. \r\nОфициално е представена управленската програма на правителството на Симеон Сакскобургготски, озаглавена \"Хората са богатството на България\". Според нея растежът на БВП трябва да бъде 5-7 % годишно, всяка година в българската икономика да бъдат привличани около 1-1 200 000 000 долара, да бъдат намалени преките данъци, а до края на мандата да бъдат създадени нови 150 000 работни места. Като приоритетни отрасли са определени комуникациите, новите технологии, селското стопанство, туризмът, търговията. \r\n1999 г. \r\nСлед втория тур на местните избори в България става ясно, че в 14 областни центрове кметовете ще бъдат от БСП (или подкрепени от нея), 11 - от СДС, а 2 - от Евролевицата. \r\n1998 г. \r\nПрезидентът присъжда Орден „Стара планина” на: \r\n1. Любомир Далчев – първа степен \r\n2. Д-р Херонимо Лопес Мартинес, президент на националния комитет за антарктически изследвания на Кралство Испания и председател на испанската антарктическа програма – втора степен \r\n1995 г. \r\nПо време на тържественото отбелязване на 50-ата годишнина от създаването на ООН държавните глави на България, Албания, Турция и Македония договарят изграждане на коридор Запад-Изток на Балканите, който да минава по трасето Дурас-Скопие-София-Бургас-Истанбул. \r\n1991 г. \r\nВ Пакистан е иззето рекордно количество хашиш и хероин – 40 тона. \r\nЗавършва официалното посещение на президента Желю Желев в Москва. По време на визитата българският президент и Борис Елцин подписват Декларация за отношенията между България и Руската федерация. \r\n1982 г. \r\nКрай Петрич е открит Национален парк-музей \"Самуилова крепост\". \r\n1967 г. \r\nВ България гостува вселенският патриарх Атинагорас. \r\n1939 г. \r\nСъставен е Четвърти кабинет на Георги Кьосеиванов. Правителството оповестява решението си да следва политика на неутралитет по време на Втората световна война (1939-1945 г.), както и да поддържа добри и приятелски отношения с Великите сили и другите страни. \r\n1916 г. \r\nПо време на Първата световна война (1914-1918 г.) Четвърта пехотна дивизия овладява Меджидие (Румъния). \r\n1915 г. \r\nВойските на 8-а пехотна тунджанска и 9-а пехотна плевенска дивизия овладяват Ниш. Първа в града влиза 5-а рота от 10-и пехотен родопски полк с командир Михаил Проданов. \r\n1915 г.  \r\nПо време на Първата световна война (1914-1918 г.) Първа българска армия влиза в Ниш (временната сръбска столица) и пленява 20 000 сръбски войници и офицери. На 24 октомври българските войски завземат Лесковац, а на 25 октомври - Алексинац. \r\n1912 г. \r\nВ хода на Балканската война Кърджалийският отряд превзема Драма. На същата дата Седма пехотна дивизия овладява Демирхисар. \r\n1906 г. \r\nСъставен е кабинет на Народнолибералната партия начело с Димитър Петков. \r\n1893 г. \r\nВ Солун са положени основите на Вътрешната македоно-одринска революционна организация (ВМОРО). Нейни инициатори са Дамян Груев, д-р Христо Татарчев, Иван Хаджиниколов, Петър Попарсов, Антон Димитров и Христо Батанджиев. ВМОРО е организация на българското население в Македония и Одринско, бореща се за освобождението на двете области, които по силата на Берлинския договор (1878 г.) остават в пределите на Османската империя.  \r\n1884 г. \r\nПровеждат се общи избори за Областно събрание в Източна Румелия. Те са спечелени от Народната партия с помощта на генерал-губернатора Гаврил Кръстевич и под лозунга за бързо обединение с Княжеството.  \r\n1861 г. \r\nБългарите в Русе избират свое общинско ръководство. То има за задача да управлява града и епархията, да събира данъците, да се грижи за църквите и училищата. Ръководството на общината е поето от свещеник Нил Изворов.  \r\n1857 г. \r\nИзлиза последния брой на в. “Българска дневница” (първия вестник на Г. С. Раковски). За пръв път вестникът излиза на 26 юни същата година. Издаван е в гр. Нови Сад (Австро-Унгария) от сръбския публицист д-р Д. Медакович. През април с. г. излиза пробен брой на \"Дневница\", а през август - приложението за литература и език - \"Дунавски лебед\". Вестникът е начален етап от развитието на революционната линия в българската публицистика. На тази дата са родени: \r\n1938 г. \r\nРодена е Рени Цанова (Райна Цанова Петрова) - български юрист. През 1971 г. завършва специалност “Право” в Софийски университет “Св. Климент Охридски”. Член е на Софийската адвокатска колегия. Работи основно в областта на наказателното право. Автор е на много статии, студии, монографии, книги и др. Умира на 25 февруари 2007 г. от рак. \r\n1929 г. \r\nРоден е проф. Христо Нейков - български график и илюстратор. Работи в различни графични техники - офорт, литография, създава много рисунки с перо, туш и креда. Илюстрира българска и съветска поезия и проза. Автор е на графики с възрожденска, революционна, любовна и философска тематика. \r\n1910 г. \r\nРоден е Симеон Русаклиев (Симеон Русакиев Стоянов) - български литературовед \r\n1885 г. \r\nРоден е Емануил Попдимитров (Е. П. Попзахариев) - български поет.  \r\n1863 г. \r\nРоден е генерал от пехотата Пантелей Киселов, командир на 4-а пехотна преславска дивизия през Първата световна война.  На тази дата умират:  \r\n2008 г.  \r\nНа 73 години умира българският художник Димитър Киров. \r\n2004 г. \r\nУмира Тодор Цонев – български художник-карикатурист на 70-годишна възраст. \r\n1993 г. \r\nУмира Елена Николай (псевдоним на Стоянка Савова Николова) - българска оперна певица. \r\n1937 г. \r\nУмира митрополит Симеон Варненско-Преславски - висш духовник, почетен член на Българска академия на науките. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.10.23", "title": "Денят 23 октомври в българската история"}
{"url": "http://www.focus-news.net/news/2018/10/23/2581464/anadolu-agency-nay-malko-dvama-dushi-sa-zaginali-pri-potavane-na-lodka-s-migranti-v-egeysko-more.html", "text": "Поне двама души са загинали след като лодка, пренасяща 34 нелегални мигранти, е потънала недалеч от град Мугла на брега на Егейско море, информира  Anadolu Agency . \r\nДецата, когато били спасени от бреговата охрана, са били в критично състояние и са загинали по пътя към болницата в Бодрум. Четиригодишно палестинче е настанено за лечение в болница в провинция Измир.  \r\nЧетирима души са задържани във възка с инцидента. \r\nТурция е основният път за нелегална миграция към Европа, особено след като в 2011 г. в Сирия започна гражданската война.    Ивелина Ватова", "date": "2018.10.23", "title": "Anadolu Agency: Най-малко двама души са загинали при потъване на лодка с мигранти в Егейско море"}
{"url": "http://www.focus-news.net/news/2018/10/23/2581462/pravoslavnata-tsarkva-proslavya-sv-apostol-yakov-brat-gospoden.html", "text": "На 23 октомври всяка година Православната църква прославя св. апостол Яков, брат Господен. По този повод с благословението на Негово светейшество Българския патриарх и Софийски митрополит Нeофит, Яковова света Литургия в древния софийски храм „Св. София - Премъдрост Божия“ ще бъде оглавена от Негово преосвещенство Белоградчишки епископ Поликарп - викарий на Софийския митрополит, предаде репортер на  Агенция „Фокус“ . Началото на литургията е в 09.00 часа.  \r\nНикола ПЕТКОВ", "date": "2018.10.23", "title": "Православната църква прославя св. апостол Яков, брат Господен"}
{"url": "http://www.focus-news.net/news/2018/10/23/2581455/v-mrrb-shte-bade-podpisan-dogovor-za-1635-mln-lv-za-speshnata-meditsinska-pomosht.html", "text": "В присъствието на министъра на регионалното развитие и благоустройството Петя Аврамова, министърът на здравеопазването Кирил Ананиев и заместник-регионалният министър и ръководител на Управляващия орган на ОПРР Деница Николова ще подпишат договора за изпълнение на проекта за модернизация на спешната медицинска помощ в страната. Това съобщиха от пресцентъра на  Министерство на регионалното развитие и благоустройството . Събитието ще се състои на 23 октомври от 09.30 часа в зала „Пресцентър“ на МРРБ.  \r\nПроектът се финансира с безвъзмездна финансова помощ по „Регионална здравна инфраструктура“ на обща стойност 163.5 млн. лв. Предвижда се по него да бъдат купени 400 линейки, оборудвани със съвременна медицинска апаратура, както и  да бъдат обновени 27 центъра за спешна медицинска помощ в областните градове с техните 170 филиала и 6 изнесени екипа. С изпълнението на проекта се очаква цялостно реформиране на спешната медицинска помощ, с което ще се подобри значително качеството на здравната услуга и ще се осигури по-ефективна здравна инфраструктура.", "date": "2018.10.23", "title": "В МРРБ ще бъде подписан договор за 163.5 млн. лв. за спешната медицинска помощ"}
{"url": "http://www.focus-news.net/news/2018/10/23/2581451/", "text": "Да честитим новата незаконна коалиция между Зоран Заев, Вице Заев и Сашо Миялков, това е казал Александър Николоски, заместник-председателят на ВМРО-ДПМНЕ, след края на заседанието на ЦК на партията снощи, съобщава скопското електронно издание  МКД . \r\nТой пояснил, че партията е скъсала с миналото, преживяла е своя катарзис и от днес, вторник, продължава напред реформирана. Направен е дълбок анализ,а предложението на Мицковски за извънреден конгрес е прието единодушно. \r\nЦентралният комитет е изключил от редовете на ВМРО-ДПМНЕ Митко Янчев и Костадин Богданов, защото са действали против интересите на партията и на Македония, заради сближаване със Заев и защото са организирали група за гласуване на конституционните промени.  \r\nПо същите причини ЦК на ВМРО-ДПМНЕ е поискал от общинските комитети да изключат Сашо Миялков и Никола Тодоров. Осемте отцепника трябва да подадат оставка.  \r\n„Искаме да честитим новата криминална коалиция Заев-Вице-Миялков“, е казал накрая Николоски.   Ивелина Ватова", "date": "2018.10.23", "title": "МКД (Македония): Да честитим новата незаконна коалиция"}
{"url": "http://www.focus-news.net/news/2018/10/23/2581465/plovdiv-66-godishen-mazh-e-postradal-pri-katastrofata-v-rayona-na-108-km-na-am-trakiya.html", "text": "66-годишен мъж е пострадал  при катастрофата в района на 108 км на АМ „Тракия“.Това съобщи за  Радио „Фокус“-Пловдив  говорителят на ОДМВР-Пловдив. Инцидентът, при който турски ТИР се блъсна в мантинелата на АМ \"Тракия\" и се обърна, е станал около 02.00 часа. Пострадал е 66-годишният шофьор на ТИР-а, транспортиран е в болница. Тестван е за наличие на алкохол в кръвта, но резултатът е отрицателен.  Заради катастрофата е въведен обходен маршрут от пътен възел \"Цалапица“ по път I-8 Цалапица - Пазарджик - път II-37 Пазарджик - Гелеменово до пътен възел „Гелеменово“. \r\nМария РУСЕВА", "date": "2018.10.23", "title": "Пловдив: 66-годишен мъж е пострадал  при катастрофата в района на 108 км на АМ „Тракия“"}
{"url": "http://www.focus-news.net/news/2018/10/23/2581469/shumen-tarzhestveno-shte-badat-otbelyazani-70-godini-ot-sazdavaneto-na-artileriyskoto-uchilishte.html", "text": "Ще се проведе официално честване на 70-годишнината от създаването на Артилерийското училище в Шумен. Това съобщиха  Шуменския военен факултет . Събитието ще бъде ознаменувано с тържествено събрание и празничен концерт на Представителния ансамбъл на Въоръжените сили от 16.00 часа в зала „Венета Вичева” на Община Шумен. Военният факултет на НВУ „В. Левски”, наследник на училището,  очаква присъствието на много гости – настоящи и бивши генерали и офицери, възпитаници на училището, преподаватели – сред които о.р. бриг. ген. Стефан Янев – секретар по сигурност и отбрана на президента, о.р. генерал л-т Аню Ангелов – съветник на мин. предс. по отбраната, контраадмирал Митко Петев – командващ Военноморските сили, ген. л-т Димитър Илиев – зам.- началник на отбраната, о.р. ген. м-р Вълчо Фотев – предс. на клуб Ракетни войски и артилерия „Олимпи Панов”, Валентин Радев – депутат и др.", "date": "2018.10.23", "title": "Шумен: Тържествено ще бъдат отбелязани 70 години от създаването на Артилерийското училище"}
{"url": "http://www.focus-news.net/news/2018/10/23/2581468/sofiya-nyama-zadarzhan-zaradi-proizvedenite-izstreli-na-ul-boycho-voyvoda-v-kv-yavorov.html", "text": "Все още няма задържан заради произведените изстрели на ул. \"Бойчо Войвода\" в кв. „Яворов“. Това съобщиха за  Агенция „Фокус“  от пресцентъра на МВР. Сигналът за инцидента е получен в около 22.10-22.15 часа в понделник. При инцидента няма пострадали хора. Извършителят към момента се издирва.", "date": "2018.10.23", "title": "София: Няма задържан заради произведените изстрели на ул. \"Бойчо Войвода\" в кв. „Яворов“"}
{"url": "http://www.focus-news.net/news/2018/10/23/2581467/denyat-23-oktomvri-v-svetovnata-istoriya.html", "text": "1776 г.  2 хиляди души загиват при изригване на вулкана Майон на Филипините. През 1873 г. - Германската империя се присъединява към съюза между Руската империя и Австро-Унгария, с което се поставя началото на Съюза на тримата императори. \r\nПрез 1943 г. - Втората световна война: В концентрационния лагер Освиенцим избухва женско въстание, което е потушено и са разстреляни всички участнички. През 1946 г. - Общото събрание на ООН е свикано за първи път в Ню Йорк. През 1954 г. - Страните от НАТО възстановяват суверенитета на Федерална република Германия и я присъединяват към пакта. \r\nПрез 1983 г. - Ливанска гражданска война: ислямски терористи взривяват казарма с американски миротворци в Бейрут, като загиват 241 военни; същата сутрин е ударена и френска казарма, като загиват 58 военни. \r\nПрез 2001 г. - Обявена е първата версия на преносимото мултимедийно устройство iPod на Apple. През 2004 г. - Силно земетресение разтърсва Ниигата в северна Япония, загиват 35 души, 2 200 са ранени и 85 000 остават без дом.  На тази дата е роден Джани Родари - италиански детски писател. На 23 октомври умира Сирило Вилаверде - кубински писател, журналист и политик.  \r\n2017 г.  \r\nФилипинското правителство обявява, че е прекратило екстремистката обсада на града Марави, продължила пет месеца.  \r\n2017 г. \r\n67 тела, жертва на обща екзекуция от Ислямска държава, са открити в Ал-Кариатайн в провинция Хомс в централна Сирия. \r\n2016 г. \r\nУмира Халифа бин Хамад Ал Тани (84 г.), емир на Катар(1972 - 1995 г.). \r\n2015 г. \r\nУраганът „Патрисия“ със скорост на вятъра от 325 километра в час достига Мексико със максималната сила по 5-степенната скала на Сафир-Симпсън, но навлизайки в сушата отслабва до 2-ра степен като се превръща в тропическа буря с ветрове от 155 км в час. \r\n2014 г \r\nБроят на заразените с ебола надхвърля десет хиляди души, като починалите от смъртоносния вирус са 4 922. Трите най-засегнати страни от болестта са Гвинея, Либерия и Сиера Леоне. Световната здравна организация съобщава, че може да започне масова ваксинация едва в средата на 2015 година. \r\n2013 г. \r\nАстрономи от Тексаския университет в Остин потвърждават, че галактиката z8_GND_5296 е най-старата известна – само 700 милиона години след началото на Големия взрив от преди 13,798 млрд. години намираща се на разстояние от 30 млрд. светлинни години. \r\n2012 г. \r\nВъв Великобритания и Ирландия спират излъчване последните аналогови телевизионни предавания. \r\n2011 г. \r\nЗеметресение от 7.2 степен отнема живота на 138 души в Турция. \r\n2011 г.  \r\nВ Аржентина се провеждат парламентарни и президентски избори. \r\n2011 г.  \r\n365 човека умират при наводнение в Тайланд. \r\n2004 г. \r\nСилно земетресение разтърсва Ниигата в северна Япония. Загиват 35 души, 2 200 са ранени и 85 000 остават без дом. \r\n2002 г. \r\n41 въоръжени чеченски мъже и жени нахлуват в Московския театър на ул. “Дубровка” по време на премиерата на “Норд-Ост”. Около 700 души, сред които много жени и деца, стават заложници на чеченските терористи. Терористите заплашват, че на всеки час ще убиват по 10 заложници, ако не бъдат изпълнени исканията им. Те настояват до седмица да започне изтеглянето на руските войски от Чечня. По-късно чеченците освобождават 37 заложници - главно мюсюлмани и около 20 деца. Сред заложниците има 75 чужденци, сред които двама българи. Това са 28-годишният Веселин Недков от Разград и Емилия Узунова, която е с двойно гражданство – българско и австрийско. Тя е сред загиналите заложници при атентата.  \r\nНа 26 октомври в резултат на проведена операция на руските спецслужби заложниците в театралния център в Москва са освободени, а ръководителят на терористите Мовсар Бараев и 32-ма терористи са убити. Установява се, че във всеки от терористите имало от 700 гр. до 2 кг тротил. При терористичната акция загиват общо 128 души, а стотици са ранени. \r\nЗапочва кризата със заложниците в Театъра на Дубровка, Москва. По време на мюзикъла \"Норд-ост\" 41 чеченски бунтовници взимат около 800 заложници. Те са освободени след 3 дни от силите за сигурност, при което загиват около 130 от заложниците. \r\n2000 г. \r\nНа Антониу Аугущу Карвалю де Фарид – извънреден и пълномощен посланик на португалската република в Република България, е присъден орден „Стара планина” - първа степен \r\n1992 г. \r\nАкихито посещава Китай, с което става първия японски император, стъпил на китайска земя. \r\n1991 г. \r\nВ Пакистан е иззето рекордно количество хашиш и хероин – 40 тона. \r\n1983 г. \r\nИслямски терористи взривяват казарма с американски миротворци в Бейрут. Загиват 241 войници. \r\n1956 г. \r\nУтвърден е уставът на Международната агенция по атомна енергетика (МАГАТЕ), който влиза в сила след 29 юли 1957 г. \r\n1956 г.  \r\nВ Унгария избухва въстание срещу еднопартийната диктатура. Установява се правителство на Имре Наги (октомври-ноември 1956 г.). С участието на съветската армия въстанието е жестоко потушено. \r\nИмре Наги е унгарски политик и държавник, комунист. В периода 1953-1956 г. е министър-председател на Унгария. През октомври 1956 г. застава на страната на въстаналия унгарски народ по време на унгарските събития. След потушаване на бунта от Съветската армия емигрира в Белград. Връща се в Унгария, където е осъден на смърт и обесен. \r\n1955 г. \r\nЮжен Виетнам е провъзгласен за република. \r\n1954 г. \r\nВ Париж страните от НАТО постигат споразумение за възстановяване на суверенитета на ФРГ, както и за приемането й в пакта. Страната получава правото да изгради своя армия. \r\n1943 г. \r\nВ концентрационния лагер Освиенцим жени правят опит за въстание. Те убиват най-жестокия офицер в лагера – Й. Шилингер. В същия ден всички въстанички са разстреляни. \r\n1942 г. \r\nЗапочва решителната битка за Африка по време на Втората световна война, британските войски начело с генерал Монтгомъри настъпват срещу немската армия на генерал Ромел при Ел Аламейн в Египет. \r\n1929 г. \r\nЗапочват редовни самолетни полети между Ню Йорк и Лос Анджелис. \r\n1923 г. \r\nЗапочва въстанието на работниците в Хамбург под ръководството на Ернст Телман. \r\n1850 г. \r\nНа път за Константинопол се разбива лайнерът “Нейри Шевкат”. Загиват над 500 души, сред които е и Махмуд Паша. \r\n1776 г. \r\nВ резултат на изригване на вулкана Майон на остров Лусон (Филипински архипелаг) загиват 2 хиляди души. \r\n1642 г. \r\nСъстои се битката при Еджхил – първото сражение от английската гражданска война. \r\n1086 г. \r\nАрабските войски разбиват армията на Кастилия в битката при Салака. \r\n787 г. \r\nВселенският събор на християнските църкви установява порядък за почитане на иконите. На тази дата са родени: \r\n1920 г. \r\nРоден е Джани Родари - италиански детски писател. Взема участие в Съпротивата по време на Втората световна война. От 1944 г. публикува във в-к \"Унита\", стихове за деца. Автор е на \"Приключенията на Чиполино\" (1951 г.), \"Приказки по телефона\" (1961 г.), \"Граматика на фантазията\" и др. Известен е като издател и журналист. Джани Родари умира през 1980 г. \r\n1905 г. \r\nРоден е Феликс Блох – американски физик. \r\n1875 г. \r\nРоден е Хилбърт Нютън Луис - американски физико-химик, член на Националната Академия на науките във Вашингтон.  \r\n1817 г. \r\nРоден е Пиер Ларус – френски лексикограф, книжовник и енциклопедист, съставил едноименния енциклопедичен речник. \r\n1805 г. \r\nРоден е Адалберт Щифтер - австрийски писател и художник, представител на късния романтизъм. \r\n1803 г. \r\nРоден е Густав Алберт Лорцинг - германски композитор. \r\n1789 г. \r\nРоден е Николай Иванович Тургенев – руски държавник, икономист, декабрист. \r\n1491 г. \r\nРоден е Игнаций Лойола създател на йезуитския орден. На тази дата умират:  \r\n1894 г. \r\nУмира Сирило Вилаверде - кубински писател, журналист и политик. \r\n1882 г. \r\nУмира Йон Андрееску - румънски живописец реалист, почетен член на Румънската. АН (от 1948 г., посмъртно).  За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.10.23", "title": "Денят 23 октомври в световната история"}
{"url": "http://www.focus-news.net/news/2018/10/23/2581471/plovdiv-promenya-se-marshrutat-na-avtobusite-po-liniya-116-zaradi-remontni-deynosti.html", "text": "Заради строително-монтажни работи, включително преасфалтиране на кръговото кръстовище на бул. „Шести септември“ пред „Макдоналдс“, както и довършителни дейности по реконструкцията на бул. „Марица-юг“, от днес, за движение се затваря източното платно на бул. „Източен“ в отсечката между двете пътни артерии. Това съобщиха за  Радио „Фокус“-Пловдив  от ОП „Организация и контрол на транспорта“. \r\nОчаква се при благоприятни метеорологични условия ремонтът да приключи в максимално кратки срокове, въпреки че предвидената крайна дата е 22 ноември. От фирмата изпълнител са уверили, че за целта ще работят и в почивните дни. \r\nАвтобусите по линия №116 в посока кв. „Изгрев“ – Митница ще се движат по следния маршрут: бул. „Марица-юг“ – спирка №412 – бул. „Марица-юг“, направо по бул. „Марица-юг“, наляво по бул. „Източен“, надясно по бул. „Шести септември“ – спирка №138 – магазин „Била1“,  и  по маршрута, утвърден  с общинската транспортна схема. В обратна посока маршрутът не се променя.", "date": "2018.10.23", "title": "Пловдив: Променя се маршрутът на автобусите по линия №116 заради ремонтни дейности"}
{"url": "http://www.focus-news.net/news/2018/10/23/2581466/blagoevgrad-rakovoditelyat-na-predstavitelstvoto-na-ek-v-balgariya-ognyan-zlatev-shte-se-sreshtne-s-uchiteli-i-uchenitsi-ot-profesionalna-gimnaziya-po-ikonomika-ivan-iliev.html", "text": "Ръководителят на Представителството на Европейската комисия (ЕК) в България Огнян Златев ще се срещне с учители и ученици от Професионална гимназия по икономика „Иван Илиев“ в Благоевград. Това съобщиха от  Европейски информационен център „Европа директно“-Благоевград . Темата на срещата е „Европейски предизвикателства, или какво говори Европейският съюз на младите хора“. Тя ще се проведе от 12.40 часа в Педагогическата зала на гимназията.", "date": "2018.10.23", "title": "Благоевград: Ръководителят на Представителството на ЕК в България Огнян Златев ще се срещне с учители и ученици от Професионална гимназия по икономика „Иван Илиев“"}
{"url": "http://www.focus-news.net/news/2018/10/23/2581470/burgas-parva-kopka-za-izgrazhdaneto-na-proizvodstven-kompleks-shte-se-provede-v-severnata-promishlena-zona-na-grada.html", "text": "Първа копка за изграждането на научно-изследователски и производствен комплекс ще се проведе в Северната промишлена зона на града на 23 октомври. Това съобщиха от пресцентъра на  Община Бургас . Организатори на Церемонията са „Индустриален и логистичен парк - Бургас“ АД и Община Бургас. Събитието ще се проведе на 23 октомври от 12.00 часа в Северна промишлена зона. Церемонията ще постави началото на изграждането на научно-изследователски и производствен комплекс на дружество „Сигматек“ ЕООД за рециклиране и ремонт на газотурбинни двигатели за аеродинамическата индустрия.  \r\nЗакупеният терен е с площ 19 997 кв. м. Срокът за реализация и въвеждане в експлоатация на производствената базата е 36 месеца, а инвеститорът се ангажира да открие нови 164 работни места.", "date": "2018.10.23", "title": "Бургас: Първа копка за изграждането на производствен комплекс ще се проведе в Северната промишлена зона на града"}
{"url": "http://www.focus-news.net/news/2018/10/23/2581472/plovdiv-do-31-oktomvri-preminavaneto-po-patya-yugovo-laki-shte-se-osashtestvyava-v-ednata-lenta-poradi-propadane-na-chast-ot-patnoto-platno.html", "text": "До 31 октомври преминаването по пътя Югово-Лъки ще се осъществява в едната лента поради пропадане на част от пътното платно. Движението в проблемния участък се регулира с пътни знаци. Това съобщиха за  Радио „Фокус“-Пловдив  от Областно пътно управление. Ограничено е движението по пътя Плодовитово – Първомай – Асеновград при км 6+832 в района на моста над река Марица за камиони над 5 тона. Причината е намален габарит на пътното платно на стоманения мост на реката. Обходният маршрут е по пътя Стара Загора – Поповица и пътя София – Пловдив – Свиленград. Движението по пътя Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички моторни превозни средства. Срокът е до 21 декември 2018 г.. До 2 ноември движението по пътя Пловдив-Асеновград, от изхода на града до Асеновград ще се извършва двупосочно в едното платно поради ремонтни дейности. Остава валидно ограничението за преминаване на камиони по-високи от 4 метра през тунелите по пътя Асеновград-Смолян. Обходният маршрут за водачите е по пътя Кричим-Девин. Забранено е и преминаването на тежкотоварни моторни превозни средства над 12 тона по пътя Поповица-Болярци. Временно движението по АМ „Тракия“ при км 112 в района на село Цалапица се извършва в аварийната лента поради ремонтни дейности на съоръжение. Затворени за движение са активната и изпреварващата лента. Срокът е до 8 ноември 2018г.. \r\nАвтомобилният трафик в Пловдив е интензивен. Традиционно колони от автомобили се образуват по булевардите „Найчо Цанов“, „Христо Ботев“, „Цар Борис III Обединител“, „Васил Априлов“, „Руски“, „Пещерско шосе“, „Шести септември“, „Източен“, „Санкт Петербург“ и „Освобождение“. \r\nМария РУСЕВА", "date": "2018.10.23", "title": "Пловдив: До 31 октомври преминаването по пътя Югово-Лъки ще се осъществява в едната лента поради пропадане на част от пътното платно"}
{"url": "http://www.focus-news.net/news/2018/10/23/2581473/shumen-izlozhbata-buditeli-na-balgarskiya-duh-shte-bade-pokazana-v-su-sava-dobroplodni.html", "text": "В СУ „Сава Доброплодни“ ще бъде открита изложбата „Будители на българския дух“, с която Регионалният исторически музей в гр. Шумен гостува на училището. Това съобщиха от учебното заведение. Събитието ще се състои на 23 октомври, от 12.40 часа. Експозицията е посветена на Деня на народните будители и се реализира по идея на учителката по история Мариана Георгиева.", "date": "2018.10.23", "title": "Шумен: Изложбата „Будители на българския дух“ ще бъде показана в СУ „Сава Доброплодни“"}
{"url": "http://www.focus-news.net/news/2018/10/23/2581474/sport-sampdoriya-i-sasuoli-zavarshiha-naravno-00.html", "text": "Сампдория и Сасуоло завършиха наравно 0:0 в последния мач от 11-ия кръг на италианската Серия „А, игран във Верона. През почивните дни голът на Кристиано Роналдо не помогна на Ювентус да предотврати първата загуба на точки през сезона при равенството 1:1 с Дженоа в Торино. Интер постигна пета поредна победа в първенството с драматичен гол на Мауро Икарди в добавеното време срещу градския съперник Милан, а Наполи победи с 3:0 Удинезе като гост. Начело във временното класиране е Ювентус с 25 точки, втори е Наполи с 21, Интер е трети с 19, а Милан е чак на 12-ото място с 12 точки. \r\nПревод и редакция:", "date": "2018.10.23", "title": "Спорт: Сампдория и Сасуоли завършиха наравно 0:0"}
{"url": "http://www.focus-news.net/news/2018/10/23/2581475/pazardzhik-remontni-deynosti-se-izvarshvat-po-patya-velingrad-selo-pobit-kamak.html", "text": "Натоварено е движението по главните пътища в област Пазарджик, съобщи за  Радио „Фокус“ – Пазарджик  дежурният в Областно пътно управление – Пазарджик.  Движението по пътя от село Дюлево до разклона за Стрелча, се извършва в една лента в района на 35 км поради срутище и пропадане на част от дясното платно. Движението в участъка се извършва в лявото платно и е регулирано с пътни знаци. Ремонтни дейности по асфалтовата настилка се извършват по пътя  Велинград – Побит камък от  30км до  34км. Има поетапно затваряне на лява и дясна ленти за движение, като трафикът се регулира с пътни знаци. Въведено е и ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.10.23", "title": "Пазарджик: Ремонтни дейности се извършват по пътя Велинград - село Побит камък"}
{"url": "http://www.focus-news.net/news/2018/10/23/2581479/burgas-intenzivno-se-osashtestvyava-dvizhenieto-v-oblastta.html", "text": "Интензивно се осъществява движението в областта, пътните настилки са нормално проходими. Това каза за  Радио „Фокус“ – Бургас  дежурният от Областно пътно управление. Видимостта е отлична. Натоварено е движението по пътя Бургас-Созопол, по пътя Бургас-Сарафово в района на Летище Бургас, както и в района на кръстовищата с кръгово движение край Поморие. \r\nВ областния център движението също е натоварено. По-интензивен е трафикът на кръстовището между улиците „Спортна“ и „Индустриална“, в района на Новата поща и по някои участъци от бул.“Тодор Александров“. Интензивно е движението и по улиците „Одрин“, „Христо Ботев“, „Цар Симеон“, „Булаир“ и „Генерал Гурко“. Водачите да се движат с повишено внимание и по входно-изходните артерии на града, където движението също е натоварено. \r\nМария ГЕОРГИЕВА", "date": "2018.10.23", "title": "Бургас: Интензивно се осъществява движението в областта"}
{"url": "http://www.focus-news.net/news/2018/10/23/2581477/shumen-s-normalna-intenzivnost-e-dvizhenieto-po-republikanskata-patna-mrezha-v-oblastta.html", "text": "С нормална интензивност е движението по републиканската пътна мрежа в област Шумен, предаде репортер на  Радио „Фокус“- Шумен . Настилките сасухи, видимостта е нормална. Движението по част от пътя Секулово- Тодор Икономово остава ограничено за автомобили над 3,5 тона, поради компрометирано състояние на мостово съоръжение. Ограничението важи от км 9 до км 16. Въведен е обходен маршрут. Продължава ремонтът в участъка на жп надлеза при км 364 на АМ „Хемус“, движението се осъществява двупосочно в едното платно. Водачите трябва да се движат с повишено внимание, спазвайки пътната сигнализация. Върбишки проход остава затворен за всички видове пътни превозни средства. Ришки проход е отворен без ограничения. В сила е забраната за товарни автомобили над 10 тона по пътя Радко Димитриево- Друмево, поради свлачища. Обходът е Шумен- Овчарово- Друмево. \r\nИвелина ИВАНОВА", "date": "2018.10.23", "title": "Шумен: С нормална интензивност е движението по републиканската пътна мрежа в областта"}
{"url": "http://www.focus-news.net/news/2018/10/23/2581478/gabrovo-dvizhenieto-po-pat-gabrovo-stomanetsite-se-osashtestvyava-s-povisheno-vnimanie-poradi-propadnal-uchastak.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Времето е слънчево. Температурата на въздуха е 1°. Пътните настилки са сухи. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. \r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 30 септември 2018г. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 октомври. Движението в участък от път Севлиево – Драгановци се осъществява в една лента поради ремонт на пътни съоръжения и укрепителна стена, до 31 октомври. \r\nНадежда КРЪСТЕВА", "date": "2018.10.23", "title": "Габрово: Движението по път Габрово – Стоманеците се осъществява с повишено внимание поради пропаднал участък"}
{"url": "http://www.focus-news.net/news/2018/10/23/2581480/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-23-oktomvri.html", "text": "„Софийска вода” временно ще прекъсне водоснабдяването в някои части на столицата на 23 октомври. Това съобщиха от пресцентъра на  дружеството . \r\nВъв връзка с монтаж на водомер в с. Мало Бучино се налага спиране на водоподаването от 09:00 до 21:00 часа на клиентите на „Софийска вода”, живеещи в района на: с. Мало Бучино  в района на ул. „Малобучински път“ от ул. „Бански път“ до ул. „Малобучински път“ № 89; местност „Манилов дол“, „Разсадник Мало Бучино“, местност „Крушовец“, местност „Голямото лице“  местност „Малкото Пладнище“; кв. „Горна баня“ - района между ул. „747“, ул. „Диамант“, ул. „Лозище“, резервоар Лозище; кв. „Суходол“  - района между ул. „Равнище“ , ул. „Смърдан“, ул. „Веселин Бешелиев“, ул. „ 3ти март“, ул. „Момина сълза“, ул. „Бели брод“, ул. „Траян Тенев“, ул. „Стоичко Станиславов“, ул. „2-ри юни“, ул. „Суходолски път“,  м. „Секулица“ и „Суходолски гробища“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: кв. „Суходол“ на ул. „Бели брод“ ъгъла с ул. „Овчо поле“; кв. „Горна баня“ на ул. „Диамант“ ъгъла с ул. „Каменица“. \r\nВъв връзка с подмяна на спирателни кранове на ул. „Боримечката“ в кв. „Сеславци“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на: кв. „Сеславци“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: на площада пред кметството. \r\nВъв връзка с изпълнение на инвестиционен проект за реконструкция на уличен водопровод на ул. „Без име“ в жк. „Хиподрума“ се налага спиране на водоподаването от 09:00  до 19:00 часа на клиентите на „Софийска вода”, живеещи в района на: бл. 31, бл. 32, бл. 33, бл. 34. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред 162 ЦДГ. След възстановяване на водоснабдяването е възможно временно повишаване  мътността на водата. \r\nВъв връзка с изпълнение на инвестиционен проект за реконструкция на уличен водопровод на ул. „Извор“ в кв. „Симеоново“ се налага спиране на водоподаването от 09:00  до 19:00 часа на клиентите на „Софийска вода”, живеещи в района на: ул. „Извор“, ул. 75, ул. 80, ул. 82, ул. 77, ул. „Шумако“ от №9 до №16. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Шумако ъгъла с ул. 75. След възстановяване на водоснабдяването е възможно временно повишаване  мътността на водата. След реализацията на тези инвестиционни проекти клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с монтаж на водомер на ул. „Мала планина“ в кв. „Лозенец“ се налага спиране на водоподаването от 09:30 до 18:30 часа на клиентите на „Софийска вода”, живеещи в района на: ул. „Мала планина“ , бл. 117 и бл. 119. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: на паркинга между бл. 117 и бл. 119. \r\nВъв връзка с подмяна на сградно водопроводно отклонение на ул. „Моравча“ в кв. „Орландовци“ се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Моравча“ от ул. „Съзнание“ до ул. „Кирил Пърличев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Стефан Караджа“ срещу 115 ОУ. \r\nВъв връзка с подмяна на спирателен кран на ул. „Дъга“ в кв. „Горна баня“ се налага спиране на водоподаването от 09:00 до 13:00 часа на клиентите на „Софийска вода”, живеещи в района на: ул. „Люлински поток“, ул. „Дъга“, ул. „Мечта“, ул. „Лазурно утро“, ул. „Буен поток“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Пладнище“ ъгъла с ул. „Мечта“. \r\nВъв връзка с подмяна на сградно водопроводно отклонение на ул. „Георги Бенковски“ в с. Лозен  се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Рудината“, ул. „Масларица“, ул. „Георги Бенковски“, ул. „Могила“, ул. „Свети Спас“, ул. „Съединение“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Георги Бенковски“ ъгъла с ул. „Масларица“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.10.23", "title": "„Софийска вода” временно ще прекъсне водоснабдяването в някои части на столицата на 23 октомври"}
{"url": "http://www.focus-news.net/news/2018/10/23/2581481/sofiya-27-dushi-sa-raneni-pri-katastrofi-prez-izminaloto-denonoshtie-v-stranata.html", "text": "27 души са ранени при катастрофи през изминалото денонощие, съобщиха от пресцентъра на  МВР . В страната са станали 21 пътнотранспортни произшествия. На територията на столицата са станали  22 леки и два тежки пътни инцидента, при които има двама ранени.", "date": "2018.10.23", "title": "София: 27 души са ранени при катастрофи през изминалото денонощие в страната"}
{"url": "http://www.focus-news.net/news/2018/10/23/2581487/dobrich-dvizhenieto-po-patya-kavarna-balchik-se-osashtestvyava-s-povisheno-vnimanie-poradi-remont-na-asfaltova-nastilka.html", "text": "Движението по пътя Каварна-Балчик се осъществява с повишено внимание поради ремонт на асфалтова настилка, предаде кореспондентът на  Радио „Фокус” – Варна . До края на месеца е в ремонт част от пътя Каварна-Балчик. Ремонтни дейности по асфалтовата настилка се извършват на част от Околовръстния път на Добрич - до 30 октомври, и  по пътя Добрич-Варна - до края на месец ноември. Навсякъде движението на автомобили се осъществява с повишено внимание и се регулира с пътни знаци по всички пътни участъци в ремонт. Няма въведени ограничения на движението на автомобили в областта. Единствено по отсечката Кранево – Варна при км 83+100 е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителните дейности по интегрирания проект за обновяване на водния сектор в града. На сайта на Общината е публикувана актуална информация за графика на работа и кои улици обхваща. Времето в Добрич е ясно и слънчево, тихо е, пътните настилки са сухи.  \r\nЖулиета НИКОЛОВА", "date": "2018.10.23", "title": "Добрич: Движението по пътя Каварна-Балчик се осъществява с повишено внимание поради ремонт на асфалтова настилка"}
{"url": "http://www.focus-news.net/news/2018/10/23/2581486/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на  Агенция \"Фокус\" . Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00.  \r\nНикола ПЕТКОВ", "date": "2018.10.23", "title": "София: Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2018/10/23/2581483/pregled-na-osnovnite-temi-v-dobrudzhanskiya-pechat.html", "text": "„Правителството осигурява 730 000 лева за нов скенер и хемодиализни апарати за МБАЛ - Добрич“, съобщава на първа страница вестник  „Нова добруджанска трибуна“ . Министерство на здравеопазването е подкрепило два обекта, за които е кандидатствала болницата – закупуване на компютърен томограф и апарати за хемодиализа. Новият скенер с ДДС ще струва 600 000 лв. В лечебното заведение е получено писмо, с което ръководството е уведомено, че ще бъдат потърсени средства за капиталови разходи за тази година. Община град Добрич пуска тази седмица тестово паякът, който ще вдига първоначално изоставени коли, а от следващата седмица и неправилно паркирали, съобщава изданието. Съставен е списък с коли, за които е минала процедура, издадени са предписания за премахване и са залепени стикери. От тази седмица общинската полиция ще съставя фишове за нарушения. „Питат жителите на Балчик какво ще помогне за развитието на туризма в града“, съобщава всекидневникът. Анкетно проучване е в ход в момента сред местните жители на Белия град. Допитването съдържа въпроси за общинската болница, детските градини, транспорта, полицията. Анкетата е анонимна. „Китайски инвеститори търсят контакт с производители на етерично-маслени култури от региона“, съобщава на първа страница другият регионален вестник  „Добруджанска трибуна“ . За проявения интерес към областта е информирал кметът на Добрич Йордан Йорданов. Той е провел срещи с представители на бизнеса по време на форума в София в рамките на инициативата „16+1“. Тогава от името на Общината са отправени покани за посещение в региона. Добрич е една от малкото общини, където има и се развива българо-китайска инвестиция – фуражен завод. „Продължават строителните работи по четири проекта в Тервелско“, съобщава всекидневникът. Това е възможно заради сухото и топло време. Най-големият от проектите е за рехабилитация на улици и се финансира по Програмата за развитие на селските райони. Довършва се обредния дом в гробищния парк, работи се и по водопровод. Втори сребърен медал е завоювала състезателката на Спортния клуб по лека атлетика в Добрич Радосвета Симеонова, съобщава изданието. И двете си последни отличия лекоатлетката е спечелила в град Луковит. Още две състезателки са представили СКЛА „Добруджа 99“ – Карина Димитрова и Анжела Георгиева. Те са пробягали 800 метра и са заели също призови места в крайното класиране.", "date": "2018.10.23", "title": "Преглед на основните теми в добруджанския печат"}
{"url": "http://www.focus-news.net/news/2018/10/23/2581485/pregled-na-osnovnite-temi-v-shumenskiya-pechat.html", "text": "„Петокласник от Велики Преслав помогна на полицията за разкриване на кражба на колело“ е водещото заглавие във вестник  „Шуменска заря“ . Десетгодишният Златко сам проследил в коя къща влиза открадната вещ и подал сигнал в полицията. В края на месец юни в полицейското управление във Велики Преслав родителите на момиче от града съобщили, че е откраднато колелото на дъщеря им. Детският велосипед бил паркиран пред входа на жилището им. По случая започнала проверка, образувано било и досъдебно производство. В средата на миналата седмица колелото било намерено и върнато на собственичката му благодарение на 10-годишния Златомир Захариев. „Големият Константин Илиев отново на шуменска сцена“, пише вестникът. След супер успешния проект „Нирвана“ от Константин Илиев на сцената на шуменския Драматично-кукления театър „Васил Друмев“, тази вечер трупата ще представи премиерно друго заглавие от големия ни жив класик – „Куцулан или Вълча Богородица“. В сценичната акция на режисьора Валерий Пърликов участват Александра Михайлова, Делян Илиев, Джанер Якуб, Димитрия Милушева, Димитър Мартинов и Марияна Бранкованова. Консултант е Елена Георгиева, а визуалния материал е предоставен от Христо Янков и Регионалният исторически музей в Ловеч. „Първо място за хор “Сладкопойна чучулига”, пише вестникът. Хор “Сладкопойна чучулига” към шуменското НЧ “Тодор Петков 1963”, с ръководител Анета Митева, спечели първо място на XXIII Национален фестивал “Листопад на спомените” във Варна. Организаторите поканиха певиците да открият гала концерта на лауреатите на фестивала. Успешно се представи и другата читалищна формация ръководена от Анета Митева – групата за стари градски песни “Дивни орхидеи”. „Икономическата комисия за трети път отхвърли платеното паркиране зад библиотеката4, информира ежедневникът. Докладната беше отново гласувана, но не получи нужната подкрепа – 2 „за“, 1 „против“ и 4 „въздържали се“. Дискусията остава пак за сесийна зала. „След втория час на паркинг инвалидите ще плащат“ е акцент от стр. 3 в броя. Промяна в общинската наредба за паркиране е предложена да бъде приета на октомврийската сесия на Общинския съвет. Администрацията иска да дисциплинира паркирането и въвежда мярка за паркиране на хора с увреждания. Те ще имат право само на два часа безплатно паркиране на общинските паркинги. След това ще заплащат по тарифата – 1 лев за 1 час паркиране.", "date": "2018.10.23", "title": "Преглед на основните теми в шуменския печат"}
{"url": "http://www.focus-news.net/news/2018/10/23/2581482/pazardzhik-zasileno-e-politseyskoto-prisastvie-po-patya-selo-tsalapitsa-pazardzhik.html", "text": "Изключително натоварено е движението по пътя Пазарджик - Пловдив поради отклоняването на трафика от АМ „Тракия“ през пътен възел „Цалапица“, предаде репортер на  Радио „Фокус“ – Пазарджик . Причината е преобърнат ТИР в района на 108 км в посока София. Заради движението на много товарни автомобили включването към главния път от разклоните за селата Говедаре и Мало Конаре е затруднено и се налага изчакване. Средната скорост на МПС по пътя до Пазарджик е около 40 - 50 км. Има и засилено полицейско присъствие, като патрули са разположени на кръговото кръстовище за село Цалапица, на кръговото кръстовище при КАТ в Пазарджик, на светофарна на ул. „Пловдивска“ и ул. „Стефан Караджа“ и на изхода на града при разклона за село Драгор. \r\nАлбена ЖИЛЕКОВА", "date": "2018.10.23", "title": "Пазарджик: Засилено е полицейското присъствие по пътя село Цалапица - Пазарджик"}
{"url": "http://www.focus-news.net/news/2018/10/23/2581484/smolyan-magla-namalyava-vidimostta-na-mesta-po-patishtata-v-oblastta.html", "text": "Сухи и нормално проходими са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи, а температурите са положителни. На места по републиканските направления мъгла намалява видимостта и водачите трябва да шофират с повишено внимание в тези участъци. През нощта не са получавани сигнали за инциденти по пътищата в областта. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират внимателно и със съобразена скорост. Пропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ - Смолян се осъществява с повишено внимание съобразно създадената организация на движение поради опасност от паднали камъни и свлечени земни маси върху платното за движение. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2018.10.23", "title": "Смолян: Мъгла намалява видимостта на места по пътищата в областта"}
{"url": "http://www.focus-news.net/news/2018/10/23/2581476/ombudsmanat-maya-manolova-nay-lesniyat-nachin-da-se-diskreditira-edin-protest-e-da-bade-partiyno-otsveten.html", "text": "Най-лесният начин да се дискредитира един протест е да бъде партийно оцветен. Това каза омбудсманът на Р България Мая Манолова в предаването  „Здравей България“  по Нова телевизия. „Протестът на майките на деца с увреждания е като дъгата. Уврежданията не са леви и десни и много разчитам на интелекта и съвестта на партиите е да не се опитват да смачкват по този начин този протест. Аз не стоя в редица с никоя партия, аз стоя с майките“, обясни тя.  \r\n„Моята е цел е ясна и е на масата – приемането на законите, които майките искат. Призовавам да спрат да се гаврят с този протест. Той е нажежен, но в основата си проблемът е свързан с правата на хората с увреждания и тяхната невъзможност да водят нормален начин на живот“, уточни омбудсманът.  \r\nПо думите и има постигнато съгласие между майките и представители на властта и те са поели ангажимент, че законите ще бъдат приети от парламента до средата на декември. „Вярвам, че представителите на правителството ще си удържат на думата. Не допускам, че те ще се изметнат“, заяви тя. \r\nТя коментира и изказването по отношение на действията на майките на деца с увреждания на вицепремиера Валери Симеонов като го категоризира като срамно. „Що се отнася до моралния проблем, който създава вицепремиера – според мен трябва да се върнем към Конституцията – Суверенът е над всичко и ние сме негови служители“, допълни Манолова.", "date": "2018.10.23", "title": "Омбудсманът Мая Манолова: Най-лесният начин да се дискредитира един протест е да бъде партийно оцветен"}
{"url": "http://www.focus-news.net/news/2018/10/23/2581488/razgrad-v-grada-shte-zasedava-oblastniyat-savet-za-namalyavane-na-riska-ot-bedstviya.html", "text": "Областният съвет за намаляване на риска от бедствия в Разград ще заседава днес. Това съобщиха от  Областната администрация - Разград . В дневния му ред е включено запознаване с Националната стратегия за намаляване на риска от бедствия 2018 - 2030 г., както и обсъждане на потребностите и възможностите за обучение на доброволците, както и възможностите за приемане на нови членове в доброволческите формирования. Заседанието започва в 10.00 часа в зала 712 на Областна администрация - Разград.", "date": "2018.10.23", "title": "Разград: В града ще заседава Областният съвет за намаляване на риска от бедствия"}
{"url": "http://www.focus-news.net/news/2018/10/23/2581490/bez-problemi-se-osashtestvyava-preminavaneto-na-avtomobili-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Без проблеми се осъществява преминаването на автомобили през граничните пунктове с Гърция „Маказа“, „Златоград“ и „Капитан Петко войвода“. Това съобщиха за  Радио „Фокус“ – Смолян  от Главна дирекция „Гранична полиция“. Без проблеми се преминава и през останалите пунктове на българо-гръцката граница. \r\nНели ГЕРГЬОВСКА", "date": "2018.10.23", "title": "Без проблеми се осъществява преминаването на автомобили през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/10/23/2581493/burgas-nad-6000-leva-sa-otkradnati-ot-doma-na-30-godishna-zhena-v-sredets.html", "text": "Над 6000 лева са откраднати от дома на 30-годишна жена в Средец. Това съобщиха от  ОДМВР - Бургас . Сигналът за кражбата е подаден на 22 октомври около 09.15 часа в Районно управление – Средец. 30-годишна жена от Средец е съобщила за това, че от дома ѝ на ул. „Септемврийци“ е извършена кражба на сумата от 6 190 лв., съхранявана в дамска чантичка в спалнята. Работата по случая продължава от служители на Районно управление – Средец.", "date": "2018.10.23", "title": "Бургас: Над 6000 лева са откраднати от дома на 30-годишна жена в Средец"}
{"url": "http://www.focus-news.net/news/2018/10/23/2581492/sliven-povishena-e-opasnostta-ot-padashti-kamani-po-patya-sliven-ichera-gradets.html", "text": "Трафикът  по пътищата в областта е интензивен. Пътищата са сухи и нормално проходими, съобщиха от  Областно пътно управление . Затворени за автомобили над 10 тона са проходите Твърдишки и Вратник. Котленският проход е отворен за всички превозни средства. Повишена е опасността от падащи камъни по пътя Сливен – Ичера – Градец. Ремонти има по планинските пътища в района на Котел и в община Нова Загора. Движението по път ІІ-57 в участъка от село Пет могили до село Новоселец от км 31+900 до км 40+650 трябва да се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.10.23", "title": "Сливен: Повишена е опасността от падащи камъни по пътя Сливен – Ичера – Градец"}
{"url": "http://www.focus-news.net/news/2018/10/23/2581489/pregled-na-osnovnite-temi-v-burgaskiya-pechat.html", "text": "„Лаборантки стават учителки по химия“ е водещото заглавие в днешния брой на вестник  „Черноморски фар“ . На особен интерес в Бургаския университет „Проф. д-р Асен Златаров“ се радва педагогическата специалност с химия. По-високото заплащане на учителите кара иначе добри специалисти от лабораториите да придобиват педагогическа правоспособност и да градят нова кариера, пояснява статията. „Спецченгета „арестуваха“ 11 милиона фалшиви евро в Слънчев бряг“ е друго заглавие от първата страница на ежедневника. Нелегална печатница беше разбита в подземен етаж на хотел „Катилена“ в комплекса. Разкритата печатница е най-голямата в последните 11 години. Намерени са над 11 милиона евро и над 1.8 милиона щатски долара, пише още вестникът. „Община Бургас пуска магазини на търг“ е още едно заглавие от страниците на ежедневника. Общината откри процедура за отдаване под наем за 5 години на 24 търговски обекта, разположени на комуникативни места из целия град. „Тема на деня“ в днешното издание е 65% от фирмите изпитват недостиг на кадри, а интервюто е с актьора Веселин Плачков.", "date": "2018.10.23", "title": "Преглед на основните теми в бургаския печат"}
{"url": "http://www.focus-news.net/news/2018/10/23/2581494/kyustendil-remontni-deynosti-se-izvarshvat-po-patya-kyustendil-gkpp-gyueshevo-mezhdu-selata-vrattsa-i-zhilentsi.html", "text": "Ремонтни дейности се извършват в участък от пътя Кюстендил – ГКПП „Гюешево”. Това съобщи за  Радио „Фокус” – Кюстендил  дежурният в Областно пътно управление – Кюстендил. В участък между селата Вратца и Жиленци се извършва профилиране на пътни банкети. Мястото е сигнализирано с пътни знаци. Водачите на моторни превозни средства трябва да се движат с повишено внимание. Срокът за приключване на дейностите е до края на деня. Заради ремонт на водопровод е въведена временна организация на движение по пътя Рила – Рилски манастир при село Пастра. До 31 октомври движението при километър 11 от пътя се осъществява само в едната лента. Затворена е лентата за движение в посока Рила, движението се осъществява двупосочно в посока село Пастра. Участъкът е сигнализиран с пътни знаци. Движението в района на срутището по пътя за Рилски манастир се регулира със светофарна уредба. Преминаването при километър 27 се осъществява само в едната лента поради извършване на аварийно-възстановителни дейности – обрушване на ската. Движението на моторни превозни средства се ограничава за кратки периоди от по 10 минути. Срокът на временната организация за движение е до 31 октомври. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.10.23", "title": "Кюстендил: Ремонтни дейности се извършват по пътя Кюстендил – ГКПП „Гюешево” между селата Вратца и Жиленци"}
{"url": "http://www.focus-news.net/news/2018/10/23/2581495/burgas-14-godishno-dete-e-blasnato-ot-mototsiklet-na-ulitsa-koprivshtitsa.html", "text": "14-годишно дете е блъснато от мотоциклет на улица „Копривщица“. Това съобщиха от  ОДМВР - Бургас . Сигналът за инцидента е подаден на 22 октомври т.г. около 13.09 часа. На бургаската улица „Копривщица“ срещу Руската гимназия, мотоциклет „Хьо Сунг“, управляван от 17-годишен младеж с инициали И.Н. от Бургас блъска внезапно излезлия на платното за движение К.К.,14-годишен от Бургас. От пътнотранспортното произшествие са пострадали мотоциклетистът и пешеходецът, които са прегледани в УМБАЛ – Бургас и освободени за домашно лечение, като И.Н. е със счупена костица на лявата длан, а К.К. - с охлузвания на дясната ръка и крак.", "date": "2018.10.23", "title": "Бургас: 14-годишно дете е блъснато от мотоциклет на улица „Копривщица“"}
{"url": "http://www.focus-news.net/news/2018/10/23/2581496/tatyana-burudzhieva-politolog-trudno-e-da-prosashtestvuva-koalitsiya-s-bezotgovorni-partnyori.html", "text": "Трудно е да просъществува  коалиция с безотговорни партньори. Това каза за сутрешния блок „Добро утро, България“ на  Радио „Фокус“  политологът Татяна Буруджиева за поведението на вицепремиера Валери Симеонов и това как отношенията в малката коалиция ще се отразяват на голямата. Тя обясни, че ПП ГЕРБ преживява третото си управление с проблем в поведението на партиите от „Обединени патриоти“. „ГЕРБ ще имат голям проблем с поведението на партиите от ОП, защото това не са  властови партии, а такива, които би трябвало да стоят постоянно в опозиция, защото там е силата им. Там е по-приемлива риториката и поведението им. В управлението поведението на патриотите доказва, че мястото им не е там. Те не разбират какво е значението на властта освен повърхностната и страна свързана с взимането на постове“ каза Татяна Буруджиева. Тя обясни, че от разединението няма печеливши. Тя каза още, че след този скандал политиците трябва да разберат, че гражданите не са им политически противници. Протестите дават възможност на управляващите да вземат правилни решения, защото чрез тях хората казват на глас проблемите си. Засилва се впечатлението, че когато премиерът го няма всички правят каквото им хрумне. Както и да се реши проблема  с вицепремиера Валери Симеонов, това ще се отрази на управлението, добави тя. Според нея няма да е учудващо, ако ГЕРБ  поискат избори за парламент.", "date": "2018.10.23", "title": "Татяна Буруджиева, политолог: Трудно е да просъществува коалиция с безотговорни партньори"}
{"url": "http://www.focus-news.net/news/2018/10/23/2581497/sliven-s-bogata-programa-shte-bade-otbelyazana-140-godishninata-na-parvoto-v-stranata-druzhestvo-na-cherveniya-krast.html", "text": "В града с тържествено честване ще бъде отбелязана 140-годишнината на първото в страната дружество на Червения кръст. Това съобщиха от  Областния секретариат на БЧК – Сливен . Тържествено честване по повод  на 140-годишнината от създаване на първото в България Дружество на Червения кръст ще се състои от 10.00 часа в сградата на Филиала на Медицинския университет – Варна. Поканени за участие са ръководители на официални институции в Сливен и областта, представители на партньорски организации, на Националния съвет на БЧК, бивши и настоящи деятели и доброволци на Червенокръсткото движение. \r\nДелото на първите и техните продължители през годините и до днес ще бъде почетено с тържество, на което ще бъдат връчени грамоти на бивши ръководители на БЧК в града и плакети на партньорски организации, като знак за техните заслуги и приноса им към каузата на Червения кръст. Участниците в събитието ще могат да разгледат уредената във фоайето на сградата на Филиала на Медицинския университет изложба на снимки, документи и материали от историята и дейността на БЧК в нашия град. Пред бюст-паметника на първия председател на първото в страната дружество на Червения кръст митрополит Серафим на площад „Хаджи Димитър“ ще бъде поднесен венец.", "date": "2018.10.23", "title": "Сливен: С богата програма ще бъде отбелязана 140-годишнината на първото в страната дружество на Червения кръст"}
{"url": "http://www.focus-news.net/news/2018/10/23/2581501/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от Планинската спасителна служба (ПСС). Температурите са около 2°-3°. Навсякъде е облачно, на места има мъгла, но времето е тихо. От ПСС съветват туристите да се внимава, тъй като вече на места има по-хлъзгави участъци, както и да се следи метеорологичната прогноза в района, в който искаме да отидем. В по-късните часове и през утрешния ден се очаква динамика във времето. Лифтовите съоръжения по курортите не работят. Няма регистрирани инциденти с туристи за последното денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.10.23", "title": "ПСС: Добри са условията за туризъм в планините"}
{"url": "http://www.focus-news.net/news/2018/10/23/2581500/burgas-37-godishna-zhena-e-postradala-sled-kato-e-bila-blasnata-na-peshehodna-pateka-na-ul-balgarka.html", "text": "37-годишна жена е пострадала, след като е била блъсната на пешеходна пътека на ул. „Българка“. Това съобщиха от  ОДМВР - Бургас . На 22 октомври около 7.24 часа на ул. „Българка“ № 31 в бургаския квартал „Ветрен“, неустановен към момента автомобил с неизвестен водач, пътуващ в посока Айтос, е блъснал пресичащата по пешеходна пътека жена с инициали С.Т. (37-годишна от Бургас), която е настанена за лечение в УМБАЛ „Дева Мария“ със счупен нос и счупен палец на дясната ръка, охлузвания и отток на главата.", "date": "2018.10.23", "title": "Бургас: 37-годишна жена е пострадала, след като е била блъсната на пешеходна пътека на ул. „Българка“"}
{"url": "http://www.focus-news.net/news/2018/10/23/2581499/blagoevgrad-povishena-e-opasnostta-ot-padashti-kamani-v-kresnenskoto-defile-i-po-vtoroklasen-pat-19-simitli-gotse-delchev.html", "text": "Натоварен е трафикът по автомагистрала „Струма“, главен път Е-79 и второкласен път-19 Симитли – Гоце Делчев. Това съобщиха за  Радио „Фокус“ – Пирин  от Областно пътно управление – Благоевград. Към този час на деня няма образували се задръствания или колони от автомобили. През нощта няма регистрирани тежки пътни инциденти, заради които да е било спирано движението по пътищата или да са въвеждани ограничения. В областта не се извършват ремонтни дейности по републиканската пътна мрежа. Повишена е опасността от падащи камъни в Кресненското дефиле и по второкласен път-19 Симитли – Гоце Делчев. \r\nЛивия НИНОВА", "date": "2018.10.23", "title": "Благоевград: Повишена е опасността от падащи камъни в Кресненското дефиле и по второкласен път-19 Симитли – Гоце Делчев"}
{"url": "http://www.focus-news.net/news/2018/10/23/2581502/pazardzhik-zapochnaha-remontni-deynosti-po-razshiryavane-na-grobishtniya-park-v-peshtera.html", "text": "Започнаха ремонтни дейности по разширяване на гробищния парк в Пещера, съобщиха за  Радио „Фокус“ – Пазарджик  от Общината. От няколко дни Общинските предприятия „Чистота и поддържане на общинската инфраструктура“ и „Обредни дейности“ заедно разчистват нови парцели в посока северозапад и запад. Терените са трудни и много каменисти. Няколко места зеят огромни дупки от извадените скали, които в момента се запълват. Над 4 000 са гробовете, моментният капацитет е изчерпан и това разширяване беше необходимо. Вече е извършено и почистване от обраслата растителност и храсти в участъците. Осигурена е вода и достъп до новите места, като има около 14 чешми. В момента целият гробищен парк се почиства преди предстоящата Архангелова задушница. Дарители ще реставрират и старата чешма на входа на гробището.", "date": "2018.10.23", "title": "Пазарджик: Започнаха ремонтни дейности по разширяване на гробищния парк в Пещера"}
{"url": "http://www.focus-news.net/news/2018/10/23/2581491/telma-makedoniya-chistka-na-satrudnichilite-sas-zaev-vav-vmro-dpmne.html", "text": "Централният комитет на ВМРО-ДПМНЕ изключи видните членове на партията Никола Тодоров (бивш министър на образованието и здравеопазването) и Сашо Миялков (бивш заместник-министър на отбраната и директор на Службата за сигурност и контраразузнаване (УБК) от 2006-а до 2015а година), предава  скопският телевизионен канал „Телма“ . Вицепредседателят на опозиционната партия Александър Николовски обясни, че те са изключени заради това, че са си сътрудничили с премиера Зоран Заев, а освен това са организирали група за натиск над депутати от ВМРО-ДПМНЕ да гласуват „за“ конституционните промени. Както каза Николовски, поради същите причини от партията са изключени и вицепредседателят Митко Янчев и членът на Изпълнителния комитет на партията Костадинин Богданов. \r\n„За действия срещу интересите на ВМРО-ДМНИЕ и тясно сътрудничество със Заев, както и организиране на група за натиск и раздаване на подкупи на депутатите, ЦК освободи Митко Янчев след тайно гласуване, което взе единодушно решение. \r\n„Освободен е и Константин Богданов, а освен това задължаваме общиснките комитети да проведат дисциплинарно производство и да изключат от членство Сашо Миялков и Никола Тодоров по същите прични. \r\nЦК на партията поиска и осемте депутати, които гласуваха с коалицията и разочароваха хората, незабавно да си подадат оставката, тъй като работят срещу волята на гражданите. \r\nПо инициатива на Мицковски, ЦК разгледа и предложение за провеждане на извънреден конгрес за вот на недоверие към председателя на партията, но ЦК, без присъствието на Мицковски, реши да откаже предложението и реши, че няма нужда от извънреден конгрес, защото председателят има нужната подкрепа, за да води партията. \r\nНиколовски определи това заседание на ВМРО-ДПМНЕ като историческо и добави, че в партията има силен вътрешен механизъм, чрез който винаги успява да се прочисти. \r\n\"Имахме задълбочен анализ на вътрешното пречистване и изясняване, а от днес нищо няма да бъде същото\", обясни представителят на ВМРО-ДПМНЕ. \r\nНакрая вицепредседателят на опозиционната партия честити „новата криминална коалиция Зоран Заев, вице Заев и Сашо Миялков“ и заяви, че в ръководството не знаят бившият премиер и председател на ВМРО-ДПМНЕ Никола Груевски е в тази група и затова той не подлежи на изключване. \r\nПревод и редакция:", "date": "2018.10.23", "title": "„Телма“ (Македония): Чистка на сътрудничилите със Заев във ВМРО-ДПМНЕ"}
{"url": "http://www.focus-news.net/news/2018/10/23/2581504/burgas-trima-mazhe-sa-zadarzhani-za-krazhba-na-avtomobili.html", "text": "Трима мъже са задържани за кражба на автомобили. Това съобщиха от  ОДМВР - Бургас . В резултат на съвместните действия на служители от отдел „Криминална полиция“ при ОДМВР – Бургас и служители от Първо Районно управление – Бургас са задържани криминално проявени мъже от Бургас. Двама от тях са 22-годишен с инициали С.И. и 31-годишен с инициали М.М., които на 10 октомври т.г. откраднали лек автомобил с бургаска регистрация, собственост на 29-годишен мъж от Бургас, паркиран на ул. „Оборище“ 118. Двамата направили пълни самопризнания и заявили, че отнетия автомобил е предаден в пункт за изкупуване на вторични суровини в Сливен. Констатирано е, че М.М. в съучастие с криминално проявения М.Г., 22-годишен от Камено отнел противозаконно на 21 септември т.г. лек автомобил с бургаска регистрация, собственост на 68-годишен мъж от Бургас, паркиран на кръстовището на бургаските улици „Пробуда“ и „Александровска“. И този автомобил е предаден в пункта за вторични суровини в Сливен. Работата по цялостно документиране на престъпната дейност на тримата мъже продължава от служители на Първо Районно управление – Бургас.", "date": "2018.10.23", "title": "Бургас: Трима мъже са задържани за кражба на автомобили"}
{"url": "http://www.focus-news.net/news/2018/10/23/2581505/pregled-na-osnovnite-temi-vav-velikotarnovskiya-pechat.html", "text": "„Пропада площадката до паметника на Асеневци“ е заглавие от областния всекидневник  „Янтра Днес” . Площадката около паметника на Асеневци във Велико Търново продължава да пропада, видя екип на „Янтра Днес“. Емблематичният монумент е един от най-посещаваните обекти в града не само от великотърновци, но и от стотици туристи. Освен лошия естетически вид пространството около паметника е и опасно. В източната част още преди две години паветата започнаха да хлътват, а днес пропаданията са още по-големи и дълбоки. На места зеят дупки и липсва част от настилката. Има пропаднали бордюри, откъртени павета, а денивелацията на терена е сериозна. „До два месеца приключват ремонтите в Стария град“ е друго заглавие от ежедневника. До края на годината приключват ремонтите в старата част на В. Търново. В момента завършват ремонтните дейности на ул. “Ген. Гурко“, а работата на екипите е съсредоточена по страничните отклонения в района, уточни инж. Динко Кечев, шеф на строителната дирекция в Общината. „Велико Търново стана център на Националната седмица на четенето“ е заглавие от страница три на ежедневника. „До 200 000 евро субсидия получават лекари, аптеки и производители на храни ” четем на страници четири. На страница пет е поместен материал със заглавие „Година преди местните избори – кой срещу кого в областта“. На спортната страница на вестник „Янтра Днес“ четем „Етърци не можаха да спрат ЦСКА“. \r\n„11-етажна сграда ще израсне върху бомбоубежище в центъра на Велико Търново“ е заглавие от първа страница на другия областен ежедневник  „Борба“ . Бившето бомбоубежище в центъра на Велико Търново ще става 11-етажна сграда, а общината се включва в проекта. За целта кметството слага ръка върху скривалището, построено през 1954 г. във времето на студената война. Досега реализацията на комплекса бе спъвана именно заради статута на укритието, което в ранните години на демокрацията работеше и като дискотека. Обектът с площ 950 кв. метра, включително подходите и подземните галерии, става общинска собственост, а процедурите вече са одобрени от всички постоянни комисии на местния парламент. „Куфар, пълен с книги, тръгна на турне сред третокласници от СУ „Емилиян Станев“ е друга тема от ежедневника. Куфар, пълен с книги, тръгна на турне сред малчуганите от III „А“ клас в СУ „Емилиян Станев“ във Велико Търново. Инициативата е на класния ръководител на третокласниците Пролет Петрова, а идеята е до края на учебната година куфарът да обиколи всички деца. „Държавата отпуска пари за реновиране на паметника „Майка България“, „Над 20 кандидати за обществена поръчка за почистването на Търновска община“, „МОБАЛ „Д-р Стефан Черкезов“ отново отваря врати за млади лекари“ са други заглавия от страниците на всекидневника. \r\n„Попадения след статични положения пречупиха „виолетовите“, „Без победа в павликенския футболен сблъсък“ и „Във Върбовка домакините стигнаха до успеха накрая“ са заглавията от спортната страница на изданието.", "date": "2018.10.23", "title": "Преглед на основните теми във великотърновския печат"}
{"url": "http://www.focus-news.net/news/2018/10/23/2581506/pazardzhik-vav-velingrad-shte-se-provede-obuchitelen-seminar-na-meditsinski-spetsialisti-ot-detski-i-uchebni-zavedeniya.html", "text": "В града ще се проведе обучителен семинар на медицински специалисти от детските и учебните заведения от общините Велинград, Ракитово и Сърница, организирана от РЗИ - Пазарджик. Това съобщиха за  Радио „Фокус“ – Пазарджик  от Здравната инспекция. Откриването е в 13.00 часа. Семинарът се провежда във връзка с изпълнение на дейности заложени в Националната програма за превенция на хроничните незаразни болести 2014 – 2020 г. На събитието медицинските специалисти ще бъдат запознати с целите, задачите и планираните от Министерство на здравеопазването дейности, по Националната програма. Презентации ще се изнесат на следните теми: „Здравословно хранене“, „Бутилирани води“, „Двигателна активност и здраве. Политики и добри практики в Европейския съюз за повишаване на физическата активност“, „Тютюнопушене“ и „Алкохолизъм“. Специалистите напомнят, че основните хронични незаразни болести (ХНБ) – сърдечно-съдови заболявания, злокачествени новообразувания, хронични респираторни болести и диабет са причина за 60% от всички смъртни случаи в световен мащаб, 80% от които са в страните с ниски и средни доходи. В България за 2010 г. те са причина за над 80% от смъртните случаи, като водещи са болестите на органите на кръвообращението с 67.5%, следвани от злокачествените новообразувания с 15.1% и др. Основно те се причиняват от предотвратими рискови фактори, като тютюнопушене, нездравословно хранене, ниска физическа активност и злоупотреба с алкохол. От няколко десетилетия глобалните усилия за контрол на епидемията от ХНБ бележат успех и вече има значими резултати в много развити страни. Практиката показва, че редуцирането на основните рискови фактори води до намаляване на смъртността и заболеваемостта от тези болести, съответно и на тяхното бреме за обществото. Най-ефективният път за постигане на тази цел е профилактиката.", "date": "2018.10.23", "title": "Пазарджик: Във Велинград ще се проведе обучителен семинар на медицински специалисти от детски и учебни заведения"}
{"url": "http://www.focus-news.net/news/2018/10/23/2581507/gabrovo-vodopodavaneto-v-selo-zhaltesh-shte-bade-preustanoveno-zaradi-avarien-remont-na-vodoprovodnata-mrezha.html", "text": "Водоподаването в село Жълтеш ще бъде преустановено до 17.00 часа днес. Това съобщиха за  Радио „Фокус“ – Велико Търново  от водоснабдителното дружество. Причината за това е извършването на авариен ремонт на водопроводната мрежа. \r\nПоради продължителното засушаване и намаления дебит на водоизточниците е променен въведеният режим на водоподаване в село Велковци. Вода се подава през 48 часа, т.е. два дена няма вода, на третия – има. Забранява се и ползването на питейна вода за напояване и други цели, различни от питейно-битови. Режимът на водата е във връзка със засушаването и силно намаления дебит на водоизточниците. \r\nЛуиза ТРАНЧЕВА", "date": "2018.10.23", "title": "Габрово: Водоподаването в село Жълтеш ще бъде преустановено заради авариен ремонт на водопроводната мрежа"}
{"url": "http://www.focus-news.net/news/2018/10/23/2581508/stara-zagora-startira-onlayn-zapisvaneto-na-uchenitsi-za-bezplatno-obuchenie-po-informatika.html", "text": "На адрес  , всички желаещи ученици ще могат да се включат в безплатното обучение по информатика в Стара Загора. За целта ще е необходимо да се регистрират в платформата. Това съобщиха от  пресцентъра на Стара Загора.  Занятията ще стартират в началото на ноември и ще бъдат през делничните дни, в часове, съобразени с учебната програма на участниците. Възрастовите групи ще бъдат две – ученици от 5 до 7 клас и от 8 до 12 клас. 4-те модула на иновативното обучение ще обхванат програмиране, роботика за начинаещи, първи стъпки към успешен стартъп, както и виртуална реалност. Практически знания и съвети,  предприемаческо мислене и други полезни умения ще дават професионалисти от различни сфери, имащи досег до информационните и дигитални сфери. Идеята за този подход на обучение на ученици е на народния представител Радостин Танев, Община Стара Загора, преподавателя по информатика Павлин Пеев и три от големите IT фирми у нас.", "date": "2018.10.23", "title": "Стара Загора: Стартира онлайн записването на ученици за безплатно обучение по информатика"}
{"url": "http://www.focus-news.net/news/2018/10/23/2581510/stanislav-popdonchev-bsk-tryabva-da-badat-podmeneni-okolo-200-000-fiskalni-ustroystva-na-ostanalite-shte-e-nuzhna-aktualizatsiya-na-softuera.html", "text": "Трябва да бъдат подменени около 200 000 фискални устройства, на останалите ще е нужна актуализация на софтуера. Това каза за сутрешния блок  „Добро утро, България“   на  Радио „Фокус“   финансовият директор на Българската стопанска камара (БСК) Станислав Попдончев по повод новите изисквания за касовите апарати у нас. Той обясни, че промените са належащи заради укриването на обороти, предимно чрез софтуерите. „Наредбата предвижда, че в момента, в който се открие някакъв пропуск във функционалността на този софтуер, НАП ще изпрати до всички лица, които използват софтуерa съобщение, че на това лице е съставен акт, което съответно в периода на обжалване на този акт, ако има такъв и след окончателното му влизане в сила ще изпрати второ съобщение по електронен път, че търговците трябва незабавно да преустановят използването на подобен софтуер в търговските си обекти. Това, от една страна, поражда несигурност в производителите на софтуер, от друга страна поражда несигурност и за ползвателите на софтуер, тъй като каквато и инвестиция да направят, те не са сигурни в кой момент може да се окаже, че дори новозакупеният софтуер няма да отговаря на изискванията“, обясни Станислав Попдончев. Той допълни, че проблемът се състои във времето за внедряването на такъв софтуер и изчисляването на разходите за бизнеса. Той добави, че до края на тази седмица на сайта на НАП ще има информация, която да позволява на производителите на софтуер да разберат дали той отговаря на изискванията на наредбата за използване на касовите апарати.", "date": "2018.10.23", "title": "Станислав Попдончев, БСК: Трябва да бъдат подменени около 200 000 фискални устройства, на останалите ще е нужна актуализация на софтуера"}
{"url": "http://www.focus-news.net/news/2018/10/23/2581512/pregled-na-osnovnite-temi-vav-varnenskiya-pechat.html", "text": "„Започва ремонт и на пътя Варна - Златни пясъци“, съобщава на първата си страница вестник  „Черно море“ . През миналата година бяха ремонтирани над 4.7 км от първокласния път в участъка от кръстовището с общинския път за Аладжа манастир до кръговото движение при спирка „Миньор“ във Варна. За подобряване на безопасността и удобствата при пътуване  ще бъде подновена асфалтовата настилка в платното за Златни пясъци в отсечките от резиденция „Евксиноград“ до спирка „Миньор“ в района на кк „Св. св. Константин и Елена“ и от кръстовището с ул. „Янаки Богданов“ до пресичането с ул. „Арх. Стефан Венедикт Попов“. Ремонтните дейности ще се извършват без спиране на движението. Необходимо е да се шофира внимателно и да се спазва стриктно пътната сигнализация. „С Радичков стартира Националната седмица на четенето“ е друго водещо заглавие на страниците на вестника. В средношколския комплекс на Регионалната библиотека „Пенчо Славейков“ във Варна стартира Националната седмица на четенето, която се организира от Министерството на образованието. Всеки ден до петък деца от различни възрасти ще участват в литературни четения. Началото беше дадено от четвъртокласници на ОУ „Васил Друмев“, които се потопиха в света на Йордан Радичков чрез произведенията му „Ние, врабчетата“ и „Малки жабешки истории“. „Във Варненско продължават да шофират с фалшиви номера“, гласи друга публикация в броя. В петък вечерта във Варна, при извършване на полицейска проверка на лек автомобил, е установено, че шофьорът управлява кола с регистрационни табели за друго превозно средство. Образувано е бързо полицейско производство. Мъжът е задържан за 24 часа.", "date": "2018.10.23", "title": "Преглед на основните теми във варненския печат"}
{"url": "http://www.focus-news.net/news/2018/10/23/2581514/sofiya-zam-kmetat-na-sofiya-evgeni-krusev-shte-proveri-izvarshenite-remontni-deynosti-na-ul-solunska.html", "text": "Днес от 12.00 часа зам.-кметът на София Евгени Крусев ще провери извършените ремонтни дейности на ул. „Солунска“. Това съобщиха от пресцентъра на  Столична община . Проверката ще започне от участъка в близост с градина „Такев“.", "date": "2018.10.23", "title": "София: Зам.-кметът на София Евгени Крусев ще провери извършените ремонтни дейности на ул. „Солунска“"}
{"url": "http://www.focus-news.net/news/2018/10/23/2581513/kyustendil-bez-zabavyane-se-izvarshva-preminavaneto-prez-gkpp-gyueshevo.html", "text": "Без забавяне се извършва преминаването през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Към този час на деня движението на моторни превозни средства в посока от и за граничния пункт е нормално, преминаването се извършва без големи изчаквания. По пътя, между селата Вратца и Жиленци, се извършва профилиране на банкети, водачите на моторни превозни средства трябва да се движат с повишено внимание. Участъкът в ремонт е сигнализиран с пътни знаци. \r\nВенцеслав ИЛЧЕВ", "date": "2018.10.23", "title": "Кюстендил: Без забавяне се извършва преминаването през ГКПП „Гюешево”"}
{"url": "http://www.focus-news.net/news/2018/10/23/2581509/mrrb-i-ministerstvo-na-zdraveopazvaneto-podpisaha-dogovor-za-izpalnenie-na-proekta-za-modernizatsiya-na-speshnata-meditsinska-pomosht-na-stoynost-1635-mln-lv.html", "text": "МРРБи Министерство на здравеопазването подписаха договор за изпълнение на проекта за модернизация на спешната медицинска помощ на стойност  163.5 млн. лв., предаде репортер на  Агенция „Фокус“ . \r\nДоговорът подписаха министърът на здравеопазването Кирил Анасниев и заместник-министърът на регионалното развитие и благоустройството Деница Николова. На събитието присъства и регионалният министър Петя Аврамова. Проектът се финансира с безвъзмездна финансова помощ по „Регионална здравна инфраструктура“ на обща стойност 163.5 млн. лв. Предвижда се по него да бъдат купени 400 линейки, оборудвани със съвременна медицинска апаратура, както и да бъдат обновени 27 центъра за спешна медицинска помощ в областните градове с техните 170 филиала и 6 изнесени екипа. С изпълнението на проекта се очаква цялостно реформиране на спешната медицинска помощ, с което ще се подобри значително качеството на здравната услуга и ще се осигури по-ефективна здравна инфраструктура.  \r\nДеница КИТАНОВА", "date": "2018.10.23", "title": "МРРБ и Министерство на здравеопазването подписаха договор за изпълнение на проекта за модернизация на спешната медицинска помощ на стойност 163.5 млн. лв."}
{"url": "http://www.focus-news.net/news/2018/10/23/2581517/dobrich-obshtinata-obyavi-obshtestvena-porachka-za-remont-na-shest-ulitsi-v-grada.html", "text": "Общината обяви обществена поръчка за ремонт на шест улици в Добрич. Това съобщи кметът на Добрич Йордан Йорданов в предаването „Добро утро, България“ на  Радио „Фокус“ . Предвиден е ремонт на улиците „Теменуга“, „Стоян Михайловски“, „Максим Горки“, „Кирил и Методий“, „Георги Кирков“ и „Детелина“. Тези улици ще бъдат напълно рехабилитирани. Ще бъдат ремонтирани тротоари и ще бъдат облагородени междублокови пространства. Очаква се до два месеца най-много да приключат търговете и ако няма обжалване, да продължат дейностите. В допълнение на това до две седмици ще бъдат обявени обществени поръчки за още няколко улици – „Панайот Хитов“ и бул. „Добричка епопея“. Освен пътни настилки ще се обновят и светофарни уредби. Очаква се в началото на следващата година всички процедури ще бъдат осъществени и да започне същинска дейност за ремонт на улиците и междублоковите пространства. По проект за трансгранично сътрудничество ще бъде цялостно рехабилитирана ул. „Никола Петков“ и част от бул. „Добруджа“ – от кръговото кръстовище на кв. „Рилци“ до кръстовището с бул. „Добричка епопея“ и ул. „Калиакра“.  \r\nЖулиета НИКОЛОВА", "date": "2018.10.23", "title": "Добрич: Общината обяви обществена поръчка за ремонт на шест улици в града"}
{"url": "http://www.focus-news.net/news/2018/10/23/2581516/el-pais-liderat-na-podemos-e-obsadil-byudzheta-na-stranata-v-zatvora-s-podsadnite-katalunski-separatistki-lideri.html", "text": "Лидерът на ляво-популистката испанска партия „Подемос“ Пабло Иглесиас се е срещнал с подсъдните каталунски сепаратистки лидери в затвора, за да обсъди с тях новият бюджет на правителството в Мадрид, съобщава  онлайн изданието на вестник El Pais. \r\nИзданието припомня, че „Подемос“ и Социалистическата партия (ПСОЕ) постигнаха споразумение за безпрецедентен бюджет за 2019-а година, който предвижда най-голямото увеличение на заплатите в страната от 40 години насам, но тъй като левите партии нямат достатъчно депутати, те зависят от подкрепата на националистическите и по-малките фракции, за да го прокарат през парламента. \r\n„Каталунската републиканска левица и Европейската демократическа партия на Каталуния обаче отказаха да преговарят за новия бюджет, докато правителството не направи жест на добра воля към сепаратистките лидери, които са затворени в следствен арест във връзка с участието си в миналогодишния опит за едностранно обявяване на независимост на Каталуния, обяснява „Ел Паис“. \r\nПреди срещата, Иглесиас заяви, че задържането на каталунските лидери е „политически проблем, но такъв е и факта, че каталунския народ не може да се разбере помежду си“. \r\nПо време на продължилото четири часа свиждане, лидерът на „Подемос“ е говорил с Ориол Хункерас, който е настоял, че партията няма да седне на масата за преговори, докато правителството не предприеме „категорични“ действия за освобождаването на подсъдните сепаратистки лидери.  Освен това той се е видял и с Хосеп Рул, Джорди Турул и други. \r\nСлед излизането си от затвора, Иглесияс заяви: „Свърших си работата. Сега всичко зависи от правителството“. Лидерът на „Подемос“ подчерта изрично, че „никога не съм подкрепял сепаратистката кауза, но се надявам никога повече да не трябва да ходя до затвора, за да говоря с политически противник“. \r\nПревод и редакция:", "date": "2018.10.23", "title": "El Pais: Лидерът на „Подемос“ е обсъдил бюджета на страната в затвора с подсъдните каталунски сепаратистки лидери"}
{"url": "http://www.focus-news.net/news/2018/10/23/2581498/faktor-makedoniya-mitsokvski-osvobodi-direktora-na-razuznavaneto-po-vremeto-na-gruevski-miyalkov-vav-vrazka-s-konstitutsionnite-promeni.html", "text": "Миналата година през юли обяви, че се оттегля от партийния си пост във ВМРО-ДПМНЕ, а днес го заплашва изключване от партията, на която е член почти 30 години. Сашо Миялков се оказа в списък на висши партийни членове и държавни служители в управлението на Никола Груевски, на които им предстои изключване, за действия, противоречащи на интересите на ВМРО-ДПМНЕ и Македония, шредава скопското мамкедонско издание \"Фактор\".  \r\nПреди три години и половина, през 2015, Сашо Миялков се оттегли от партийния си пост във ВМРО-ДПМНЕ и реши да спре политическата си дейност, припомня изданието. \r\n„С цел да завършат съдебните процеси, които текат в момента, а и за които аз лично съм убеден, че ще се докаже истината, взех лично решение да се откажа от всички партийни функции. По време на целия си живот и винаги, когато съм работил, съм влагал в партията според своите възможности, сили и ум и почитах и вярвах в нейните убеждения и идеи и съм се застъпвал за последователност и всеотдайност към същите“, \r\nЧленът на висшето ръководство на ВМРО-ДПМНЕ и бивш директор на УБК (Службата за сигурност и контраразузнаване), ръководеше тайната полиция в страната и е един от заподозрените в случаите \"Target\" за незаконно подслушване, \"Трезор\" и \"изтезание\" на Специалната прокуратура. \r\nМнозина казвахас, че появата на братовчеда на премиера Никола Груевски, Сашо Миялков, му добави авторитет, но и власт,и  го прави един от най-влиятелните хора в Македония. \r\nМиялков е син на Йордан Миялков, първият министър на вътрешните работи на Македония., \r\nПрипомня „Фактор“.\t \r\nПревод и редакция:", "date": "2018.10.23", "title": "„Фактор“ (Македония): Мицоквски освободи директора на разузнаването по времето на Груевски Миялков във връзка с конституционните промени"}
{"url": "http://www.focus-news.net/news/2018/10/23/2581511/ministar-petya-avramova-proektat-za-modernizatsiya-na-speshnata-pomosht-shte-obhvane-tsyalata-strana.html", "text": "Проектът за модернизация на спешната помощ ще обхване цялата страна. Това каза министърът на регионалното развитие и благоустройството Петя Аврамова след подписването на договора за изпълнение на проекта за спешната медицинска помощ, предаде репортер на  Агенция „Фокус“.   „Днес беше подписан един изключително важен проект. Безвъзмездната финансова помощ е 163, 5 млн. лв. Настоящият проект ще се изпълнява на територията на цялата страна, обхваща 237 обекта от системата на спешната медицинска помощ“, каза тя и обясни, че срокът на изпълнение на проекта е 36 месеца. „Целта на проекта е да осигури подходяща, ефективна здравна инфраструктура“, обясни Аврамова. По думите й проектът включва реконструкция и строителство на нови сгради. Министър Аврамова обясни, че става въпрос за 34 броя лечебни заведения с над 50% държавно участие в капитала. Тя уточни, че проектът предвижда и закупуване на 400 съвременни линейки със съвременна апаратура. \r\nДеница КИТАНОВА", "date": "2018.10.23", "title": "Министър Петя Аврамова: Проектът за модернизация на спешната помощ ще обхване цялата страна"}
{"url": "http://www.focus-news.net/news/2018/10/23/2581518/vratsa-v-kabinet-po-detski-bolesti-sa-otkriti-ambulatorni-listove-bez-provedeni-pregledi-tselyashti-poluchavane-na-sredstva-ot-zdravnata-kasata.html", "text": "След придобита оперативна информация от служители на сектор „Противодействие на икономическата престъпност“ при ОД на МВР-Враца, на 22 октомври беше извършена проверка в кабинет по детски болести в гр. Враца, ползван от специалист извън болнична медицинска помощ. При проверката бяха установени и иззети 46 амбулаторни листове на пациенти, подписани и подпечатани от лекаря, и с положени подписи за пациент, удостоверяващи извършени медицински прегледи на конкретна дата през месец септември 2018г. Това съобщиха от  ОДМВР-Враца . Проверяващите са установили, че на посочената дата  лекарят е бил извън България. Изготвените документи са отчетени пред РЗОК-Враца, с цел получаване на средства от бюджета на Здравната касата. По случая е образувана преписка за извършено документно престъпление. Работата по случая продължава.", "date": "2018.10.23", "title": "Враца:  В кабинет по детски болести са открити амбулаторни листове, без проведени прегледи, целящи получаване на средства от Здравната касата"}
{"url": "http://www.focus-news.net/news/2018/10/23/2581515/pazardzhik-sazdadena-e-organizatsiya-za-normalnoto-preminavane-na-trafika-ot-avtomagistrala-trakiya-prez-pazardzhik.html", "text": "Сектор „Пътна полиция“ и Районното управление на полицията в Пазарджик са предприели мерки за нормалното преминаване на водачите, идващи от автомагистрала „Тракия“. Това съобщи за  Радио „Фокус“ – Пазарджик  Мирослав Стоянов, говорител на ОДМВР - Пазарджик. Временно е ограничено движението по автомагистрала „Тракия“ при км 108 в посока София поради обърнат ТИР. Трафикът в посока София се осъществява по обходен маршрут: от пътен възел „Цалапица“ по път I-8 Цалапица – Пазарджик – път II-37 Пазарджик – Гелеменово до пътен възел „Гелеменово“. Полицейските автопатрули са разположени на възлови кръстовища са подпомагане на водачите идващи от Пловдив и пренасочването им обратно по автомагистрала „Тракия“ пред пътен възел „Гелеменово\". \r\nАлбена ЖИЛЕКОВА", "date": "2018.10.23", "title": "Пазарджик: Създадена е организация за нормалното преминаване на трафика от автомагистрала „Тракия“ през Пазарджик"}
{"url": "http://www.focus-news.net/news/2018/10/23/2581519/ministar-kiril-ananiev-proektat-za-modernizatsiya-na-speshnata-pomosht-shte-dovede-do-prestrukturirane-na-sistemata.html", "text": "Проектът за модернизация на спешната помощ ще доведе до преструктуриране на системата. Това каза министърът на здравеопазването Кирил Ананиев при подписването на договора за изпълнение на проекта за спешната медицинска помощ, предаде репортер на  Агенция „Фокус“.    Министър Ананиев благодари на българското правителство. Той уточни, че проектът ще повиши ефективността на спешната помощ и качеството на медицинската дейност при спешни случаи. По думите му проектът за модернизация на спешната помощ ще приближи българските граждани с 237 точки в страната, където ще бъдат разположени органите на спешната помощ. \r\n„Във финална готовност сме за подготовката на обществената поръчка, свързана с офис оборудването, закупуването на компютри, принтери, многофункционален инструментариум, който е необходим на съответните спешни медицински центрове“, коментира още министър Ананиев. \r\nДеница КИТАНОВА", "date": "2018.10.23", "title": "Министър Кирил Ананиев: Проектът за модернизация на спешната помощ ще доведе до преструктуриране на системата"}
{"url": "http://www.focus-news.net/news/2018/10/23/2581523/veliko-tarnovo-maraton-na-cheteneto-shte-se-provede-v-su-georgi-izmirliev-v-gorna-oryahovitsa-po-povod-natsionalnata-sedmitsa-na-cheteneto.html", "text": "Маратон на четенето с участието на авторите на детски книги Таня Мезева и Йорданка Кушева ще се проведе в СУ „Георги Измирлиев“ в Горна Оряховица по повод Националната седмица на четенето. Това съобщиха за  Радио „Фокус“ – Велико Търново  от Регионалното управление на образованието. Събитието ще се състои от 10.30 часа. В 14.00 часа в същия ден в НУ „Цани Гинчев“ в град Лясковец ще се състои състезание по български език и литература с ученици от общините Лясковец и Елена, а от 15.30 часа в Читалище „Искра“ във Велико Търново ще бъде представена детската пиеса „Книжките“.  \r\nВ дните до 26 октомври ще се проведат редица събития на територията на областта по повод  Националната седмица на четенето. На 24 октомври от 11.00 часа в ОУ „Христо Ботев“ и ПХГ „Св. св. Кирил и Методий“ ще се проведе информационна среща с родители, а от 11.30 часа в ОУ „Бачо Киро“, ОУ „Патриарх Евтимий“ и СУ „Емилиян Станев“ – състезание по български език и литература „Написаното остава. Пиши правилно!“, организирано от Института за български език и литература към БАН. В 13.00 часа в Библиотечно-информационния център на Великотърновския университет „Св. св. Кирил и Методий“ ще бъдат наградени отличените творби от конкурсите „Търновска книжовна школа –минало, традиции, бъдеще“ и „Книгата, която няма да забравя“. В 15.30 часа в ДГ „Соня“ деца ще четат на малките под надслов „С любов към книгите“. В СУ „Ангел Каралийчев“ в град Стражица ще се проведе рецитал, посветен на 120-годишнината от рождението на Христо Смирненски. \r\nНа 25 октомври от 8.00 до 13.00 часа в средните, профилираните и професионалните гимназии в града на учениците ще четат публични личности. В 13.00 часа в РНБ „П Р. Славейков“ езикова състезание за ученици в прогимназиален етап „Обичам българския език“, а в 15.30 часа в инициативата „Прочети ми приказка“ ще могат да се включат деца в предучилищна възраст. На 26 октомври в РУО ще се бъде открита изложба на книгата и ще се проведе кръгла маса „Четенето продължава…“. \r\nПрограмата е съпроводена с мероприятия във всички училища и детски градини на област Велико Търново. \r\nНадежда КРЪСТЕВА", "date": "2018.10.23", "title": "Велико Търново: Маратон на четенето ще се проведе в СУ „Георги Измирлиев“ в Горна Оряховица по повод Националната седмица на четенето"}
{"url": "http://www.focus-news.net/news/2018/10/23/2581521/kyustendil-zapochva-tsyalosten-remont-na-ulitsa-kokiche-v-dupnitsa.html", "text": "Започва цялостен ремонт на улица „Кокиче” в Дупница. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му улицата се намира в района на градската градина, а за нейното ремонтиране са осигурени над 20 хиляди лева от общинския бюджет. Самата улица е с подменен водопровод. Предстои изграждане на тротоари и преасфалтиране. „Поради тази причина се спира движението по улицата. До приключване на ремонта движението в двете посоки ще става по улица „Здравец”, която досега бе еднопосочна”, каза Христо Апостолов. По думите му ремонтът се е забавил поради факта, че на два пъти са се проваляли обявените конкурси, а причината за това е била липсата на кандидати. В момента ремонтът се извършва от специализирана фирма от Кюстендил. \r\nВенцеслав ИЛЧЕВ", "date": "2018.10.23", "title": "Кюстендил: Започва цялостен ремонт на улица „Кокиче” в Дупница"}
{"url": "http://www.focus-news.net/news/2018/10/23/2581520/koloniyata-na-kadroglaviya-pelikan-v-rezervat-srebarna-se-obnovi-s-okolo-100-mladi-ekzemplyara.html", "text": "Успешно приключи гнездовият период на къдроглавия пеликан в поддържания резерват „Сребърна“. Това съобщиха от пресцентъра на  РИОСВ - Русе . Около 100 млади екземпляра, заедно с възрастните напуснаха  резервата и предприеха скитания по поречието на река Дунав и съседните водоеми.  \r\nПоради необичайно високите температури през месеците декември 2017 г. и януари тази година пеликаните се завърнаха в гнездовата колония по-рано от обичайното и започнаха изграждане на гнезда и размножаване. Неблагоприятни метеорологични условия в края на февруари доведоха до замръзване на езерото, навлизане на дребни хищници в колонията, което компрометира гнездовия процес. С покачване на температурите птиците възобновиха гнезденето и отгледаха поколение. Освен къдроглавите и розовите пеликани направиха опит за гнездене. Тази година около 40 екземпляра пребиваваха трайно в колонията на къдроглавите без видимо противоборство между двата вида защитени птици. За първи път от много години насам се излюпи и отрасна розов пеликан в резервата. \r\nБез особени премеждия премина размножителният период в смесената колония на чаплите и кормораните.  \r\nПрез годината езерото имаше високи водни нива, което осигури добри условия на водолюбивите птици. В настоящия момент в резервата освен постоянно обитаващите птици могат да се наблюдават сиви и белочели гъски. Те избират езерото Сребърна за временен подслон с понижаването на температурите в северните части на континента Европа.", "date": "2018.10.23", "title": "Колонията на къдроглавия пеликан в резерват „Сребърна“ се обнови с около 100 млади екземпляра"}
{"url": "http://www.focus-news.net/news/2018/10/23/2581525/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-24-oktomvri.html", "text": "„Софийска вода” временно ще прекъсне водоснабдяването в някои части на столицата на 24 октомври. Това съобщиха от пресцентъра на  дружеството . \r\nВъв връзка с монтаж на спирателен кран на ул. „Хаджи Димитър“ в с. Лозен се налага спиране на водоподаването от 09:30 до 19:00 часа на клиентите на „Софийска вода”, живеещи в района на: ул. „Могила“, ул. „Свети Спас“, ул. „ул. „Васил Левски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Могила“ ъгъла с ул. „Суходол“. \r\nВъв връзка с подмяна на спирателни кранове на ул. „Хубава Яна“ в с. Яна се налага спиране на водоподаването от 09:00 до 21:00 часа на клиентите на „Софийска вода”, живеещи в района на: с. Яна. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски пред кметството. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.10.23", "title": "„Софийска вода” временно ще прекъсне водоснабдяването в някои части на столицата на 24 октомври"}
{"url": "http://www.focus-news.net/news/2018/10/23/2581522/sport-lebron-dzheyms-i-los-andzhelis-leykars-zapochnaha-parviya-si-sezon-s-tri-poredni-zagubi.html", "text": "Тази нощ се изиграха няколко срещи от започналия наскоро нов сезон за Националната баскетболна асоциация на САЩ и Канада. Въпреки шумния трансфер на ЛеБрон Джеймс в Лос Анджелис Лейкърс в паузата, отборът от Калифорния падна със 142:143 от Сакраменто в Ел Ей и регистрира трета загуба в също толкова мачове от началото на кампанията. Ето и някои други резултати: \r\nГолдън Стейт - Финикс 123:103 \r\nТоронто – Шарлът 127:106 \r\nДалас – Чикаго 115:109", "date": "2018.10.23", "title": "Спорт: Леброн Джеймс и Лос Анджелис Лейкърс започнаха първия си сезон с три поредни загуби"}
{"url": "http://www.focus-news.net/news/2018/10/23/2581524/vratsa-izzeti-sa-nezakonno-pritezhavani-pushka-boepripasi-59-moneti-i-84-metalni-parcheta-i-predmeti-s-antikvarna-stoynost-ot-chasten-dom-v-selo-tlachene.html", "text": "На 22 октомври, при проверка в частен дом в село Тлачене, полицейските служители са намерили и иззели незаконно притежавани ловна пушка и множество боеприпаси от различен калибър. При проверката са иззети 59 монети и 84 метални парчета и предмети с антикварна стойност. Това съобщиха от  ОДМВР-Враца . Образувано  е бързо полицейско производство по чл.339, ал.1 и чл.278, ал.6 от НК.", "date": "2018.10.23", "title": "Враца: Иззети са незаконно притежавани пушка, боеприпаси, 59 монети и 84 метални парчета и предмети с антикварна стойност от частен дом в село Тлачене"}
{"url": "http://www.focus-news.net/news/2018/10/23/2581526/ministar-petya-avramova-obmislya-se-otnemaneto-na-litsenza-na-firma-za-stroitelen-nadzor-da-bade-pri-dve-narusheniya.html", "text": "Обмисля се отнемането на лиценза на фирма за строителен надзор да бъде при две нарушения. Това каза министърът на регионалното развитие и благоустройството Петя Аврамова по време на брифинг, предаде репортер на  Агенция „Фокус“.   Министър Аврамова коментира промените в наредбата за отговорността на участниците в строителния процес. Министърът уточни, че се обмислят промени, които касаят дейността на лицензираните фирми за строителен надзор. По думите й те са в посока ефективен надзор в целия инвестиционен процес.  \r\nДеница КИТАНОВА", "date": "2018.10.23", "title": "Министър Петя Аврамова: Обмисля се отнемането на лиценза на фирма за строителен надзор да бъде при две нарушения"}
{"url": "http://www.focus-news.net/news/2018/10/23/2581503/nikos-kotsiyas-dogovorat-ot-prespa-shte-stabilizira-balkanite-i-shte-ogranichi-vliyanieto-na-turtsiya.html", "text": "Споразумението между Македония и Гурция ще донесе стабилност на Балканите ще ограничи влиянието на Турция в региона, заяви подалият оставка миналата седмица бивш гръцки външен министър Никос Коцяис по време на реч в Крит, пише  електронното издание на вестник Kathimerini . \r\n„Искаме ли най-близкият ни съсед да бъде под влиянието и контрола на трети сили, като Турция? Или искаме да имаме стабилност на Балканите, на границите и увеличаване на влиянието на нашата страна в региона, за да можем да се съюзим с тях срещу дестабилизиращите сили?“ – попита той на мероприятие, организирано от политическо движение „Прато“, което е основано от него. \r\nСпоред Коцияс, споразумението от Преспа ще позволи на Гърция да си върне името „Македония“, което е широко използвано от всички. \r\n„На БЮРМ не има казват БЮРМ по света, а „Македония“ и ако погледнете вестниците след вота в събота, ще видите, че те казват „Македония смени името си на „Северна Македония“. Ние си връщаме името“, обясни бившият външен министър. \r\nЩо се касае до управляващата коалиция, Коцияс заяви, че целта на коалицията между СИРИЗА (Съюза на радикалната левица) и АНЕЛ (Независимите гърци) е била да помогне на страната да излезе от мониторинговата програма, но сега има нужда от формиране на нови коалиции, за да бъде изпълнена лявата политическа програма. \r\n„Катимерини“ припомня, че Никос Коцияс подаде оставка миналата седмица след бурно заседание на кабинета, на което влезе в  конфронтация с Панос Каменос за Договора от Преспа. \r\nПревод и редакция:", "date": "2018.10.23", "title": "Никос Коцияс: Договорът от Преспа ще стабилизира Балканите и ще ограничи влиянието на Турция"}
{"url": "http://www.focus-news.net/news/2018/10/23/2581529/navarshvat-se-36-godini-ot-osnovavaneto-na-natsionalen-park-muzey-samuilova-krepost.html", "text": "Навършват се 36 години от основаването на Национален парк-музей „Самуилова крепост“. За  Радио „Фокус“ – Пирин  Сотир Иванов, директор на Исторически музей – Петрич обясни, че самата идея за изграждането на музея датира от 1967 година. По думите му в работата по основаването на „Самуилова крепост“ се включват както местни, така и регионални и национални специалисти – историци, дейци на изобразителното изкуство, архитекти. Иванов отбеляза, че всички те са се стремили да създадат музей, който като сюжет и структура да потопи посетителя в средновековието и в подвига на Самуил и неговите войни. „През 1967 година на 20 юли Кръстьо Тричков изпраща предложение до Комитета за изкуство и култура за създаването на паметника, всичко това се случва в Благоевград, а самият комитет отвръща, че сроковете са прекалено кратки и няма как в този период да се реализира този проект“, каза още Иванов. Той добави, че въпреки това е предложено да започне изграждането на идейната концепция и още същата година на 22 септември тези документи се съгласуват с Националния комитет по изкуство и култура. „Така започва един дълъг процес, в който идеята е освен художествено, да се изгради и концепция, която да е свързана с археологически проучвания, за да може да има единство между фактология и изразни средства. По тази причина на следващата 1968 година започват проучвания, които се провеждат до 1975 година. В резултат на тези археологически проучвания, които окончателно са завършени от Димка Серафимова, се възстановява концепцията на укрепителните съоръжения – валове, ровове, землянки“, коментира още Иванов. Той добави, че се предполага, че в една от землянките е присъствал и Самуил, при провеждането на военни събрания за тактиката и стратегията на воденето на бойни действия. „Тези проучвания бяха възстановени отново от Исторически музей – Петрич съвместно с Пловдивския университет. Ние също работихме по трасето на укрепителните съоръжения между Беласица и Огражден. След приключването на самите проучвани се подхожда и към изграждането на самата художествена концепция, която е поверена на проф. Борис Гондов“, посочи Иванов. От 1981 година Людмила Живкова, в качеството ѝ на реален министър на културата, централизира и финансира този проект, за да може на 23 октомври 1982 година Самуилова крепост да бъде факт. „Всичко това е част от концепцията както за запазването на културно-историческото ни средновековно наследство, така и от идеята за 1300 години България“, уточни директорът на Исторически музей – Петрич Сотир Иванов. \r\nЛивия НИНОВА", "date": "2018.10.23", "title": "Навършват се 36 години от основаването на Национален парк-музей „Самуилова крепост“"}
{"url": "http://www.focus-news.net/news/2018/10/23/2581527/bsp-se-sreshta-s-kamarata-na-stroitelite-v-balgariya.html", "text": "В 16.00 часа, в централата на БСП на ул. „Позитано” № 20, ще се проведе пресконференция след среща на ръководството на БСП и на ПГ на „БСП за България“ с Камарата на строителите в България. Това съобщиха от пресцентъра на  партията . От страна на КСБ, на срещата ще присъстват: инж. Симеон Пешов – почетен председател на КСБ („Главболгарстрой Холдинг“ АД); инж. Илиян Терзиев - председател на УС на КСБ („АТ Инженеринг 2000” ООД); Велико Желев - член на ИБ и УС на КСБ („Водстрой 98“ АД); Руен Панчев - член на ИБ и УС на КСБ („Съником“ ЕООД); Владимир Житенски - зам.-председател на УС на КСБ („ДЖИ ПИ ГРУП“ ООД); инж. Николай Николов - зам.-председател на УС на КСБ („Билдникс“ ЕООД); Калин Пешов, зам.-председател на УС на КСБ („Главболгарстрой Холдинг“ АД); инж. Благой Козарев - член на ИБ и УС на КСБ („Райкомерс Конструкшън“ АД); инж. Мирослав Мазнев - изпълнителен директор на КСБ; инж. Любомир Качамаков, член на ИБ и УС  на КСБ, вицепрезидент на FIEC („Команс 2000“ ООД); Ренета Николова - ПР на КСБ и главен редактор на в-к „Строител“.", "date": "2018.10.23", "title": "БСП се среща с Камарата на строителите в България"}
{"url": "http://www.focus-news.net/news/2018/10/23/2581530/varna-remontni-deynosti-se-izvarshvat-po-patya-devnya-suvorovo.html", "text": "По пътя Девня – Суворово трафикът трябва да се осъществява с повишено внимание поради частични ремонтни дейности, предаде репортер на  Радио „Фокус“ – Варна . Същото предупреждение е в сила и за пътя между Вълчи дол и Суворово в участък от 26-ти до 36-ти километър. Движението по автомагистрала „Черно море“ все още се осъществява двупосочно в едното платно в посока към Бургас поради ремонтни дейности. Поради ремонтни дейности преминаването по пътя Старо Оряхово – Гроздьово се осъществява в една лента. Организацията за движение е сигнализирана с пътни знаци. До 26 октомври движението по пътя от „Златни пясъци“ към Варна ще се осъществява при стеснени платна поради превантивен ремонт преди зимата. Движението при спирка „Фара“ се извършва с повишено внимание. Продължава да е в сила ограничението за моторни превозни средства над 10 тона в участъка Кранево – Варна при 83-тия километър. Обходният маршрут е през Кичево – Оброчище. На територията на Областното пътно управление във Варна няма въведени временни ограничения за моторни превозни средства.", "date": "2018.10.23", "title": "Варна: Ремонтни дейности се извършват по пътя Девня – Суворово"}
{"url": "http://www.focus-news.net/news/2018/10/23/2581533/deny-ukrayna-ukrayna-cherna-gora-albaniya-i-norvegiya-podnoviha-sanktsiite-si-sreshtu-rusiya.html", "text": "Украйна, Черна гора, Албания и Норвегия решиха да се присъединят към продължаването на действието на европейските санкции срещу Русия, въведени във връзка със събитията в Украйна, пише електронното издание на  киевския ежедневник „День“ , като се позовава на изявление от върховния представител на Европейския съюз по политиката на сигурност и външни работи Федерика Могерини. \r\nВ съобщението от кабинета на Могерини се отбелязва, че посочените страни са се присъединили към решението на Съвета на Европейския съюз, с които той продължи ограничителните мерки по отношение на Русия до 15 март 2019 година. \r\n„Страните-кандидатки за влизане в ЕС Черна гора и Албания, страната-членка на европейската икономическа зона Норвегия, както и Украйна се присъединиха към това решение“, се отбелязва в документа, като се уточнява още, че страните сами трябва да осигурят съответствието между собствените си държавни политики и решението на Съвета. \r\n„ЕС взима под внимание този ангажимент и го приветства“, заяви Могерини.  \r\nПревод и редакция:", "date": "2018.10.23", "title": "„День“ (Украйна): Украйна, Черна гора, Албания и Норвегия подновиха санкциите си срещу Русия"}
{"url": "http://www.focus-news.net/news/2018/10/23/2581531/ministar-kiril-ananiev-fondat-za-lechenie-na-detsa-shte-premine-kam-nzok-utochnyavame-dali-da-zapazim-obshtestveniya-savet-kam-nego.html", "text": "Фондът за лечение на деца ще премине към НЗОК, уточняваме дали да запазим Обществения съвет към него.  Това каза министър Кирил Ананиев пред журналисти във връзка с новия формат на бюджета на НЗОК, предаде репортер на  Агенция „Фокус“ . По думите му идеята е и Фонда за лечение на българите зад граница също да премине към НЗОК. „Мисля, че нивото на работа ще бъде на по-високо равнище“, заяви Ананиев.  \r\nНа въпрос дали Обществения съвет към Фонда за лечение на деца остава, министър Ананиев уточни: „Това предстои да се уточни. Дискусията в момента продължава по това дали да остане Обществен съвет или друг орган, който да изпълнява тези функции, които изпълнява Съветът. При всички случаи това, което са получавали децата от Фонда за лечение на деца няма да бъде по-малко. Напротив, разчитаме на по-високо качество на извършване на дейността. Иначе ресурсът, който сме предвидили е този, който беше в Комисията за лечение на деца в чужбина – 14 млн. лв. и ще бъде предоставен като трансфер през бюджета на Министерство на здравеопазването до НЗОК“, допълни Ананиев. По думите му това, което родителите ще продължат да получават това, което и до сега и в бъдеще.  \r\nПо отношение на новата агенция, която е предвидена да функционира, министър Ананиев обясни:  „Ние правим преструктуриране в системата на Министерство на здравеопазването, което не означава, че увеличаваме администрацията в системата. Новата Агенция за медицински надзор всъщност ще функционира на базата на функциите на Изпълнителна агенция „Медицински одит“ и Агенцията по трансплантации. Искаме да създадем по-добра организация и по-добър капацитет във функционирането на тези две дейности, които като организация и функциониране са много близки една до друга, без да нарушаваме медицинската част на трансплантациите и от гледна точка на медицинския одит. В самия закон, който сме подготвили, са конкретизирани функциите на тази агенция“, заяви Ананиев. По думите му става въпрос за нормална агенция. „Всъщност вдигаме нивото на отговорност на хората, които ще работят, като сме конкретизирали и контролните функции в цялост, които те ще изпълняват\", обясни Ананиев.  \r\nДеница КИТАНОВА", "date": "2018.10.23", "title": "Министър Кирил Ананиев: Фондът за лечение на деца ще премине към НЗОК, уточняваме дали да запазим Обществения съвет към него"}
{"url": "http://www.focus-news.net/news/2018/10/23/2581534/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Споразумението между Македония и Гурция ще донесе стабилност на Балканите ще ограничи влиянието на Турция в региона, заяви подалият оставка миналата седмица бивш гръцки външен министър Никос Коцяис по време на реч в Крит, пише  електронното издание на вестник Kathimerini . \r\n„Искаме ли най-близкият ни съсед да бъде под влиянието и контрола на трети сили, като Турция? Или искаме да имаме стабилност на Балканите, на границите и увеличаване на влиянието на нашата страна в региона, за да можем да се съюзим с тях срещу дестабилизиращите сили?“ – попита той на мероприятие, организирано от политическо движение „Прато“, което е основано от него. \r\nСпоред Коцияс, споразумението от Преспа ще позволи на Гърция да си върне името „Македония“, което е широко използвано от всички. \r\n„На БЮРМ не има казват БЮРМ по света, а „Македония“ и ако погледнете вестниците след вота в събота, ще видите, че те казват „Македония смени името си на „Северна Македония“. Ние си връщаме името“, обясни бившият външен министър. \r\nЩо се касае до управляващата коалиция, Коцияс заяви, че целта на коалицията между СИРИЗА (Съюза на радикалната левица) и АНЕЛ (Независимите гърци) е била да помогне на страната да излезе от мониторинговата програма, но сега има нужда от формиране на нови коалиции, за да бъде изпълнена лявата политическа програма. \r\n„Катимерини“ припомня, че Никос Коцияс подаде оставка миналата седмица след бурно заседание на кабинета, на което влезе в  конфронтация с Панос Каменос за Договора от Преспа. \r\n*** Украйна, Черна гора, Албания и Норвегия решиха да се присъединят към продължаването на действието на европейските санкции срещу Русия, въведени във връзка със събитията в Украйна, пише електронното издание на  киевския ежедневник „День“ , като се позовава на изявление от върховния представител на Европейския съюз по политиката на сигурност и външни работи Федерика Могерини. \r\nВ съобщението от кабинета на Могерини се отбелязва, че посочените страни са се присъединили към решението на Съвета на Европейския съюз, с които той продължи ограничителните мерки по отношение на Русия до 15 март 2019 година. \r\n„Страните-кандидатки за влизане в ЕС Черна гора и Албания, страната-членка на европейската икономическа зона Норвегия, както и Украйна се присъединиха към това решение“, се отбелязва в документа, като се уточнява още, че страните сами трябва да осигурят съответствието между собствените си държавни политики и решението на Съвета. \r\n„ЕС взима под внимание този ангажимент и го приветства“, заяви Могерини. \r\n*** Лидерът на ляво-популистката испанска партия „Подемос“ Пабло Иглесиас се е срещнал с подсъдните каталунски сепаратистки лидери в затвора, за да обсъди с тях новият бюджет на правителството в Мадрид, съобщава  онлайн изданието на вестник El Pais. \r\nИзданието припомня, че „Подемос“ и Социалистическата партия (ПСОЕ) постигнаха споразумение за безпрецедентен бюджет за 2019-а година, който предвижда най-голямото увеличение на заплатите в страната от 40 години насам, но тъй като левите партии нямат достатъчно депутати, те зависят от подкрепата на националистическите и по-малките фракции, за да го прокарат през парламента. \r\n„Каталунската републиканска левица и Европейската демократическа партия на Каталуния обаче отказаха да преговарят за новия бюджет, докато правителството не направи жест на добра воля към сепаратистките лидери, които са затворени в следствен арест във връзка с участието си в миналогодишния опит за едностранно обявяване на независимост на Каталуния, обяснява „Ел Паис“. \r\nПреди срещата, Иглесиас заяви, че задържането на каталунските лидери е „политически проблем, но такъв е и факта, че каталунския народ не може да се разбере помежду си“. \r\nПо време на продължилото четири часа свиждане, лидерът на „Подемос“ е говорил с Ориол Хункерас, който е настоял, че партията няма да седне на масата за преговори, докато правителството не предприеме „категорични“ действия за освобождаването на подсъдните сепаратистки лидери.  Освен това той се е видял и с Хосеп Рул, Джорди Турул и други. \r\nСлед излизането си от затвора, Иглесияс заяви: „Свърших си работата. Сега всичко зависи от правителството“. Лидерът на „Подемос“ подчерта изрично, че „никога не съм подкрепял сепаратистката кауза, но се надявам никога повече да не трябва да ходя до затвора, за да говоря с политически противник“. \r\n***  Три ирански бързохода са се разминали на косъм с три британски съда, ескортирани от фрегата HMS Dragon, съобщава  The Telegraph  . Така са застрашили плаването им в Ормузкия проток.   \r\nАко бяха нападнали, можеше да се стигне до рискове и да се предизвика международен инцидент.", "date": "2018.10.23", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/10/23/2581532/ministar-kiril-ananiev-ochakvame-parvite-280-lineyki-do-kraya-na-godinata.html", "text": "Очакваме първите 280 линейки до края на годината. Това каза министърът на здравеопазването Кирил Ананиев при подписването на договора за изпълнение на проекта за спешната медицинска помощ, предаде репортер на  Агенция „Фокус“.  Във връзка с доставката за 400 линейки със съответното оборудване, Ананиев заяви, че има четири обособени позиции. По думите му две от тях са свързани с доставки на линейки за интензивни медицински грижи. „Общият брой на тези линейки е 280. Приключи обществената поръчка. Имаме вече класиран победител. Надявам се още утре, понеже имаме среща с победителя в обществената поръчка да сключим договор. Идеята е до края на годината да дойдат първите линейки по тези две обособени позиции“, заяви министърът. По думите му за другите две обособени позиции става въпрос за високопроходими линейки. „На първия етап нямаше кандидати. Това ни дава основание да считаме, че в техническото задание има нещо, което притеснява фирмите. Направихме срещи с тях. Разбрахме се за някои неща, които са включени в техническото задание, които нямат голямо значение за финализирането на тази обществена поръчка, но тях ги притеснява. На срещата присъстваха всички възможни кандидати. Уточнихме нещата, които ги притесняват, пуснахме наново обществената поръчка в началото на октомври месец, като офертите ще бъдат отворени на 20 ноември, така че и по тези две обособени позиции вървим напред в изпълнението на проекта. Тази дейност, свързана с линейките възлиза на стойност 38,3 млн. лв“, допълни той. \r\nМинистърът уточни, че предстои да бъде обявена и втора обществена поръчка с предмет закупуване на медицинско оборудване и апаратура в центровете на спешна медицинска помощ и техните филиали и 34 спешни отделения към областните болници. По думите му тази дейност ще възлезе на около 22 млн. лв. \r\n„Важно е, че изпълнението на този проект ще ни позволи да извършим преструктурирането на болничната помощ. Предстоят промени в модела на финансиране. Разчитаме на този проект да ни помогне в преструктурирането на болничната медицинска помощ“, допълни министър Ананиев. \r\nДеница КИТАНОВА", "date": "2018.10.23", "title": "Министър Кирил Ананиев: Очакваме първите 280 линейки до края на годината"}
{"url": "http://www.focus-news.net/news/2018/10/23/2581539/veliko-tarnovo-petima-sa-zadarzhani-pri-spetsializirana-aktsiya-sreshtu-nezakonniya-dobiv-na-darvesina-na-teritoriyata-na-obshtina-pavlikeni.html", "text": "Петима са задържани при спецакция за предотвратяване и разкриване на незаконен добив на дървесина се проведе в Павликенско, съобщиха от  ОДМВР – Велико Търново . Акцията се проведе вчера на територията на община Сухиндол, с участието на служители от отдел „Охранителна полиция“ при ОДМВР – Велико Търново, РУ – Павликени и РДГ – Велико Търново. Съставени са 7 констативни протокола по Закона за горите, 7 акта, от тях 4 по Закона за движение по пътищата, 2 по Закона за българските лични документи и един по Закона за гражданската регистрация, наложени са 7 глоби по фиш. Образувани са 10 бързи производства. От тях 7 за съхранение на незаконно добити от другиго дърва за огрев, без горска марка. Установените количества възлизат на около 47 пространствени куб. м. Други три бързи производства са образувани за превозване с каруци на незаконно добита дървесина. В хода на акцията са установени три каруци, превозващи по около 0.5 куб. м. дърва за огрев, без горска марка и разрешително за превоз. В хода на проверката е изяснено, че дървата са незаконно отнети от района на ябълкова градина в близост до село Върбовка. Спецакциите срещу незаконния добив на дървесина ще продължат и в други общини на територията на ОДМВР – Велико Търново.", "date": "2018.10.23", "title": "Велико Търново: Петима са задържани при специализирана акция срещу незаконния добив на дървесина на територията на община Павликени"}
{"url": "http://www.focus-news.net/news/2018/10/23/2581537/burgas-kontsertat-naslednitsi-s-pesen-i-lyubov-za-nina-mateva-shte-se-sastoi-v-grada-na-30-oktomvri.html", "text": "Концерт-спектакълът „Наследници: С песен и любов за Нина Матева“ очаква своята публика в навечерието на Деня на народните будители. Организатор на събитието е Народно читалище „Любен Каравелов 1940“, с финансовата подкрепа на Община Бургас. \r\nНа 30 октомври 2018 г. от 18.30 часа в Културен дом на нефтохимика ще бъде почетен един бургаски творец, посветил се на откриването, развиването и популяризирането на детския музикален потенциал. \r\nВ спектакъла ще участват Фолклорна формация „Тракийче“, създадена от Нина Матева през 1991 г. към Народно читалище „Любен Каравелов 1940“, с днешен ръководител Пенка Петрова, Даниела Матева-Станкова - дъщеря на Нина Матева, мениджър на музикална компания „D Stars\" - София и ръководител на Трио „ы“, творческите формации към читалище „Л. Каравелов 1940“, възпитаници, приятели и колеги на музикалния педагог от няколко поколения. Участниците са: Цветелина Стойчева, Ирена Станкова, Лазар Налбантов, Екатерина Радева, Петко Янгьозов, Катерина Парашкевова; Вокален ансамбъл \"Морски бриз\" с р-л Емануил Арнаудов; Литературно студио \"Митични птици\" с р-л Роза Боянова; Пиано - Ива Тошева; Танцова формация към ОУ \"Любен Каравелов\" с р-л Ваня Маврова; Танцово студио \"ДЮН\"  с р-л Петя Стойкова; Фолклорен танцов ансамбъл \"Никола Гинов\" с р-л Димитър Гинов; Детски фолклорен ансамбъл \"Трите пъти\" с р-л Марио Егов; Оркестър \"Жарава\". \r\nРежисьор на концерт-спектакъла е Христо Симеонов. Входът е свободен. \r\nКонцерт-спектакълът „Наследници: С песен и любов за Нина Матева“ поставя началото на дарителска кампания за ремонтиране и именуване на музикалната зала, в която е преподавала Нина Матева (днес в нея продължават да репетират последователите ѝ) и откриване на публичен архив с нейни лични вещи в читалище \"Л. Каравелов 1940\", ул. \"Цар Калоян\" 24.", "date": "2018.10.23", "title": "Бургас: Концертът „Наследници: С песен и любов за Нина Матева“ ще се състои в града на 30 октомври"}
{"url": "http://www.focus-news.net/news/2018/10/23/2581538/sport-kontuziya-na-plamen-iliev-pravi-georgi-petkov-rekordyor.html", "text": "Георги Петков ще застане на вратата на националния отбор за първи път от ноември 2008-а година и ще постави рекорд за най-възрастен футболист, играл за националната гарнитура през цялата й история. Стражът на Славия ще смени контузения титуляр Пламен Илиев за решаващите два последни мача от турнира „Лига на нациите“ срещу Кипър като гост и със Словения в София, на 16 и 19 ноември. Последната среща на Петков на вратата на България е през ноември 2008-а година при загубата с 1:6 от Сърбия и той бе повикан отново след силния сезон, който направи, ознаменуван със спасяването на три дузпи срещу Левски в спечелния Финал на Купата на България.", "date": "2018.10.23", "title": "Спорт: Контузия на Пламен Илиев прави Георги Петков рекордьор"}
{"url": "http://www.focus-news.net/news/2018/10/23/2581535/smolyan-40-godishna-zhena-e-postradala-pri-katastrofa-na-pat-iii-865-pri-km-6.html", "text": "40-годишна жена е пострадала при катастрофа на път III-865 при км 6. Това съобщиха от  ОДМВР - Смолян . Сигналът за инцидента е подаден на 22 октомври 2018 г. около 09.45 часа. Установено е, че на път III-865 при км 6+250 в участъка село Леска - Върбински мост лек автомобил \"Фолксваген голф\", управляван от лице с инициали С.А.Ч. на 40 години от село Равнил, на прав участък от пътното платно за движение автомобилът преминава в ляво, удря се в ската и се преобръща странично на пътното платно. 40-годишна жена, която управлявала автомобила, е получила травми при произшествието - счупен шести шиен прешлен и комоцио, без опасност за живота. Пострадалата е в МБАЛ - Смолян за наблюдение и лечение. Причините за катастрофата са в процес на изясняване. Местопроизшествието е посетено от екип на „Пътна полиция“ и дежурна оперативна група при РУ - Мадан. По случая е образувано досъдебно производство.", "date": "2018.10.23", "title": "Смолян: 40-годишна жена е пострадала при катастрофа на път III-865 при км 6"}
{"url": "http://www.focus-news.net/news/2018/10/23/2581528/fokus-makedoniya-nikola-gruevski-ostava-pocheten-predsedatel-na-vmro-dpmne.html", "text": "След завършването на заседанието на Централния комитет на ВМРО-ДПМНЕ, говорителят на партията Александър Николовски информира обществеността за взетите решения от висшия партиен орган, предава  македонският „Фокус“ . \r\nСлед като представителят на опозиционната  партия изброи изключените от партията, сред които и бившият директор на тайната полиция Сашо Миялков, му бе зададен въпрос какво се случва с бившия лидер Никола Груевски и неговата роля през изминалия период в партията? \r\nНиколовски посочи, че „за момента няма никаква информация почетният председател да е участвал в тази работа“. \r\nПревод и редакция:", "date": "2018.10.23", "title": "„Фокус“ (Македония): Никола Груевски остава почетен председател на ВМРО-ДПМНЕ"}
{"url": "http://www.focus-news.net/news/2018/10/23/2581540/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и Община Пещера „Здравей, Пещера“ днес ще чуете повече за финалните дейности по санирането сградата на Общината в Пещера и кампанията по саниране на жилищните сгради. Събеседник по темата ще бъде Веселин Джелатов, директор на Дирекция „Европейски фондове и стратегическо планиране“ в Общината. От кмета на село Капитан Димитриево Иван Златинов ще научим какво е състоянието на пътната мрежа преди началото на зимния сезон и какви ремонти са планирани. Ще ви информираме и за старта на дейността на новото Социално предприятие в Пещера и заетостта, която ще бъде осигурена. В предаването ще отделим минути и за старта на Националната седмица на четенето в библиотеката към читалище „Развитие“ в града. Телефоните за връзка със студиото са 0885 606692 и 034 420020.", "date": "2018.10.23", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2018/10/23/2581545/kristian-vigenin-e-opredelen-za-spetsialen-koordinator-na-misiyata-na-osse-za-prezidentskite-izbori-v-gruziya.html", "text": "Водещи членове на Парламентарната Асамблея на ОССЕ пристигат тази седмица в Тбилиси за финална подготовка на мисията за наблюдение на президентските избори в Грузия, които ще се проведат на 28 октомври.  \r\nБългарският депутат Кристиан Вигенин беше определен от действащия председател на ОССЕ - външния министър на Италия Енцо Миланези - да бъде Специален координатор, който ще води краткосрочната мисия на ОССЕ за наблюдение на изборите и ще представи предварителните резултати от мисията по време на пресконференция на 29 октомври в Тбилиси. Това съобщиха от  пресцентъра на БСП.   \r\n„Тези избори са важни както за самите грузинци, така и за международната общност и ще бъдат пореден тест за зрелостта на грузинската демокрация”, заяви днес Вигенин. „Като наблюдатели, ние ще следим критично изборния процес, оценявайки неговата съвместимост с ангажиментите, поети от всички страни от ОССЕ по отношение на провеждането на избори и ще предоставим честна и балансирана оценка, основаваща се на възможно най-широка информация”, заяви Вигенин.   \r\nПарламентаристи от ОССЕ, наблюдатели, акредирани от ОССЕ/БДИПЧ, от Парламентарната Асамблея на НАТО, от ПАСЕ и от Европейския парламент ще обединят усилия в тази мисия. Като цяло, ОССЕ очаква повече от 350 наблюдатели да действат в изборния ден на територията на Грузия. \r\nСред наблюдателите от българска страна освен Кристиан Вигенин, който е и вицепрезидент на Парламентарната асамблея на ОССЕ, ще бъде и Петър Витанов от Парламентарната асамблея на НАТО \r\nТова е дванадесетият път, в който Парламентарната Асамблея на ОССЕ сформира мисия за наблюдение на избори в Грузия, в това число президентските избори през 2013 г. и двата тура на парламентарните избори през 2016г. Наблюдателната активност на ПА ОССЕ в Грузия датира от 1995 г.", "date": "2018.10.23", "title": "Кристиан Вигенин е определен за Специален координатор на мисията на ОССЕ за президентските избори в Грузия"}
{"url": "http://www.focus-news.net/news/2018/10/23/2581542/n-pr-ema-hopkins-poslanik-na-obedinenoto-kralstvo-v-balgariya-preventsiyata-na-seksualnoto-nasilie-e-neobhodima-na-absolyutno-vsichki-ravnishta.html", "text": "Превенцията на сексуалното насилие е необходима на абсолютно всички равнища. Това каза пред журналисти Н. Пр. Ема Хопкинс, посланик на Обединеното кралство в България по време на конференция на тема „Развиване на регионална стратегия за превенция, защита, наказателна отговорност и политики в борбата със сексуалното насилие“, предаде репортер на  Радио „Фокус“ – Бургас . Н. Пр. Ема Хопкинс добави, че това е поводът днес да бъдат поканени представители на различни сектори, като за първи път участие взимат и представители на университети и училища. \r\n„Жертвите на сексуално насилие имат нужда от специализирани, насочени към тях услуги. Двугодишният ни опит в Бургас, съвместно с Центъра за подпомагане на жертви на сексуално насилие „Вселена“ сочи, че жертвите на се справят най-добре, когато получат необходимото специализирано съдействие“, каза още посланикът. Тя добави, че се правят усилия превантивните действия в Бургас да се разпространят и в други части на България. \r\n„По този повод днес сме поканили гости от Румъния, за да можем да споделим опит, да се научим един от друг и да си помогнем взаимно за разработването на тези специализирани услуги  в помощ на жертвите на сексуално посегателство и насилие“, допълни още посланикът. \r\nМария ГЕОРГИЕВА", "date": "2018.10.23", "title": "Н. Пр. Ема Хопкинс, посланик на Обединеното кралство в България: Превенцията на сексуалното насилие е необходима на абсолютно всички равнища"}
{"url": "http://www.focus-news.net/news/2018/10/23/2581547/sofiya-32-godishen-kriminalno-proyaven-mazh-e-obvinen-za-otpraveni-zaplahi-sas-sekira-kam-grazhdani-i-politseyski-sluzhiteli.html", "text": "В РУ-Самоков е образувано досъдебно производство срещу 32-годишен местен жител, отправял закани и заплахи със секира в ръце към граждани и към полицейските служители, изпратени на място след получен сигнал за семеен скандал. Това съобщиха от  ОДМВР-София . След приключване на действията по разследването мъжът е привлечен в качеството на обвиняем за извършено престъпление по чл. 144, ал.3, вр. ал.1 от НК и делото е изпратено в районната прокуратура с мнение за съд.", "date": "2018.10.23", "title": "София: 32-годишен криминално проявен мъж е обвинен за отправени заплахи със секира към граждани и полицейски служители"}
{"url": "http://www.focus-news.net/news/2018/10/23/2581546/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Националната седмица на четенето бе официално открита в началото на седмицата. За пръв път домакин на церемонията бе Първо българско народно читалище „Еленка и Кирил Д. Аврамови“. Как премина събитието и какво още предстои в Свищов до края на седмицата. Тези и още интересни въпроси ще зададем днес в предаването „Добре дошли в Свищов“ на  Радио „Фокус“ – Велико Търново  на Румяна Кузева, експерт Отдел „Образование“ в Община Свищов.  \r\nПреди броени дни приключи официално обменът на опит между персонала на свищовската болница МБАЛ „Димитър Павлович“ и техни колеги от лечебното заведение в град Зимнич. Те са част от съвместен проект, за който вече сме говорили, а днес ще обобщим какво бе направено до момента и дали има още нещо, което тепърва предстои. Но добрите новини за болницата в Свищов не приключват дотук.   Доброволци от града направиха още едно благородно дело като помогнаха за обновяването на вътрешното отделение на лечебното заведение. Повече за ремонта, средствата, които бяха вложени в него и от къде е дошла идеята ще ни разкаже една Лидия Одри, една от инициаторите на проекта. \r\nВодещ на предаването е Луиза Транчева. Телефонът за връзка със студиото е 0885 303 375. Останете с предаването „Добре дошли в Свищов“.", "date": "2018.10.23", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/10/23/2581544/veliko-tarnovo-vavezhda-se-vremenna-organizatsiya-v-dvizhenieto-v-grada-vav-vrazka-s-chestvane-na-833-godini-ot-vastanieto-na-petar-i-asen-na-26-oktomvri.html", "text": "Въвежда се временна организация в движението във връзка с честване на 833 години от въстанието на Петър и Асен на 26 октомври. Това съобщиха от пресцентъра на  Община Велико Търново . Ще бъде излъчен и на Аудио-визуалният спектакъл \"Царевград Търнов - звук и светлина\". Заради предстоящите събития ще настъпи временна промяна в организация движението на автомобили за времето от 20.45 часа до 21.30 часа, като ще бъде затворен за движение на МПС площад \"Цар Асен I\", както и свързаните с него улици.", "date": "2018.10.23", "title": "Велико Търново: Въвежда се временна организация в движението в града във връзка с честване на 833 години от въстанието на Петър и Асен на 26 октомври"}
{"url": "http://www.focus-news.net/news/2018/10/23/2581541/ivo-dimov-kmet-na-dimitrovgrad-obshtina-dimitrovgrad-e-parvata-v-yuzhen-tsentralen-rayon-s-dva-dogovora-za-bezvazmezdna-finansova-pomosht.html", "text": "Община Димитровград е първата в Южен Централен район с два договора за безвъзмездна финансова помощ. Това каза за сутрешния блок  „Добро утро, България“   на   Радио „Фокус“   кмета на Димитровград Иво Димов. Той каза още, че в момента се финализират два мащабни проекта по образователна инфраструктура и градска среда. С тяхното изпълнение общината ще надхвърли 60% от предоставения ресурс, обясни той и добави, че се работи и по редица други проекти. „Работим и по ред други проекти, свързани с трансгранично сътрудничество, транснационално сътрудничество. Много актуален е проектът ни, свързан с интелигентна медицина, така нареченият SMART MED, с който се очаква близо милион и половина да бъдат отделени в сферата на здравеопазването. Работим по проект, който е свързан с мониторинг на качеството на питейната вода, така нареченият проект „Aqua-lity“, от които половин милион са за община Димитровград. И, разбира се, по програма „Дунав“ – разработване на устойчиви планове за градска мобилност в партньорство с близо 12 други организации и общини. Един пилотен проект, с който успяхме да закупим 20 електрически велосипеда и те в момента се ползват от гражданите и гостите на Димитровград“, обясни Иво Димов. Кметът на Димитровград каза още, че предстои изпълнение на проект по програма „Околна среда“ на стойност 13,5 милиона, който  е свързан с качеството на атмосферния въздух. Общината работи и по програма „Димитровград на младите“, чиято цел е реализация на съответни проекти, които се акумулират от младите хора в града.", "date": "2018.10.23", "title": "Иво Димов, кмет на Димитровград: Община Димитровград е първата в Южен Централен район с два договора за безвъзмездна финансова помощ"}
{"url": "http://www.focus-news.net/news/2018/10/23/2581536/prezidentat-rumen-radev-bezkontrolnata-vlast-razhda-tsinizam.html", "text": "Безконтролната власт ражда цинизъм. Това каза пред журналисти в Пловдив държавният глава Румен Радев  във връзка с изказването на вицепремиера Валери Симеонов за майките на деца с увреждания, предаде репортер на  Радио „Фокус“ – Пловдив . Държавният глава заяви, че с цинизъм не може да имаме ефективно управление и не може да се мисли за проблемите на хората. „Това, което виждаме в момента е, че цялата енергия сега ще се фокусира върху личността на Валери Симеонов, а това не решава проблема с липсата на контрол и цинизъм“, добави президентът Румен Радев. \r\nЦветана ТОНЧЕВА", "date": "2018.10.23", "title": "Президентът Румен Радев: Безконтролната власт ражда цинизъм"}
{"url": "http://www.focus-news.net/news/2018/10/23/2581550/veliko-tarnovo-starata-stolitsa-otbelyaza-praznika-na-tarnovskiya-garnizon.html", "text": "Градът почете празника на своя гарнизон с военен ритуал, изпълнения на маршова музика и поднасяне на цветя на паметника „Майка България“. Това съобщиха от пресцентъра на  Общината . Честването бе възстановено през 2015 г. след 68-годишно прекъсване, а инициативата на Съюза на офицерите и сержантите от резерва и запаса веднага получи подкрепата на Община Велико Търново, кмета Даниел Панов и Националния военен университет „Васил Левски”. \r\nПред паметника „Майка България” слово произнесе заместник-кметът проф. Георги Камарашев. Той припомни, че Търновският гарнизон винаги е бил важна част от славната история на Старата столица и България, а ролята на формированието за военното образование и за редица обществени събития е много голяма. Заместник-кметът подчерта, че Велико Търново е град, дал на страната 34 генерали и двама адмирали. Проф. Камарашев обяви, че инициативен комитет вече работи по идеята за изграждане на паметник на Сава Муткуров, който е роден в Търново и е първият български генерал, бил е и военен министър в правителството на Стефан Стамболов.  \r\nСлова произнесоха също доц. Марко Златев от НВУ „Васил Левски“ и председателят на комисията по образование в Общинския съвет проф. Михаил Харалампиев. \r\nПразникът на военния гарнизон води началото си от 1914 г. е и е посветен на славната победа на българската войска в битката при Люлебургаз-Бунархисар през 1912 г., по време на Балканската война. Началник на Генералния щаб на българската армия по това време е ген. Иван Фичев – внук на майстор Колю Фичето, роден и израснал във Велико Търново. Празникът е честван до 1947 година и е сред най-важните и обичани за великотърновци. Традицията е насилствено прекъсната по политически и идеологически причини. \r\nСред гостите бяха също представители на държавни и образователни институции, на неправителствени организации и сдружения, общински съветници, курсанти, граждани.", "date": "2018.10.23", "title": "Велико Търново: Старата столица отбеляза Празника на Търновския гарнизон"}
{"url": "http://www.focus-news.net/news/2018/10/23/2581551/valcho-cholakov-oblasten-upravitel-na-burgas-osnovavaneto-na-tsentara-za-podpomagane-na-zhertvi-na-seksualno-nasilie-vselena-uspya-da-zapochne-reshavaneto-na-edin-mezhdunaroden-problem.html", "text": "Основаването на центъра за подпомагане на жертви на сексуално насилие „Вселена“ успя да започне решаването на един проблем, който е международен. Това каза пред журналисти областния управител Вълчо Чолаков по време на конференция на тема „Развиване на регионална стратегия за превенция, защита, наказателна отговорност и политики в борбата със сексуалното насилие“, предаде репортер на  Радио „Фокус“ – Бургас . По думите му тази практика показва, че това е правилното място, където да се постави това начало. \r\n„Смятам, че всички участници в този процес са много силно мотивирани, предлагат професионално своите знания и умения и най-важното е, че работят целенасочено да постигнат целите на общото дело“, каза още Чолаков. Той добави, че се надява тази инициатива да привлече още повече участници, които да се включат както с финансови средства,така и с допълнителни идеи, контакти и много опит. \r\nМария КУРТЕВА", "date": "2018.10.23", "title": "Вълчо Чолаков, областен управител на Бургас: Основаването на центъра за подпомагане на жертви на сексуално насилие „Вселена“ успя да започне решаването на един международен проблем"}
{"url": "http://www.focus-news.net/news/2018/10/23/2581553/burgas-v-ekspo-tsentar-flora-shte-bade-predstaven-proektat-glasove-ot-zaliva-na-rosen-senovski.html", "text": "Бургас: В Експо център „Флора“ ще бъде представен проектът „Гласове от залива“ на Росен Сеновски. Това съобщиха от пресцентъра на  Община Бургас . На 25 октомври от 18.00 часа в Зала 2 на Експо център „Флора“ Росен Сеновски ще представи кои са емблематичните и магнетчни „Гласове от залива“. Пред бургаската публика китаристът и писател ще разкрие любопитни и неизвестни факти от живота на едни от най-големите бургаски музиканти и изпълнители – Стефан Диомов, Пламен Ставрев и Тони Димитрова. Целта му е да запази за поколенията техните най-добри изпълнения и да възпита у младите хора любов към стойностната музика. Освен алманах Росен Сеновски е събрал на CD и емблематични песни в характерния мелодичен за Бургас стил. Събитието ще се проведе с вход свободен. Проектът е финансиран със съдействието на Община Бургас.", "date": "2018.10.23", "title": "Бургас: В Експо център „Флора“ ще бъде представен проектът „Гласове от залива“ на Росен Сеновски"}
{"url": "http://www.focus-news.net/news/2018/10/23/2581552/sofiya-politseyski-patrul-s-registratsionen-nomer-1627-s-radar-e-razpolozhen-na-pat-81-predi-grad-kostinbrod-v-posoka-berkovitsa.html", "text": "Полицейски патрул с регистрационен номер 1627 с радар е разположен на път 81 преди град Костинброд в посока Берковица, предаде репортер на  Агенция „Фокус“ .", "date": "2018.10.23", "title": "София: Полицейски патрул с регистрационен номер 1627 с радар е разположен на път 81 преди град Костинброд в посока Берковица"}
{"url": "http://www.focus-news.net/news/2018/10/23/2581554/sofiya-politseyski-patrul-e-razpolozhen-v-rayona-na-kragovoto-krastovishte-na-bul-lomsko-shose-v-zhk-obelya.html", "text": "Полицейски патрул е разположен в района на кръговото кръстовище на бул. „Ломско шосе“ в жк „Обеля“, в района на голям магазини за търговия на едро, предаде репортер на  Агенция „Фокус“ .", "date": "2018.10.23", "title": "София: Полицейски патрул е разположен в района на кръговото кръстовище на бул. „Ломско шосе“ в жк „Обеля“"}
{"url": "http://www.focus-news.net/news/2018/10/23/2581548/tatyana-burudzhieva-politolog-vitsepremierat-valeri-simeonov-ne-si-dava-smetka-che-s-izkazvaniyata-si-vzrivyava-koalitsiyata.html", "text": "Вицепремиерът Валери Симеонов не си дава сметка, че с изказванията си взривява коалицията. Това каза за сутрешния блок „Добро утро, България“ на  Радио „Фокус“  политологът Татяна Буруджиева за поведението на вицепремиера Валери Симеонов и това как отношенията в малката коалиция ще се отразяват на голямата. „Той не разбира, че това което е казал не може да бъде казано от политик, още по-малко от вицепремиер. Когато политик говори агресивно срещу групи хора в обществото, тогава  той задава тон на обществото да се държи по същият агресивен начин. Това не е за пръв път при Валери Симеонов. Няколко пъти вече се казваше, че той е по-експресивен и краен, но има граници, отвъд които нещата започват да приличат на нещо по-различно“, каза Татяна Буруджиева. Тя обясни, че политическото говорене е говорене между граждани и политици, а изказванията на Симеонов не отговарят на етикета на човек на публичен пост. За големите хора е характерен факта, че носят отговорност за думите и действията си, каза още тя. Според нея въпреки поведението на вицепремиера в Парламента все още има потенциал и липсва желание за предсрочни избори.", "date": "2018.10.23", "title": "Татяна Буруджиева, политолог: Вицепремиерът Валери Симеонов не си дава сметка, че с изказванията си взривява коалицията"}
{"url": "http://www.focus-news.net/news/2018/10/23/2581558/sofiya-belogradchishkiyat-episkop-polikarp-shte-se-pomoli-za-detsata-s-uvrezhdaniya-v-hram-pokrov-bogorodichen-vseh-skorbyashtih-radost-na-24-oktomvri.html", "text": "На 24 октомври светата Православна църква отбелязва празника на иконата на Св. Богородица – „Всех скорбящих радост“. По решение на Св. Синод на Българската православна църква, този ден е определен за Ден на молитва за децата с увреждания, предаде репортер на  Агенция „Фокус“ . По този повод в едноименния храм в София „Покров Богородичен – Всех скорбящих радост“ (зад хотел „Родина“) от 9.00 часа ще бъде отслужена архиерейска св. Литургия, която с благословението на Негово Светейшество Българския патриарх и Софийски митрополит Неофит ще оглави Преосвещеният Белоградчишки епископ Поликарп, викарий на Софийския митрополит.  \r\nСлед светата Литургия, съгласно определението на Св. Синод, пред иконата на Св. Богородица – „Всех скорбящих радост“ ще бъде отслужен молебен за децата с увреждания и техните семейства.  \r\nНикола ПЕТКОВ", "date": "2018.10.23", "title": "София: Белоградчишкият епископ Поликарп ще се помоли за децата с увреждания в храм „Покров Богородичен – Всех скорбящих радост“ на 24 октомври"}
{"url": "http://www.focus-news.net/news/2018/10/23/2581556/targovishte-lek-avtomobil-e-izgoryal-napalno-sled-pozhar-v-s-chernokaptsi.html", "text": "На 23 октомври, около 0.40 ч в РУ-Омуртаг е получен сигнал от РС ПБЗН-Омуртаг за възникнал пожар в купето на лек автомобил „Опел Зафира“ с търговищка регистрация – собственост на 48-годишен мъж от с. Чернокапци, община Омуртаг. Автомобилът е бил паркиран  в близост до дома на собственика му. Това съобщиха от  ОДМВР-Търговище . В резултат на инцидента автомобилът е напълно унищожен. Пожарът е погасен от служители на РС ПБЗН-Омуртаг. Причините за възникване на инцидента ще се установяват в хода на образуваното по описа на РУ-Омуртаг досъдебно производство по чл. 330 от Наказателния кодекс.", "date": "2018.10.23", "title": "Търговище: Лек автомобил е изгорял напълно след пожар в с. Чернокапци"}
{"url": "http://www.focus-news.net/news/2018/10/23/2581555/vratsa-negovo-visokopreosveshtenstvo-vrachanskiyat-mitropolit-grigoriy-shte-otsluzhi-moleben-za-na-detsata-s-uvrezhdaniya-v-mitropolitskiya-hram-sv-nikolay.html", "text": "На 24 октомври всяка година Православната църква чества празника Света Богородица \"Всех скорбящих радост\". По този повод с решение на Светия Синод на Българската православна църква, във всички епархии ще бъдат отслужени молитви в полза на децата с увреждания, техните родители и близки, предаде репортер на  Агенция „Фокус“ . В изпълнение на това синодално решение Негово високопреосвещенство Врачанският митрополит Григорий ще се помоли за децата с увреждания, техните родители и близки, в митрополитския храм „Св. Николай\" в град Враца, на 24 октомври. Такива молитви ще бъдат отслужени във всички храмове на Врачанска епархия, където е възможно това.  \r\nСв. Синод  на Българската православна църква в заседанието си на 03 октомври 2018 г. прот. №17, пълен състав, разгледа писмо, вх. № 564/21.09.2018 г., на Милена Йоцова от гр. София, с отправена молба да бъде определен ден, в който цяла България да се помоли за децата с увреждания и техните семейства. и реши: „Дава благословение да се отслужи молебен за болните деца с увреждания на 24 октомври, сряда - празник на иконата на Божията Майка - Св. Богородица Всех скорбящих радост, и определя същия ден за Ден на молитва за децата с увреждания.  \r\n24 октомври да се отбелязва и в бъдеще като ден на молитва и в Месецослова, като в скоби се запише както следва: „Молебен за деца с увреждания”. \r\nНикола ПЕТКОВ", "date": "2018.10.23", "title": "Враца: Негово високопреосвещенство Врачанският митрополит Григорий  ще отслужи молебен за на децата с увреждания в митрополитския храм „Св. Николай“"}
{"url": "http://www.focus-news.net/news/2018/10/23/2581559/veliko-tarnovo-predstaviteli-na-ministerstvo-na-obrazovanieto-ruo-i-obshtina-svishtov-chetoha-prikazki-v-detskite-zavedeniya-v-grada.html", "text": "Представители на Министерство на образованието, Регионално управление на образованието във Велико Търново и Община Свищов четоха приказки в детските заведения в града. Дейностите са част от Националната седмица на четенето, която стартира официално вчера и продължава до неделя. Това каза в предаването „Добре дошли в Свищов“ на  Радио „Фокус“ – Велико Търново  Румяна Кузева, началник Отдел „Образование“ в Община Свищов.  Тя уточни, че подобни четения ще се организират всеки ден, в различни образователни институции. „Вчера салона на Първо българско народно читалище „Еленка и Кирил Д. Аврамови“ беше изпълнен с развълнувани родители, деца и гости, които станаха свидетели на прекрасна постановка, поднесена по атрактивен начин. Децата и учителите от детските градини срещнаха публиката с любимите на всички приказни герои и спасиха пъстрите книжки от магията на злата Баба Яга. За децата и гостите бяха подготвени сладки изненади, освен това те получиха книжки, тениски с логото на седмицата на четенето от  Министерство на образованието“, разказа още Румяна Кузева. В четенията, освен официалните гости, се включват и много родители, баби и дядовци. Целта на цялата инициатива е да популяризира книгите сред малчуганите и подрастващите младежи. \r\nЛуиза ТРАНЧЕВА", "date": "2018.10.23", "title": "Велико Търново: Представители на Министерство на образованието, РУО и Община Свищов четоха приказки в детските заведения в града"}
{"url": "http://www.focus-news.net/news/2018/10/23/2581560/shumen-31-godishen-mazh-e-zadarzhan-za-proyava-na-agresiya-kam-konduktor-vav-vlaka-varna-shumen.html", "text": "31-годишен мъж от Каспичан е задържан след конфликт в пътнически влак, по време на който отправил закани към кондуктора и счупил стъкло на една от вратите. Това съобщиха от  ОДМВР - Шумен . Сигналът за инцидента е приет на телефон 112 в 07.45 часа вчера от друг пътник във влака Варна - Шумен. Съобщено е, че група младежи се качили от жп спирка \"Калугерица\". При проверка се оказало, че единият от тях няма билет. Отказал да закупи във влака и отправил обиди и закани към служебното лице. Кондукторът информирал началника на влака. На нередовния пътник съобщили, че ще се наложи да слезе на следващата спирка. Афектиран, мъжът ударил по една от вратите между двата вагона. Стъклото паднало и ударило 41-годишна жена с инициали Г. В., която проверявала билетите. Жената се отървала без наранявания. На жп гарата в Шумен полицейски екип изчакал мъжа и го отвел за разпит в полицейското управление. Изяснена била самоличността му - 31-годишен с инициали Е.М. от гр. Каспичан. Задържан бил за срок до 24 часа в РУ - Шумен за извършено престъпление по чл. 325 ал. 1 от НК. Мъжът е криминално проявен, осъждан за грабеж, кражби, хулиганство и нанесена телесна повреда. С постановление на прокурор е задържан за срок до 72 часа. Работата по документиране на случая продължава.", "date": "2018.10.23", "title": "Шумен: 31-годишен мъж е задържан за проява на агресия към кондуктор във влака Варна - Шумен"}
{"url": "http://www.focus-news.net/news/2018/10/23/2581543/koha-ditore-kosovo-chervenite-linii-v-dialoga-i-transformiraneto-na-kss-v-armiya-draznyat-sarbiya.html", "text": "На първа страница  прищинският ежедневник Koha Ditore  пише, че червените линии, които Германия поставя в рамките на диалога и подкрепата на САЩ за трансформирането на Косовските сили за сигурност в национална армия е раздразнило Сърбия. Президентът на страната Александър Вучич, премиерът Ана Бърнабич и директорът на правителствената канцелария за Косово и Метохия Марко Джурич призоваха да не се поставят ограничения за евентуално споразумение с Прищина. Но опитите на сръбските лидери да разрешат косовския проблем чрез корекция на границата беше отхвърлен от европейските депутати, смята изданието. \r\nВестникът посочва, че САЩ нямат предпочитано решение за финалната фаза от диалога между двете страни, но независимо от това президентът на Косово Хашим Тачи разчита на подкрепа от Вашингтон за налаганата от него идея за „корекция на границите“.  \r\nKoha Ditore цитира думите на помощник-държавния секретар на САЩ за Европа и Евразия Матю Палмър, че Вашингтон „нито налага, нито препоръчва някакво конкретно решение на диалога между Белград и Прищина“. „Насърчаваме партиите да намерят изход от ситуацията и да намерят дългосрочно и устойчиво решение, с което и двете страни са съгласни“, заяви американският дипломат. \r\nПревод и редакция:", "date": "2018.10.23", "title": "Koha Ditore (Косово): Червените линии в диалога и трансформирането на КСС в армия дразнят Сърбия"}
{"url": "http://www.focus-news.net/news/2018/10/23/2581563/veliko-tarnovo-pochisteni-sa-16-smetishta-v-obshtinite-veliko-tarnovo-dryanovo-gorna-oryahovitsa-i-pavlikeni-ot-nachaloto-na-godinata.html", "text": "Почистени са 16 сметища в землищата на общините  Велико Търново, Дряново, Горна Оряховица и Павликени от началото на годината. Това съобщи за  Радио „Фокус“ – Велико Търново  Милка Асенов, експерт в Отдел „Връзки с обществеността“ в Регионалната инспекция по околната среда и водите. От месец януари до момента, по сигнали и жалби от граждани, експертите на екоинспекцията са проверили терени, замърсени с битови и строителни отпадъци и земни маси в посочените общини. В резултат на контролната дейност и дадените предписания на кметове, са почистени 16 замърсявания с отпадъци. „През октомври кметствата в селата Дъскот и Лесичери в община Павликени изпълниха предписанията на РИОСВ за организиране на почистване на образувани нерегламентирани сметища. Почистени са терен със строителни отпадъци и земни маси в местността Край село и имот, южно от стопанския двор на Лесичери, където е поставен контейнер за битови отпадъци и табела, забраняваща изхвърлянето на отпадъци“, добави Милка Асенова. Тя посочи, че 14 замърсявания с отпадъци са почистени през годината и в землищата на Дебелец, Велико Търново, селата Миндя и Ресен в община Велико Търново, село Царева ливада, община Дряново, Върбица и Първомайци в община Горна Оряховица, село Върбовка, община Павликени. \r\nНадежда КРЪСТЕВА", "date": "2018.10.23", "title": "Велико Търново: Почистени са 16 сметища в общините Велико Търново, Дряново, Горна Оряховица и Павликени от началото на годината"}
{"url": "http://www.focus-news.net/news/2018/10/23/2581562/dobrich-79-godishna-peshehodka-e-s-opasnost-za-zhivota-sled-kato-e-blasnata-ot-lek-avtomobil-na-ul-hristo-botev.html", "text": "79-годишна пешеходка е с опасност за живота, след като е блъсната от лек автомобил на ул. „Христо Ботев”. Това съобщиха от  ОДМВР - Добрич . Сигналът за инцидента е подаден на 22 октомври около 11.00 часа. Съобщено е за това, че в град Добрич на 50 метра от кръстовището на ул. „Христо Ботев” и бул. „Добруджа” е станало пътнотранспортно произшествие. На място е установено, че водач на лек автомобил „Фолксваген” с добричка регистрация, движейки се в посока център, удря 79-годишна жена, пресичаща пътното платно. Вследствие на инцидента, жената е настанена в МБАЛ „Св. Ана” в град Варна с фрактура на долен крайник, с опасност за живота. Водача на лекия автомобил 34-годишен мъж от град Добрич е с отрицателни проби за употреба на алкохол и наркотични вещества. По случая е образувано досъдебно производство.", "date": "2018.10.23", "title": "Добрич: 79-годишна пешеходка е с опасност за живота, след като е блъсната от лек автомобил на ул. „Христо Ботев”"}
{"url": "http://www.focus-news.net/news/2018/10/23/2581564/sport-marin-chilich-pobedi-denis-shapovalov-s-20-seta-na-turnira-v-bazel.html", "text": "Марин Чилич победи състезателя от Канада Денис Шаповалов с 2:0 сета и се класира за втория кръг на турнира в Базел с награден фонд два милиона и половина евро. Представителят на домакините Хенри Лааксонен поднесе изненада в първия кръг, като спечели срещу шестия поставен Марко Чекинато с 2:0 сета, идвайки от квалификациите.", "date": "2018.10.23", "title": "Спорт:  Марин Чилич победи Денис Шаповалов с 2:0 сета на турнира в Базел"}
{"url": "http://www.focus-news.net/news/2018/10/23/2581549/to-vima-gartsiya-gratskoto-pravitelstvo-deklarira-che-ima-mnozinstvo-v-parlamenta-i-bez-nezavisimite-gartsi.html", "text": "От месеци анализаторите и медиите се чудят дали правителството на Гърция ще оцелее след евентуално излизане на младшия коалиционен партньор Панос Каменос и неговата партия „Независимите гърци“ (АНЕЛ), дали и кога споразумението за името ще влезе в гръцкия парламент за ратификация, коментира  електронното издание на гръцкия вестник \"То Вима\" . \r\nИзданието отбелязва, че самият Каменос е отговорил на въпроса на 16 октомври, по време на срещата на кабинета, когато обеща да не предизвиква падане на правителството, когато „Нова Демокрация“ внесе вот на недоверие в парламента. В безпрецедентен ход, премиерът Алексис Ципрас поиска всички министри да го уверят, че няма да свалят правителството заради споразумението от Преспа. \r\nВ понеделник членът на кабинета и говорител на правителството Димитрис Цанакопулос обяви в интервю пред радио Real FM, че СИРИЗА е намерила нужните гласове в парламента, за да довърши четиригодишния си мандат, който изтича през октомври 2019 година. „Това е въпрос, който министър-председателят и неговия коалиционен партньор, с когото аз имам честни и много открити отношения, сътрудничество и чести контакти, ще решат през март“, заяви Цанакопулос, като отбеляза също, че Камеонос е обещал да не взима страната на лидера на „Нова Демокрация“ Кириакос Мицотакис в случай на вот на недоверие, за да не дестабилизира страната“. \r\nЩо се отнася до публикациите в медиите във връзка с оставката на бившия външен министър Никос Коцияс, Цанакопулос оцени, че те са неточни и заяви, че Ципрас и Коцияс поддържат близки отношения и са на абсолютно едно и също мнение за Преспанския договор, чието прилагане се придвижва и в светлината на това запазването на правителството е ключово. \r\nПревод и редакция:", "date": "2018.10.23", "title": "То Вима (Гърция): Гръцкото правителство декларира, че има мнозинство в парламента и без „Независимите гърци“"}
{"url": "http://www.focus-news.net/news/2018/10/23/2581566/plovdiv-arhiereyska-sveta-liturgiya-i-moleben-za-detsata-s-uvrezhdaniya-shte-badat-otsluzheni-v-hram-sv-vaznesenie-gospodne-na-24-oktomvri.html", "text": "Архиерейска света Литургия и молебен за децата с увреждания ще бъдат отслужени в храм „Св. Възнесение Господне“ на 24 октомври, предаде репортер на  Агенция „Фокус“ . Поводът е празникът Пресвета Богородица „Всех скорбящих радост“, а Литургията ще започне от 09.00 часа. След нея ще бъде отслужен молебен за децата с увреждания, техните близки и роднини.  \r\nНикола ПЕТКОВ", "date": "2018.10.23", "title": "Пловдив: Архиерейска света Литургия и молебен за децата с увреждания ще бъдат отслужени в храм „Св. Възнесение Господне“ на 24 октомври"}
{"url": "http://www.focus-news.net/news/2018/10/23/2581557/vitseprezidentat-iliyana-yotova-mnogo-trudno-ottuk-natatak-valeri-simeonov-shte-zashtiti-kakvoto-i-da-bilo-svoe-reshenie-ili-predlozhenie-sled-vsichko-koeto-se-sluchi.html", "text": "Много трудно оттук нататък Валери Симеонов ще защити каквото и да било свое решение или предложение след всичко, което се случи. Това каза пред журналисти вицепрезидентът Илияна Йотова, предаде репортер на  Радио „Фокус“ – Бургас . „Ако гледаме от политическа гледна точка, наясно сме, че имаме криза в правителството, в управляващия екип, имаме криза в малката и голямата коалиция, защото от една страна има свалено доверие от една от партиите в председателя на парламентарната група“, добави Йотова. По думите ѝ от вчера има свалено доверие в един от лидерите на партията в управляващата коалиция и това е довело до криза и в управляващото мнозинство. „Нека да оставим на парламента и на политическите партии да решат каква да бъде тяхната стъпка и как ще излязат от тази криза“, каза още вицепрезидентът. \r\nМария КУРТЕВА", "date": "2018.10.23", "title": "Вицепрезидентът Илияна Йотова: Много трудно оттук нататък Валери Симеонов ще защити каквото и да било свое решение или предложение след всичко, което се случи"}
{"url": "http://www.focus-news.net/news/2018/10/23/2581567/kyustendil-obshtinata-e-domakin-na-shestata-rabotna-sreshta-mezhdu-biznesa-i-mestnata-vlast.html", "text": "Община Кюстендил е домакин на Шестата работна среща между бизнеса и местната власт на АБТТА, която ще се проведе 29 - 31 октомври 2018 г., под мотото Сътрудничеството между обществения и частния сектор – платформа за устойчиво туристическо развитие. Това съобщиха от  пресцентъра на Община Кюстендил.   \r\nБлизо 100 професионалисти, обединени от обща кауза - превръщане на България в уникална и предпочитана международна туристическа дестинация се събират в града на художниците и столицата на червеното злато Кюстендил, за да вземат участие в Шестата работна среща между бизнеса и местната власт. \r\nПланиран като инструмент за постигане на една от стратегическите цели на Асоциацията на Българските туроператори и туристически агенти, АБТТА –  перспективно и устойчиво туристическо развитие,  още със своето първо издание през 2013 г., форумът е признат като необходима, иновативна и ефективна формула за разширяване и надграждане диалога между основните групи участници на туристическия пазар: общините – основен фактор за изграждане на висококачествен и конкурентоспособен регионален туристически продукт, туроператорите, осигуряващи неговата пазарна реализация и организациите, създаващи  бъдещите професионалисти за туристическата индустрия. \r\nВ рамките на работната програма, български туроператори и  общински администрации ще потърсят решение на проблеми, възникващи при разработването на програми, основани на регионални туристически ресурси, и подпомогнати от изтъкнати представители на българските академични среди, ще съгласуват действия за повишаване ефективността на своите професионални взаимодействия. \r\nШестото издание на станалия вече традиционен форум се провежда под знака на Европейската година на културното наследство и неговата програма, освен презентации на регионалните туристически ресурси, включва  панелни  дискусии за обсъждане на различни аспекти на развитието на културно-историческото наследство като туристически продукт. \r\nУчастниците в срещата ще имат възможност да присъстват на официалната церемония по излъчване на победителите на Национален конкурс за Община с най-добра маркетингова политика 2018. \r\nСъздаден с решение на Четвъртата работна среща в Троян през 2016 г., проектът е част от стратегията на АБТТА за повишаване конкурентоспособността и разнообразието на националното туристическо предлагане и има за цел да насърчи усилията на общинските администрации за по-успешно маркетингово позициониране и да подпомогне тяхната дейност с достъпни научно-практически маркетингови решения.", "date": "2018.10.23", "title": "Кюстендил: Общината е домакин на Шестата работна среща между бизнеса и местната власт"}
{"url": "http://www.focus-news.net/news/2018/10/23/2581569/blagoevgrad-platforma-prevozvashta-dva-mikrobusa-se-e-preobarnal-v-blizost-do-golyam-magazin-za-hranitelni-stoki-kray-grada-nyama-postradali.html", "text": "Платформа, превозваща два микробуса, се е преобърнал в близост до голям магазин за хранителни стоки край Благоевград, предаде репортер на  Радио „Фокус“ – Пирин . При инцидента няма пострадали, нанесени са само материални щети. На място се отзова екип на полицията. Движението не е затруднено. \r\nЛивия НИНОВА", "date": "2018.10.23", "title": "Благоевград: Платформа, превозваща два микробуса, се е преобърнал в близост до голям магазин за хранителни стоки край града, няма пострадали"}
{"url": "http://www.focus-news.net/news/2018/10/23/2581561/george-ivanov-narodat-vinagi-pochita-smelite-a-istoriyata-prezira-strahlivite-i-prodazhnite.html", "text": "Президентът на Македония наруши мълчанието си по случай националния празник на 23 октомври – Денят на Македонската революционна борба и изпрати послание до  гражданите на Македония по случая, пише  електронното издание на македонският вестник „Вечер“ .  \r\n„Най-възвишената цел на един народ е да създаде държава. Само онези народи, които са формирали своя държава са реализирали свободата си и с нея са станали самодостатъчни. 23 октомври 1893 година е ключов момент в македонската революционна борба за осъществяване на тази възвишена цел. Преди точно 125 години, неколцина храбри македонци формираха Македонския революционен комитет, който беше надеждата на народа, че може да постигне своето със свои собствени усилия. Безброй македонски патриоти дадоха животите си за осъществяването на този идеал. \r\nДнес тяхната мечта за свободна и независима Македония е реалност. Но свободата не се получава веднъж завинаги, а всеки ден и постоянно. Затова, задължение на нашето поколение е да не позволим нашата свободна и независима държава Република Македония да бъде обезличена. \r\nВ почти всички решаващи моменти от нашата история хората взимаха мъдро решение. Така е и този път. На референдум, проведен на 30 септември, хората ясно изразиха гласовете си срещу прибързаните, наложени и вредни решения, приети без предварително постигнат национален консенсус. На референдума хората изразиха своята суверенна воля и категорично отхвърлиха Договора за Преспа. Парламента на Република Македония трябваше да вземе това предвид, но мнозинството народни представители  действаха противно на волята на народа. \r\nНужна е смелост и настояване на правото на самоопределение и зачитане на суверенитета и независимостта на страната. Именно смелостта направи възможно реализирането на мечтата на македонските революционери и борци. \r\nНародът винаги почита смелите, а историята презира страхливите и продажните. Без уважение към миналото, без собствена идентичност и самосъзнание не може да има нито просперитет сега, нито по-добро бъдеще. Всяко поколение има своя борба и свой стремеж. Нашият стремеж е към по-добър и по-достоен живот тук, в Македония. \r\nЗатова не трябва да губим надежда и любовта си към Република Македония, защото само суверенна и независима държава може да бъде защитник на нашата свобода и нашето човешко достойнство. \r\nДа живее Република Македония!“ \r\nПревод и редакция:", "date": "2018.10.23", "title": "Георге Иванов: Народът винаги почита смелите, а историята презира страхливите и продажните"}
{"url": "http://www.focus-news.net/news/2018/10/23/2581570/sarajevo-times-milorad-dodik-i-dragan-chovich-sa-obsazhdali-formirane-na-koalitsiya-na-vecherya-v-banya-luka.html", "text": "Председателят на „Хърватския демократически съюз (HDZ) Драган Чович потвърди, че се е срещал с президента на Босна и Херцеговина от името на сърбите Милорад Додик в неделя вечерта, като единствената обсъждана тема е било евентуалното формиране на коалиция, съобщава  електронното издание Sarajevo Times . \r\nЧович написа в „Туитър“, че тази коалиция си поставя за цел да проведе реформи те по пътя на страната към Европейския съюз и да стигне до ясен и съгласуван подход за разрешаването на проблемите в Закона за изборите. \r\nНа неофициалната среща в Баня Лука Чович е подарил на Додик своята книга: „Над линията – моята визия за европейска Босна и Херцеговина“. \r\nПревод и редакция:", "date": "2018.10.23", "title": "Sarajevo Times: Милорад Додик и Драган Чович са обсъждали формиране на коалиция на  вечеря в Баня Лука"}
{"url": "http://www.focus-news.net/news/2018/10/23/2581572/veliko-tarnovo-regionalniyat-predstavitel-na-komisiyata-za-zashtita-ot-diskriminatsiya-organizira-priemna-v-svishtov.html", "text": "Регионалният представител на Комисията за защита от дискриминация във Велико Търново Дияна Николова организира приемна за гражданите от община Свищов. Приемната ще се от 13.00 до 14.00 часа в Зала 1 на Община Свищов, съобщават от пресцентъра на  Общината . Тази комисия е независим специализиран държавен орган за предотвратяване и защита от всякакъв вид дискриминация, за осигуряване на равенство на възможностите. В съответствие с целите на Закона за защита от дискриминация, Комисията инициира и търси активно и системно сътрудничество в изпълнение на държавната антидискриминационна политика.", "date": "2018.10.23", "title": "Велико Търново: Регионалният представител на Комисията за защита от дискриминация организира приемна в Свищов"}
{"url": "http://www.focus-news.net/news/2018/10/23/2581571/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Председателят на „Хърватския демократически съюз (HDZ) Драган Чович потвърди, че се е срещал с президента на Босна и Херцеговина от името на сърбите Милорад Додик в неделя вечерта, като единствената обсъждана тема е било евентуалното формиране на коалиция, съобщава  електронното издание Sarajevo Times . \r\nЧович написа в „Туитър“, че тази коалиция си поставя за цел да проведе реформи те по пътя на страната към Европейския съюз и да стигне до ясен и съгласуван подход за разрешаването на проблемите в Закона за изборите. \r\nНа неофициалната среща в Баня Лука Чович е подарил на Додик своята книга: „Над линията – моята визия за европейска Босна и Херцеговина“. \r\n*** Президентът на Македония наруши мълчанието си по случай националния празник на 23 октомври – Денят на Македонската революционна борба и изпрати послание до  гражданите на Македония по случая, пише  електронното издание на македонският вестник „Вечер“ .  \r\n„Най-възвишената цел на един народ е да създаде държава. Само онези народи, които са формирали своя държава са реализирали свободата си и с нея са станали самодостатъчни. 23 октомври 1893 година е ключов момент в македонската революционна борба за осъществяване на тази възвишена цел. Преди точно 125 години, неколцина храбри македонци формираха Македонския революционен комитет, който беше надеждата на народа, че може да постигне своето със свои собствени усилия. Безброй македонски патриоти дадоха животите си за осъществяването на този идеал. \r\nДнес тяхната мечта за свободна и независима Македония е реалност. Но свободата не се получава веднъж завинаги, а всеки ден и постоянно. Затова, задължение на нашето поколение е да не позволим нашата свободна и независима държава Република Македония да бъде обезличена. \r\nВ почти всички решаващи моменти от нашата история хората взимаха мъдро решение. Така е и този път. На референдум, проведен на 30 септември, хората ясно изразиха гласовете си срещу прибързаните, наложени и вредни решения, приети без предварително постигнат национален консенсус. На референдума хората изразиха своята суверенна воля и категорично отхвърлиха Договора за Преспа. Парламента на Република Македония трябваше да вземе това предвид, но мнозинството народни представители  действаха противно на волята на народа. \r\nНужна е смелост и настояване на правото на самоопределение и зачитане на суверенитета и независимостта на страната. Именно смелостта направи възможно реализирането на мечтата на македонските революционери и борци. \r\nНародът винаги почита смелите, а историята презира страхливите и продажните. Без уважение към миналото, без собствена идентичност и самосъзнание не може да има нито просперитет сега, нито по-добро бъдеще. Всяко поколение има своя борба и свой стремеж. Нашият стремеж е към по-добър и по-достоен живот тук, в Македония. \r\nЗатова не трябва да губим надежда и любовта си към Република Македония, защото само суверенна и независима държава може да бъде защитник на нашата свобода и нашето човешко достойнство. \r\nДа живее Република Македония!“ \r\n*** От месеци анализаторите и медиите се чудят дали правителството на Гърция ще оцелее след евентуално излизане на младшия коалиционен партньор Панос Каменос и неговата партия „Независимите гърци“ (АНЕЛ), дали и кога споразумението за името ще влезе в гръцкия парламент за ратификация, коментира  електронното издание на гръцкия вестник \"То Вима\" . \r\nИзданието отбелязва, че самият Каменос е отговорил на въпроса на 16 октомври, по време на срещата на кабинета, когато обеща да не предизвиква падане на правителството, когато „Нова Демокрация“ внесе вот на недоверие в парламента. В безпрецедентен ход, премиерът Алексис Ципрас поиска всички министри да го уверят, че няма да свалят правителството заради споразумението от Преспа. \r\nВ понеделник членът на кабинета и говорител на правителството Димитрис Цанакопулос обяви в интервю пред радио Real FM, че СИРИЗА е намерила нужните гласове в парламента, за да довърши четиригодишния си мандат, който изтича през октомври 2019 година. „Това е въпрос, който министър-председателят и неговия коалиционен партньор, с когото аз имам честни и много открити отношения, сътрудничество и чести контакти, ще решат през март“, заяви Цанакопулос, като отбеляза също, че Камеонос е обещал да не взима страната на лидера на „Нова Демокрация“ Кириакос Мицотакис в случай на вот на недоверие, за да не дестабилизира страната“. \r\nЩо се отнася до публикациите в медиите във връзка с оставката на бившия външен министър Никос Коцияс, Цанакопулос оцени, че те са неточни и заяви, че Ципрас и Коцияс поддържат близки отношения и са на абсолютно едно и също мнение за Преспанския договор, чието прилагане се придвижва и в светлината на това запазването на правителството е ключово. \r\n*** На първа страница  прищинският ежедневник Koha Ditore  пише, че червените линии, които Германия поставя в рамките на диалога и подкрепата на САЩ за трансформирането на Косовските сили за сигурност в национална армия е раздразнило Сърбия. Президентът на страната Александър Вучич, премиерът Ана Бърнабич и директорът на правителствената канцелария за Косово и Метохия Марко Джурич призоваха да не се поставят ограничения за евентуално споразумение с Прищина. Но опитите на сръбските лидери да разрешат косовския проблем чрез корекция на границата беше отхвърлен от европейските депутати, смята изданието. \r\nВестникът посочва, че САЩ нямат предпочитано решение за финалната фаза от диалога между двете страни, но независимо от това президентът на Косово Хашим Тачи разчита на подкрепа от Вашингтон за налаганата от него идея за „корекция на границите“.  \r\nKoha Ditore цитира думите на помощник-държавния секретар на САЩ за Европа и Евразия Матю Палмър, че Вашингтон „нито налага, нито препоръчва някакво конкретно решение на диалога между Белград и Прищина“. „Насърчаваме партиите да намерят изход от ситуацията и да намерят дългосрочно и устойчиво решение, с което и двете страни са съгласни“, заяви американският дипломат.", "date": "2018.10.23", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/10/23/2581573/varna-lek-avtomobil-e-izgoryal-na-patya-kam-selo-manastir.html", "text": "Автомобил е изгорял при пожар край Варна. Това съобщиха от  ОДМВР - Варна . Вчера около 23.00 часа е получен сигнал за пожар в лек автомобил, намиращ се на пътя от село Падина за село Манастир. Унищожен е целият автомобил. Няма пострадали хора. Изяснява се причината за инцидента.", "date": "2018.10.23", "title": "Варна: Лек автомобил е изгорял на пътя към село Манастир"}
{"url": "http://www.focus-news.net/news/2018/10/23/2581568/vitseprezidentat-iliyana-yotova-pod-4-ot-zhertvite-na-nasilie-stigat-do-organite-na-reda-za-da-se-oplachat-ofitsialno-pod-1-tarsyat-advokatska-zashtita.html", "text": "Поздравление за Община Бургас и за техните партньори в лицето на Посолството на Великобритания и на неправителствените организации за инициираната конференция за борбата срещу сексуалното насилие. Този пример трябва да бъде взет и от останалите общини, защото това е един изключително голям проблем, за който в България обикновено се мълчи. Това каза пред журналисти в Бургас вицепрезидентът Илияна Йотова, предаде репортер на  Радио „Фокус“ – Бургас . „Ние говорим само, когато стане непоправимото, когато има драстични случаи на сексуално посегателство върху жени, на убийства, на трагични инциденти. Тогава за ден и половина цялата проблематика е в новините, след което отново изчезва“, каза още Йотова. \r\nСпоред нея в България не се говори за другата голяма тема – трафика на хора, най-вече на жени и на деца. По думите ѝ не се говори и за новите опасности свързани с набирането на хора за трафик в интернет, за онова, което се случва в рамките на международните престъпни мрежи, част от които за страната. „Надявам се днес в рамките на конференцията да бъдат чути много добрите практики, които вече остават и се реализират в много страни от ЕС, а и в международен план. Имаме нужда да говорим на висок глас“, добави вицепрезидентът. По думите ѝ спецификата на тези престъпления идва и от факта, че обикновено жертвите не искат да говорят за това, тъй като все още има предразсъдъци в обществото. Тя добави, че жените се страхуват от това, че някой ще им се присмее, срам ги е да кажат какво се случва вкъщи, също така не обичат да говорят за това на работното си място, което само по себе си поражда допълнителни проблеми, един от от които е начинът и агресията, с която се възпитават децата. \r\n„Под 4% от жертвите на насилие стигат до органите на реда, за да се оплачат официално, под 1%  търсят адвокатска защита“, заяви Йотова. „Разбира се тук има много различни причини, които се наслагват, често пъти това е въпрос на финансови възможности. Но преди всичко е на народопсихологията, на манталитет и най-вече на страха. Когато жертвите не получават адекватна защита, те се страхуват, че когато се оплачат, след това, както често признават, ще им бъде върнато тъпкано“, уточни вицепремиерът. \r\nДеница ДИМИТРОВА", "date": "2018.10.23", "title": "Вицепрезидентът Илияна Йотова: Под 4% от жертвите на насилие стигат до органите на реда, за да се оплачат официално, под 1% търсят адвокатска защита"}
{"url": "http://www.focus-news.net/news/2018/10/23/2581574/varna-rayonnata-prokuratura-predade-na-sad-mazh-za-7-krazhbi-ot-magazini-pri-usloviyata-na-opasen-retsidiv.html", "text": "Районната прокуратура във Варна е предала на съд 26-годишния Валери А. за седем кражби от магазини за хранителни стоки, извършени при условията на опасен рецидив и като продължавано деяние – престъпление по член 196, ал. 1, т. 1, във връзка с член 194, ал. 1 от НК. Това съобщиха от  пресцентъра на прокуратурата.   Отнемането на чужди движими вещи на стойност 255 лева е извършено в периода от 16 април до 15 юли 2017 г. Валери влизал в магазините, скривал под дрехите си откраднатите стоки и напускал, без да плати скъпи шоколадови изделия, марков алкохол, цигари. Откраднатото продавал, за да си набави средства за живот и марихуана, към която бил пристрастен. Дейността му била разкрита по записи на охранителни камери, а Валери – разпознат като извършител от полицейски служители. \r\nМладият мъж е осъждан. Последната му присъда, наложена от Варненския районен съд, влязла в сила през юли 2016 г. Наложено му е наказание лишаване от свобода за шест месеца, като с присъдата били групирани предходни наказания за други престъпления.  \r\nНачалото на съдебното дело 26-годишният подсъдим ще изчака във варненския затвор, където вече изтърпява наказанието си по предходните осъждания. Ако бъде признат от съда за серията кражби, извършени при условията на опасен рецидив и като продължавано престъпление, Валери А. може да получи наказание от 2 до 10 години затвор.", "date": "2018.10.23", "title": "Варна: Районната прокуратура предаде на съд мъж за 7 кражби от магазини при условията на опасен рецидив"}
{"url": "http://www.focus-news.net/news/2018/10/23/2581577/shumen-nad-50-uchastiya-sa-zayaveni-v-natsionalniya-konkurs-za-mladi-izpalniteli-na-populyarna-pesen-sazvezdie.html", "text": "Над 50 участия са заявени в Националния конкурс за млади изпълнители на популярна песен „Съзвездие“ в Шумен. Организацията за десетото издание представи на брифинг Румена Андреева, директор на Общинския младежки дом, предаде репортер на  Радио „Фокус“ - Шумен . В двата дни на конкурса на сцената в концертната зала в Младежкия дом ще се изявят таланти от София, Севлиево, Габрово, Русе, Свищов, Разград, Търговище, Варна, Долни Чифлик, Провадия, Бургас и др. В конкурса ще се включат и над 20 деца от Шумен, представители на вокалните школи в града. Конкурсът е само за индивидуални изпълнители, разделени в четири възрастови групи. На 27 октомври ще се представят първа и втора група - от 5 до 8 години и от 9 до 12 години, а на 28 октомври - трета и четвърта група- от 13 до 16 години и над 16 години. Изпълнителите се представят с песен на български език на първи тур и с песен по избор на втория.  \r\nЖурито ще бъде в състав: Етиен Леви (председател), Николай Текелиев и Иво Селев. Ще бъдат връчени Гран при, първа, втора и трета награда във отделните възрастови групи, награда от името на кмета на Шумен и др. Всички участници ще получат тематични награди с логото на конкурса. „Съзвездие“2018 ще бъде открит официално от 11.30 часа на 27 октомври. \r\nИвелина ИВАНОВА", "date": "2018.10.23", "title": "Шумен: Над 50 участия са заявени в Националния конкурс за млади изпълнители на популярна песен „Съзвездие“"}
{"url": "http://www.focus-news.net/news/2018/10/23/2581578/yulian-angelov-obedineni-patrioti-imame-nadezhda-che-shte-izchistim-vsichki-problemi-na-koalitsionnata-sreshta-dnes.html", "text": "Имаме надежда, че ще изчистим всички проблеми на коалиционната среща днес. Това каза пред журналисти депутатът от „Обединени патриоти“ Юлиан Ангелов, предаде репортер на  Агенция \"Фокус\" . \"Нашето желание винаги е било \"Обединените патриоти\" да са заедно, защото когато сме заедно, тогава сме силни. Всички скандали и напрежения в нашата коалиция, считаме, че не допринасят за България или за българските национални интереси. Имаме надежда днес, когато направим Коалиционната среща да изчистим всички тези проблеми\", допълни той. \"Да се надяваме, че г-н Сидеров и г-н Симеонов като хора, които са част от българската политика, ще бъдат отговорни и ще дойдат на тази среща. В крайна сметка е по-добре да седнем и да си говорим, отколкото да си говорим през медиите\", уточни той. \"Компромис не правим с българските национални интереси и с правата на българи зад граница именно в паметта на хората, загинали за обединението на България\", обясни още той.", "date": "2018.10.23", "title": "Юлиан Ангелов, „Обединени патриоти“: Имаме надежда, че ще изчистим всички проблеми на коалиционната среща днес"}
{"url": "http://www.focus-news.net/news/2018/10/23/2581579/veliko-tarnovo-iztsyalo-preobrazeno-e-vatreshnoto-otdelenie-na-mbal-d-r-dimitar-pavlovich-v-svishtov.html", "text": "Изцяло преобразено е Вътрешното отделение на Многопрофилната болница за активно лечение „Д-р Димитър Павлович“ в Свищов. Инициативата е на доброволци от американска неправителствена организация, която помага на лечебното заведение не за пръв път. Една от инициаторките на проявите Лидия Отри каза в предаването „Добре дошли в Свищов“ на  Радио „Фокус“ – Велико Търново , че идеята се е родила, след като ѝ се е наложило да бъде настанена в болничната структура. „Аз съм изключително благодарна на персонала за грижите, които положиха за мен, но по време на престоя си видях, че състоянието на отделението е много лошо и има нужда от ремонт. Така се стигна до изготвянето на проект, който по-късно бе одобрен и финансиран“, каза Лидия Одри. \r\nПо думите ѝ за три дни групата от 4 жени и 5 мъже е успяла да боядиса цялото отделение, да ремонтира и поднови осветителните тела, както и да нанесе новото обзавеждане, което също е дарение от организацията. Ръководител на дейностите отново е бил американецът Дерън Уокър. Под негово ръководство през 2016 година беше изцяло подновено Детско отделение на свищовската болница, а през 2017 беше променен обликът на двора на Центъра за социална рехабилитация и интеграция в града. За да се срещне лично с хората дарили доброволно своя труд и да им благодари за положените усилия, кметът на Свищов Генчо Генчев ги посети във Вътрешно отделение,  където те приключваха с ремонтните дейности. \r\nЛуиза ТРАНЧЕВА", "date": "2018.10.23", "title": "Велико Търново: Изцяло преобразено е Вътрешното отделение на МБАЛ „Д-р Димитър Павлович“ в Свищов"}
{"url": "http://www.focus-news.net/news/2018/10/23/2581576/planovi-remontni-deynosti-na-eso-nalozhiha-vremenni-izklyuchvaniya-s-tsel-obezopasyavane-na-mrezhata-na-chez-v-obshtina-boboshevo.html", "text": "Планов ремонт на съоръжение на ЕСО наложи планираните изключвания на мрежата на ЧЕЗ Разпределение, захранваща района на община Бобошево, област Кюстендил. Това съобщиха от пресцентъра на  ЧЕЗ . ЧЕЗ Разпределение България е длъжно да осигури обезопасяване на своите съоръженията в обхвата на ремонтните дейности. Ремонтът стартира през месец август и се предвижда да приключи на 4 ноември. За последния един месец изключванията са 11.   \r\nИзвършваната от ЕСО реконструкция на електропровод 110 kV „Илинден“ ще гарантира сигурността на електрозахранването в общините Рила, Бобошево и Благоевград. Инвестицията на преносния оператор е за над 2 милиона и 500 хиляди лева. ЕСО е уведомило предварително всички институции за планираните дейности и за необходимостта от обезопасяване на съоръженията на ЧЕЗ Разпределение. Повече изключвания по повод ремонта на електропровод 110 kV „Илинден“ не са планирани и няма да се налагат. \r\nЧЕЗ Разпределение България следва стриктно процедура за оповестяване на планираните прекъсвания на електрозахранването в съответствие с нормативните изисквания, като ги обявява по медиите, на сайта на компанията, включително и чрез подробна информация към администрацията на общините. За прекъсванията на електрозахранването и причината за тях са уведомени и кметът на Бобошево и населените места от общината. \r\nЗа последната една година от клиенти в община Бобошево няма подавани сигнали за ниско напрежение и изгорели уреди. Както е информиран и кметът на община Бобошево в началото на годината, ЧЕЗ Разпределение реагира на всеки сигнал за отклонения в напрежението чрез монтиране на измервателни устройства и предприемане на съответните мерки за привеждането му в установените норми.", "date": "2018.10.23", "title": "Планови ремонтни дейности на ЕСО наложиха временни изключвания с цел обезопасяване на мрежата на ЧЕЗ в община Бобошево"}
{"url": "http://www.focus-news.net/news/2018/10/23/2581580/kardzhali-100-kg-tyutyun-i-2-220-kasa-tsigari-bez-banderol-sa-izzeti-pri-proverka-na-lek-avtomobil-v-grada.html", "text": "Кърджали: 100 кг тютюн и 2 220 къса цигари без бандерол са иззети при проверка на лек автомобил на паркинг в града. Това съобщиха от  ОДМВР - Кърджали . Автомобилът е собственост на 52-годишен мъж, а проверката в хода на операция за противодействие на контрабандата е направена вчера около 18.00 часа вчера. В колата полицаите намерили 460 къса цигари без бандерол, а в обитавано от 52-годишния мъж помещение в Кърджали са открити още 1760 къса безакцизни цигари. Контрабандните стоки са иззети и са на съхранение в ОД МВР - Кърджали, а притежателят им е задържан за срок до 24 часа в полицейското управление. Работата по изясняване на случая продължава.", "date": "2018.10.23", "title": "Кърджали: 100 кг тютюн и 2 220 къса цигари без бандерол са иззети при проверка на лек автомобил в града"}
{"url": "http://www.focus-news.net/news/2018/10/23/2581583/prezidentat-rumen-radev-dnes-imame-problem-s-oprostachvaneto-na-politicheskiya-zhivot-i-tova-ni-otdalechava-ot-tsivilizovaniya-svyat.html", "text": "Без наличието на адекватна политическа среда не може да се постигне промяна в икономическата ситуация и решаване на важните проблеми на обществото. Това каза в лекцията си пред студенти от Пловдивския университет президентът Румен Радев, предаде репортер на  Радио „Фокус“ - Пловдив . „Радикалната промяна, според мен, е единственият изход от блатото, в което сме затънали от години. Необходима ни е политическа среда, която да осигурява широка, реална и ефективна представителност на гражданите в управлението и да налага необходимите ограничения върху управляващия елит“, каза още президентът. „Защото този елит е призван да осигури ускорен икономически растеж и социално развитие. Но това няма как да се случи, ако не се реши въпросът със субектността на властта“, каза още Румен Радев. Според него в институциите у нас трябва да влязат високо образовани и достойни хора, а не послушните. „А както виждате днес ние имаме проблем не просто с опростачването на политическия живот. Това не само ни връща назад в икономическото и социално развитие, но то покварява нашия обществен морал и ни отдалечава от цивилизования свят и всякакви надежди да изградим едно просветено, съпричастно и достойно общество“, каза още президентът. По думите му затова образованието в една страна има ключово значение със своите възпитателни функции. „Затова апелирам към вас, важно е не само да усвоявате съответните дисциплини  и наука, но и да бъдете свободни граждани – да мислете, да мечтаете, да дебатиране и да решаване своята съдба. Защото България има нужда преди всичко от интелигентни млади хора, с активна гражданска позиция и поглед в бъдещето“, каза още Румен Радев. \r\nЦветана ТОНЧЕВА", "date": "2018.10.23", "title": "Президентът Румен Радев: Днес имаме проблем с опростачването на политическия живот и това ни отдалечава от цивилизования свят"}
{"url": "http://www.focus-news.net/news/2018/10/23/2581581/deputati-ot-bsp-predstaviha-prioritetite-vav-viziya-za-balgariya-v-pravets-i-botevgrad.html", "text": "Приоритетите на левицата, заложени в проекта “Визия за България” бяха представени на срещи в Правец и Ботевград. Това съобщиха от пресцентъра на Националния съвет на БСП.  “Ние предлагаме един съвсем нов режим на управление на  държавната собственост. Казваме повече държава там, тогава, където и когато това е необходимо.”- каза в Правец народния представител от ПГ на \"БСП за Бълария\" и председател на Икономическа комисия  инж. Петър Кънев. “10 години след като влязохме в ЕС, България изгуби 1 млн. население. Ако през 2007 г. покупателната ни способност беше 46% от средната за ЕС, сега тя е 49 %\", допълни председателят на икономическата комисия в Народното събрание. В дискусията взе участие и депутатът от левицата  проф. д-р Светла Бъчварова-Пиралкова, която обърна внимание върху въпросите, свързани със земеделието. \r\nПълна зала посрещна народните представители д-р Валентина Найденова, Надя Клисурска и Иван Ченчев в Ботевград. И в Ботевград, както в други градове на страната, хората се вълнуват от въпроси, свързани с демографската криза, в която се намира България. Народните представители от ПГ на “БСП за България” представиха основните политики, които са заложени във “Визия за България” и отговориха на редица въпроси.", "date": "2018.10.23", "title": "Депутати от БСП представиха приоритетите във \"Визия за България\" в Правец и Ботевград"}
{"url": "http://www.focus-news.net/news/2018/10/23/2581585/shumen-gradat-shte-bade-domakin-na-dvudneven-praznik-posveten-na-120-ata-godishnina-na-hor-rodni-zvutsi.html", "text": "Градът ще бъде домакин на двудневен празник, посветен на 120-ата годишнина на хор „Родни звуци“. Подробности за програмата на тържествата бяха представени на брифинг с участието надиригент Христо Атанасов, предаде репортер на  Радио „Фокус“ - Шумен . В двете концертни вечери на сцената на ДКТ „Васил Друмев“ ще се представят осем хора от страната и чужбина, сред които смесен хор „Железни струни” – Разград, смесен хор „Янко Мустаков” – Свищов, смесен хор  „Добруджански звуци” – Добрич, вокален ансамбъл „Фортисимо” – Бургас, камерен хор „Иван Спасов” – Пловдив. Международното участие е на градски музикален хор „Вардар” – Скопие, Република Македония, хор към Художествената асоциация на район Каршъяка - Измир, Република Турция и камерен хор „Лавиринт” – Зайчар, Република Сърбия.  \r\nНа 25 октомври от 17.00 часа пред Андрейковото училище в Шумен  ще бъде открита паметна плоча на мястото, където преди 120 години е създаден хор „Родни звуци”.  \r\nНа 26 октомври  от 17.30 часа във фоайето на ДКТ „Васил Друмев“ ще бъде открита изложба, посветена на годишнината на хора. В експозицията са включени над 100 снимки, награди, медали и отличия, завоювани през годините от „Родни звуци“, както и стари оригинални костюми на хора, предоставени от РИМ – Шумен. От 18.30 часа на сцената на театъра ще започне първата концертна вечер, вторият концерт ще бъде от 18.30 часа на 27 октомври. „Родни звуци“ е на челните места в българското хорово изкуство. Той бележи бум в своето развитие с проф. Венета Вичева и печели редица световни конкурси. Нейното присъствие в програмата за 120-годишнина на тържествата  е осезаемо, не само като репертоар, който ще представи хора,  но чрез кратък филм, подготвен от киноклуб „Мадарски конник“ и Светлин Пламенов“, каза Христо Атанасов. \r\nИвелина ИВАНОВА", "date": "2018.10.23", "title": "Шумен: Градът ще бъде домакин на двудневен празник, посветен на 120-ата годишнина на хор „Родни звуци“"}
{"url": "http://www.focus-news.net/news/2018/10/23/2581588/vitseprezidentat-iliyana-yotova-nadyavam-se-nasilstvenite-prestapleniya-da-izlyazat-ot-grafata-chastni-i-da-stanat-prestapleniya-ot-obsht-harakter-a-nakazaniyata-da-badat-zavisheni.html", "text": "Много се надявам насилствените престъпления да излязат от графата „частни“ и да станат като престъпления от общ характер, а наказанията да бъдат завишени. Това каза пред журналисти в Бургас вицепрезидентът Илияна Йотова, предаде репортер на  Радио „Фокус“ – Бургас . „Моята практика сочи, че в България в Наказателния кодекс са едни от най-ниските присъди по отношение на блудството с малолетни, склоняване към проституцията, трафик на хора, както и т. нар. рецидив“, каза още Йотова. Тя добави, че като вицепрезидент при нея идват много молби за помилване, понякога за престъпления, които са били извършвани по 13, 14 и 15 пъти. „За съжаление нашето законодателство има една норма, в която ако насилникът или престъпникът си признае, автоматично това намалява от неговата присъда. За много от тези хора престъплението срещу собствената му съпруга не означава престъпление“, каза още вицепрезидентът. „Много се надявам сега с текстовете да бъдат прецизирани и да бъдат направени адекватни норми“, вицепрезидентът Илияна Йотова. \r\nДеница ДИМИТРОВА", "date": "2018.10.23", "title": "Вицепрезидентът Илияна Йотова: Надявам се насилствените престъпления да излязат от графата „частни“ и да станат престъпления от общ характер, а наказанията да бъдат завишени"}
{"url": "http://www.focus-news.net/news/2018/10/23/2581589/veliko-tarnovo-18-meditsinski-litsa-ot-svishtov-otivat-na-obmen-v-bolnitsata-v-rumanskiya-grad-zimniya.html", "text": "18 медицински лица от Свищов ще посетят болницата в румънския град Зимнич. Целта на визитата, която е част от заключителните дейности по проект „Вашето здраве има значение!  Модернизация на болниците в град Свищов и град Зимнич“, е обмен на опит. Това каза в предаването „Добре дошли в Свищов“ на  Радио „Фокус“ – Велико Търново  Даниела Станкова, ръководител на проекта. Преди броени дни приключи и визитата на 20 медици от Румъния, които бяха в Свищов. „В периода от 10 до 12 октомври те бяха в Свищов. Това е заключителната дейност на този проект. По него Община Свищов и по-конкретно МБАЛ „Д-р Димитър Павлович“ получиха компютърен томограф и реаномобил тип „Ц“. По време на обучението румънските медици се запознаха с условията в МБАЛ – Свищов, със своите колеги, с клиничните пътеки, по които се работи в болницата в град Свищов. Румънските медици бяха изключително заинтересовани от тази среща“, коментира още Даниела Станкова. Визитата на български лекари ще се случи в периода 12 – 14 ноември. \r\nЛуиза ТРАНЧЕВА", "date": "2018.10.23", "title": "Велико Търново: 18 медицински лица от Свищов отиват на обмен в болницата в румънския град Зимния"}
{"url": "http://www.focus-news.net/news/2018/10/23/2581584/elka-dimova-zam-kmet-na-dobrich-direktsiya-obshtinska-sobstvenost-obyavi-targ-za-otdavane-pod-naem-na-zemedelska-zemya-obshtinska-sobstvenost.html", "text": "Дирекция „Общинска собственост“ в Община град Добрич обяви търг за отдаване под наем на земеделска земя – общинска собственост. Това съобщи зам.-кметът по направление „Финанси и общинска собственост“ Елка Димова, предаде кореспондентът на  Радио „Фокус” – Варна . Търгът ще се проведе на 31 октомври. Общинската земя е 100 дка. Началната тръжна цена е 80 лв. за една година. Търгът е за четири години. Оглед на обектите, отдавани под наем чрез публичния търг с тайно наддаване може да се направи до 30 октомври. Допълнителна информация относно търга може да бъде получена на тел. 058/600 030 от инж. Галина Маринова, старши експерт в дирекция „Общинска собственост“ в Община град Добрич, както и на сайта на администрацията в рубриката „Услуги и информация“, подлинк „Търгове и конкурси“.  \r\nЖулиета НИКОЛОВА", "date": "2018.10.23", "title": "Елка Димова, зам.-кмет на Добрич: Дирекция „Общинска собственост“ обяви търг за отдаване под наем на земеделска земя – общинска собственост"}
{"url": "http://www.focus-news.net/news/2018/10/23/2581582/vitsepremierat-valeri-simeonov-shte-napravi-izyavleniya-v-ministerski-savet.html", "text": "Вицепремиерът Валери Симеонов ще направи изявления в Министерски съвет в 13.15 часа. Това съобщиха от пресофиса на  вицепремиера .", "date": "2018.10.23", "title": "Вицепремиерът Валери Симеонов ще направи изявления в Министерски съвет"}
{"url": "http://www.focus-news.net/news/2018/10/23/2581590/varna-57-godishen-mototsikletist-e-postradal-pri-intsident-na-ucheben-poligon-v-grada.html", "text": "57-годишен мъж е пострадал на учебен полигон във Варна. Това съобщават от  ОДМВР - Варна . Инцидентът е станал около 14.30 часа вчера на затворен полигон за обучение, намиращ се на улица „Тролейна“. Курсистът, управляващ мотоциклет, загубил контрол над превозното средство и паднал. Вследствие на инцидента мъжът е получил фрактура на десен крак и е настанен за лечение в МБАЛ „Св. Анна“, без опасност за живота. По случая е образувано досъдебно производство.", "date": "2018.10.23", "title": "Варна: 57-годишен мотоциклетист е пострадал при инцидент на учебен полигон в града"}
{"url": "http://www.focus-news.net/news/2018/10/23/2581586/spetsializiranata-prokuratura-privleche-chetirima-za-proizvodstvo-i-razprostranenie-na-falshiva-valuta-podgotvya-i-drugi-obvineniya-v-kk-slanchev-bryag.html", "text": "Специализираната прокуратура повдигна обвинения на 4 лица за участие в организирана престъпна група за производство и разпространение на неистински банкноти (евро и долари). Предстои да бъдат повдигнати и други обвинения на част от тях – за изготвяне на неистински лични документи и държане на наркотични вещества с цел разпространение. Очаква се делото по мерките да започне в 14.30 часа. Това съобщиха от пресцентъра на  Специализираната прокуратура . \r\nУчастниците в групата бяха задържани на 20 октомври 2018 г. в к.к. „Слънчев бряг“ и в Пловдив при съвместна операция на ГДБОП и Специализираната прокуратура, със съдействието на служители и експерти от Областните дирекции на МВР в Бургас и Пловдив. \r\nДвама от обвинените са задържани в процес на изготвяне на фалшиви банкноти в модерно оборудвана за целта печатница, разположена в подземен етаж на хотел „Кантилена“ в „Слънчев бряг“. Други двама бяха задържани в Пловдив. \r\nЖилището на единия от тях се оказва превърнато в депо за съхранение на готова „продукция“. \r\nПри извършените претърсвания в нелегалната печатница, освен техниката и консумативите за производство на фалшива валута, са намерени и иззети листа с двустранно и едностранно отпечатани банкноти с номинал 500 евро и \r\n50 евро, както и с номинал 50 щатски долара. Общата стойност на изработваните неистински банкноти е 10 милиона евро и 1 милион и 600 хиляди долара. \r\nВ Пловдив, в дома на единия от обвинените, са открити и иззети готови фалшиви банкноти с номинал 100 евро за 2 милиона 170 хиляди евро, както и с номинал 50 щатски долара на стойност 100 хиляди долара. Във въпросното жилище са намерени хологламни стикери за банкноти и за български документи за самоличност, както и машини за поставянето им. Иззети са челни страници за български паспорти, както и 3,5 килограма зелена листна маса, реагираща на канабис. \r\nСъбраните доказателства, в т.ч. със СРС, сочат, че групата е организирана в началото на 2018 г. Тогава е започнало оборудването на нелегалната печатница с техника и материали. Според експерти от Европол и Сикрет сървис, които съдействат по случая на българските разследващи, неистинските банкноти са с изключително високо качество. \r\nДоказателства сочат още, че групата е започнала опити за продажба на фалшиви банкноти на черния пазар през септември 2018 г. Те са предлагани на цена 6% от номиналната стойност на евровите банкноти и 20% на доларовите (с презумпцията, че могат да бъдат реализирани и в страни извън ЕС). \r\nНа четиримата обвинени за участие в групата бе наложено прокурорско задържане до 72 часа. Днес, 23 октомври 2018 г., Специализираната прокуратура внесе в Специализирания наказателен съд искане за налагане на мярка за неотклонение „Задържане под стража“ за всеки от тях.", "date": "2018.10.23", "title": "Специализираната прокуратура привлече четирима за производство и разпространение на фалшива валута, подготвя и други обвинения в к.к. \"Слънчев бряг\""}
{"url": "http://www.focus-news.net/news/2018/10/23/2581594/mrrb-shte-finansira-remonta-na-vik-mrezhata-v-lom-s-oshte-27-mln-lv.html", "text": "Министерството на регионалното развитие и благоустройството ще финансира с още 2.7 млн. лв. ремонтни дейности по водопроводната мрежа в Лом. Средствата ще бъдат заложени в бюджета на министерството за следващата година, съобщиха от пресцентъра на  Министерството . Те ще бъдат инвестирани в първите два от общо четири етапа на проекта за подмяна на напорен водопровод. \r\nТемата за честите аварии в Лом бе дискутирана на среща днес между министъра на регионалното развитие и благоустройството Петя Аврамова, заместник-министър Николай Нанков, кмета на Общината Пенка Пенкова и народния представител Дилян Димитров. \r\nМинистерството на регионалното развитие и благоустройството вече осигури над 1.4 млн. лв. на Община Лом за подобряване на ВиК услугите в града по 2 проекта, на база сключени споразумения. С тях се финансира работата по подмяна на довеждащия водопровод, водоснабдяващ общинския център и още няколко села, който е силно амортизиран и аварира често.  \r\nАктуализацията на проекта за реконструкция на цялото трасе на водопровода също е финансирана от МРРБ, като за нея през 2015 и 2016 г. е осигурено финансиране в размер на общо 70 000 лева.", "date": "2018.10.23", "title": "МРРБ ще финансира ремонта на ВиК мрежата в Лом с още 2.7 млн. лв."}
{"url": "http://www.focus-news.net/news/2018/10/23/2581591/elka-dimova-zam-kmet-na-dobrich-priklyuchi-srokat-za-podavane-na-dokumenti-za-ustanovyavane-na-zhilishtni-nuzhdi-v-obshtinata.html", "text": "Приключи срокът за подаване на документи за установяване на жилищни нужди в общината. Това съобщи зам.-кметът „Финанси и общинска собственост“ Елка Димова, предаде кореспондент на  Радио „Фокус” – Варна . До края на срока – 30 септември, са постъпили 111 заявления за ползване на общински жилища. Комисия, в чийто състав влизат представители на Общината, на Общинското предприятие „Жилфондинвест“, общински съветници, ще определи допустимите кандидати. До края на месец януари следващата година ще бъде изготвен актуализиран списък на крайно нуждаещи се от общински жилища. 1331 са общинските жилища в Добрич, от тях 1281 са за настаняване при установени жилищни нужди, 35 са резервните. От миналата година Община град Добрич проверява актуалността на списъка от чакащи за настаняване в общински жилища.  \r\nЖулиета НИКОЛОВА", "date": "2018.10.23", "title": "Елка Димова, зам.-кмет на Добрич: Приключи срокът за подаване на документи за установяване на жилищни нужди в общината"}
{"url": "http://www.focus-news.net/news/2018/10/23/2581592/dimitar-nikolov-kmet-na-burgas-tryabva-da-se-otnasyame-s-izklyuchitelno-vnimanie-kam-problema-sas-seksualnoto-nasilie-za-da-osigurim-kachestvena-preventsiya.html", "text": "Сексуалното насилие е проблем на съвременното общество, който обхваща голяма група от хора. Това каза пред журналисти кметът на Бургас Димитър Николов по време на конференция на тема „Развиване на регионална стратегия за превенция, защита, наказателна отговорност и политики в борбата със сексуалното насилие“, предаде репортер на  Радио „Фокус“ – Бургас . „За съжаление често и деца стават жертва на сексуално насилие, затова трябва да се отнасяме с изключително внимание като институции, за да осигурим по-качествена превенция в противопоставянето му“, добави Николов. По думите му локацията на Центъра за подпомагане на жертви на сексуално насилие „Вселена“ се намира в двора на бургаската болница, далече от институции, за да може да е в по-дискретна обстановка и в близост до болница, и да е възможно да се осигури психологическа подкрепа на жертвите. „До момента сме имали повече от 60 пациенти, за съжаление една част от тях са момичета на „ниска“ възраст. Всички, които са ни потърсили за съдействие и сътрудничество, отначало са се отнасяли с леко недоверие и притеснение, но всички са доволни от подкрепата, напътствията и помощта, които получиха за развитието им в живота занапред“, каза още Димитър Николов. Той заяви, че ще бъде щастлив, ако други градове от страната проявят интерес да изградят други такива центрове из България. \r\nМария КУРТЕВА", "date": "2018.10.23", "title": "Димитър Николов, кмет на Бургас: Трябва да се отнасяме с изключително внимание към проблема със сексуалното насилие, за да осигурим качествена превенция"}
{"url": "http://www.focus-news.net/news/2018/10/23/2581595/sport-andrey-rublyov-pobedi-denis-kudla-s-20-seta-i-chaka-pobeditelya-ot-dimitrov-kukushkin-vav-vtoriya-krag.html", "text": "Андрей Рубльов вече чака победителя от мача между Григор Димитров и Михаил Кукушкин във втория кръг на турнира във Виена с награден фонд 2,8 милиона долара след победата с 2:0 сета над американеца Денис Кудла. Рубльов влезе в основната схема на турнира като щастлив губещ от квалификациите, където беше елиминиран именно от Кукушкин, който спечели с 2:0 сета. Поставеният под номер 2 Кевин Андерсън също се класира напред след труден успех над Николос Басиашвили с 2:1 сета.", "date": "2018.10.23", "title": "Спорт: Андрей Рубльов победи Денис Кудла с  2:0 сета и чака победителя от Димитров – Кукушкин във втория кръг"}
{"url": "http://www.focus-news.net/news/2018/10/23/2581596/blagoevgrad-izdirva-se-izbyagalo-kenguru-ot-zookata-v-sandanski.html", "text": "Втори ден издирват избягало кенгуру от зоокъта  в Сандански. За  Радио „Фокус“ – Пирин  кметът на Общината Кирил Котев каза, че неизвестни извършители са отрязали оградата на животните и едно кенгуру е избягало. „Избягалото кенгуру вчера се е въртяло в района около зоокъта, но не се е прибрало. Надяваме се, че скоро ще се покаже, за да може да бъде хванато и прибрано в клетката“, каза още Кирил Котев. Той добави, че най-вероятно целта на онези, които са скъсали оградата е била да саботират дейността на зоокъта. \r\nЛивия НИНОВА", "date": "2018.10.23", "title": "Благоевград: Издирва се избягало кенгуру от зоокъта в Сандански"}
{"url": "http://www.focus-news.net/news/2018/10/23/2581593/krasimir-karakachanov-vmro-125-godini-se-e-borila-bori-se-i-shte-se-bori-nito-edin-balgarin-da-ne-bade-machkan-i-unizhavan.html", "text": "С поднасяне на венци пред Паметника на българските революционери от Македония, Одринска и Беломорска Тракия под звуците на българския химн беше отбелязана 125-годишнината от създаването на ВМРО, предаде репортер на  Агенция \"Фокус\" . В своето приветствие, председателят на партията, вицепремиер и министър на отбраната Красимир Каракачанов заяви, че ВМРО винаги е начело на битката за освобождението на останалите под чужда власт българи и за обединението им под една национална стряха. \"Колкото и днес да ни говорят за европейски ценности и политическа коректност, ВМРО 125 години се е борила, бори се и ще се бори за историческата истина за българщината в Македония и за това нито един българин, където и да се намира той, да не бъде мачкан и унижаван. Всички останали идеологии минават и заминават\", допълни той. \"Ние нямаме нужда от нови ценности. Тя включва уважение към език, народ, семейство, родината. Всичко останало е второстепенно\", обясни Каракачанов. По думите му живеем във време, в което освен объркване на ценностите, ВМРО като организация е натоварена с отговорността да участват в управлението. \"За тази една година и половина позабавихме някои неща, ангажирани с вътрешно коалиционни разправии и губене на време. От тук нататък нямаме време за губене. Ние продължаваме така, както сме го правили 125 години\", допълни лидерът на партията. \r\nВъв връзка с това, че има много спекулации с партията в исторически план, депутатът от ВМРО Юлиан Ангелов отбеляза, че чл.3 от устава на ВМРО казва, че член на ВМРО може да бъде всеки българин, който по никакъв начин не злепоставя организацията и ще допринесе с нещо в революционната борба.  \r\nНа отбелязването на 125-годишнината на партията присъстват и министърът на околната среда и водите Нено Димов, народни представители и представители на местната власт.", "date": "2018.10.23", "title": "Красимир Каракачанов: ВМРО 125 години се е борила, бори се и ще се бори нито един българин да не бъде мачкан и унижаван"}
{"url": "http://www.focus-news.net/news/2018/10/23/2581599/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.10.23", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/10/23/2581601/prezidentat-rumen-radev-shte-podkrepi-vsyako-politichesko-dvizhenie-koeto-raboti-za-vazstanovyavaneto-na-demokraticheskite-printsipi-i-modernizatsiyata-na-balgariya.html", "text": "Ще подкрепя всяко политическо движение, което работи за възстановяването на демократическите принципи и модернизацията на България. Това каза държавният глава Румен Радев в отговор на въпрос на студенти от Пловдивския университет дали смята да направи своя партия, предаде репортер на  Радио „Фокус“- Пловдив . „Партия може да създавате вие, защото вие трябва да решавате вашето бъдеще. Днес то е в ръцете на партиите, за които вие трябва да прецените дали те чуват вашите въпроси“, поясни Румен Радев. Той добави, че вече е отговарял на подобен въпрос на журналисти и затова отново заявява, че ще подкрепи всяко политическо движение, което има своето кредо - суверенитет, справедливост и законност. \r\nРумен Радев бе попитан още дали е дошло времето за президентска република у нас. Той отговори, че дали е дошло времето ще проличи от това дали сегашната политическа класа, в рамките на сегашната конституция, решава проблемите на България. „Ако тя е неспособна, отговорите може да се търсят и в конституционна промяна. Тя може да придобие различни форми, но те ще зависят от гражданите, т.е. от вас“, добави президентът. \r\nСтудентите от Пловдивския университет го попитаха и за протестите у нас и исканата оставка по повод скандалното изказване на вицепремиера Валери Симеонов, президентът отговори с думите: „Безконтролната власт ражда цинизма, а с това ние не можем да постигнем нито една от целите в нашето общество. Проблемът е, че цялата тази обществена енергия, която се натрупва, ще се излее върху Валери Симеонов заради изказването му. Но това няма да реши проблемите\". \"Симеонов сътвори скандал от няколко дни, майките протестират от месец, а проблемът стои от години. Той се задълбочава, защото много от политиците у нас станаха нечувствителни към социалните проблеми. Типът политическа институция трябва да води към сериозен обществен контрол и натиск върху управляващите. Това е формулата за справяне с всякакъв цинизъм и подобни изказвания“, каза Румен Радев.  \r\nЦветана ТОНЧЕВА", "date": "2018.10.23", "title": "Президентът Румен Радев ще подкрепи всяко политическо движение, което работи за възстановяването на демократическите принципи и модернизацията на България"}
{"url": "http://www.focus-news.net/news/2018/10/23/2581602/pregled-na-mezhdunarodnite-novini-do-13-chasa-agentsiya-fokus.html", "text": "Президентът на Русия Владимир Путин и съветникът на Белия Дом по национална сигурност Джон Болтън, който е на визита в Москва, ще обсъдят въпроси от двустранните отношения, Сирия, регионалните конфликти и стратегическата сигурност, заяви говорителят на Кремъл Дмитрий Песков, предава  РИА Новости . \r\nПутин ще приеме Болтън във вторник. \r\n„Нашите двустранни отношения, регионалните конфликти, разрешаването на конфликта в Сирия и въпроси, разбира се, може би първо тях трябваше да споменем – въпроси от стратегическата сигурност. Главното разбира се е това, че Болтън и колегите му от руска страна ще информират президента за тези разговори, които проведохме по-рано и днес сутринта“ заяви Песков. \r\nРИА припомня, че Болтън вече се срещна в Москва със секретаря на Съвета за сигурност на Русия Николай Патрушев и министъра на външните работи Сергей Лавров. Болтън и Лавров обсъдиха ситуацията около Сирия и Афганистан, както и въпроси за поддържането на стратегическата стабилност. \r\n***  Министерството на външните работи на Турция е привикало посланика на Гърция в страната, съобщават телевизия CNN Turk и държавната „Анадолска агенция“, цитирани от  електронното издание на гръцкия вестник Kathimerini .  \r\nЗасега не се знае нищо повече по въпроса, отбелязва изданието. \r\n***  Части от тялото на саудитския журналист Джамал Хашоги са намерени в кладенец на територията на Генералното консулство на Саудитска Арабия в Истанбул, съобщи лидерът на турската опозиционна партия „Родина“ Догу Перинчек, предава  ТАСС . \r\n„Властите са намерили части от тялото на Хашоги в кладенец в саудитското генерално консулство“, заяви той. По думите на Перинчек, „турските сили за сигурност са провели обиски в консулството и са намерили части от тялото в кладенец, разположен във вътрешния двор“. \r\nСъщевременно, според съобщение на изданието Aydinlik, стаав въпрос за резиденцията на генералния консул, която е разположена на няколкостотин метра от сградата на Генералното консулство. \r\nЗасега няма официално потвърждение на новината. \r\n*** Председателят на „Хърватския демократически съюз (HDZ) Драган Чович потвърди, че се е срещал с президента на Босна и Херцеговина от името на сърбите Милорад Додик в неделя вечерта, като единствената обсъждана тема е било евентуалното формиране на коалиция, съобщава  електронното издание Sarajevo Times . \r\nЧович написа в „Туитър“, че тази коалиция си поставя за цел да проведе реформи те по пътя на страната към Европейския съюз и да стигне до ясен и съгласуван подход за разрешаването на проблемите в Закона за изборите. \r\nНа неофициалната среща в Баня Лука Чович е подарил на Додик своята книга: „Над линията – моята визия за европейска Босна и Херцеговина“. \r\n*** Президентът на Македония наруши мълчанието си по случай националния празник на 23 октомври – Денят на Македонската революционна борба и изпрати послание до  гражданите на Македония по случая, пише  електронното издание на македонският вестник „Вечер“ .  \r\n„Най-възвишената цел на един народ е да създаде държава. Само онези народи, които са формирали своя държава са реализирали свободата си и с нея са станали самодостатъчни. 23 октомври 1893 година е ключов момент в македонската революционна борба за осъществяване на тази възвишена цел. Преди точно 125 години, неколцина храбри македонци формираха Македонския революционен комитет, който беше надеждата на народа, че може да постигне своето със свои собствени усилия. Безброй македонски патриоти дадоха животите си за осъществяването на този идеал. \r\nДнес тяхната мечта за свободна и независима Македония е реалност. Но свободата не се получава веднъж завинаги, а всеки ден и постоянно. Затова, задължение на нашето поколение е да не позволим нашата свободна и независима държава Република Македония да бъде обезличена. \r\nВ почти всички решаващи моменти от нашата история хората взимаха мъдро решение. Така е и този път. На референдум, проведен на 30 септември, хората ясно изразиха гласовете си срещу прибързаните, наложени и вредни решения, приети без предварително постигнат национален консенсус. На референдума хората изразиха своята суверенна воля и категорично отхвърлиха Договора за Преспа. Парламента на Република Македония трябваше да вземе това предвид, но мнозинството народни представители  действаха противно на волята на народа. \r\nНужна е смелост и настояване на правото на самоопределение и зачитане на суверенитета и независимостта на страната. Именно смелостта направи възможно реализирането на мечтата на македонските революционери и борци. \r\nНародът винаги почита смелите, а историята презира страхливите и продажните. Без уважение към миналото, без собствена идентичност и самосъзнание не може да има нито просперитет сега, нито по-добро бъдеще. Всяко поколение има своя борба и свой стремеж. Нашият стремеж е към по-добър и по-достоен живот тук, в Македония. \r\nЗатова не трябва да губим надежда и любовта си към Република Македония, защото само суверенна и независима държава може да бъде защитник на нашата свобода и нашето човешко достойнство. \r\nДа живее Република Македония!“ \r\n*** От месеци анализаторите и медиите се чудят дали правителството на Гърция ще оцелее след евентуално излизане на младшия коалиционен партньор Панос Каменос и неговата партия „Независимите гърци“ (АНЕЛ), дали и кога споразумението за името ще влезе в гръцкия парламент за ратификация, коментира  електронното издание на гръцкия вестник \"То Вима\" . \r\nИзданието отбелязва, че самият Каменос е отговорил на въпроса на 16 октомври, по време на срещата на кабинета, когато обеща да не предизвиква падане на правителството, когато „Нова Демокрация“ внесе вот на недоверие в парламента. В безпрецедентен ход, премиерът Алексис Ципрас поиска всички министри да го уверят, че няма да свалят правителството заради споразумението от Преспа. \r\nВ понеделник членът на кабинета и говорител на правителството Димитрис Цанакопулос обяви в интервю пред радио Real FM, че СИРИЗА е намерила нужните гласове в парламента, за да довърши четиригодишния си мандат, който изтича през октомври 2019 година. „Това е въпрос, който министър-председателят и неговия коалиционен партньор, с когото аз имам честни и много открити отношения, сътрудничество и чести контакти, ще решат през март“, заяви Цанакопулос, като отбеляза също, че Камеонос е обещал да не взима страната на лидера на „Нова Демокрация“ Кириакос Мицотакис в случай на вот на недоверие, за да не дестабилизира страната“. \r\nЩо се отнася до публикациите в медиите във връзка с оставката на бившия външен министър Никос Коцияс, Цанакопулос оцени, че те са неточни и заяви, че Ципрас и Коцияс поддържат близки отношения и са на абсолютно едно и също мнение за Преспанския договор, чието прилагане се придвижва и в светлината на това запазването на правителството е ключово. \r\n*** На първа страница  прищинският ежедневник Koha Ditore  пише, че червените линии, които Германия поставя в рамките на диалога и подкрепата на САЩ за трансформирането на Косовските сили за сигурност в национална армия е раздразнило Сърбия. Президентът на страната Александър Вучич, премиерът Ана Бърнабич и директорът на правителствената канцелария за Косово и Метохия Марко Джурич призоваха да не се поставят ограничения за евентуално споразумение с Прищина. Но опитите на сръбските лидери да разрешат косовския проблем чрез корекция на границата беше отхвърлен от европейските депутати, смята изданието. \r\nВестникът посочва, че САЩ нямат предпочитано решение за финалната фаза от диалога между двете страни, но независимо от това президентът на Косово Хашим Тачи разчита на подкрепа от Вашингтон за налаганата от него идея за „корекция на границите“.  \r\nKoha Ditore цитира думите на помощник-държавния секретар на САЩ за Европа и Евразия Матю Палмър, че Вашингтон „нито налага, нито препоръчва някакво конкретно решение на диалога между Белград и Прищина“. „Насърчаваме партиите да намерят изход от ситуацията и да намерят дългосрочно и устойчиво решение, с което и двете страни са съгласни“, заяви американският дипломат. \r\n*** Украйна, Черна гора, Албания и Норвегия решиха да се присъединят към продължаването на действието на европейските санкции срещу Русия, въведени във връзка със събитията в Украйна, пише електронното издание на  киевския ежедневник „День“ , като се позовава на изявление от върховния представител на Европейския съюз по политиката на сигурност и външни работи Федерика Могерини. \r\nВ съобщението от кабинета на Могерини се отбелязва, че посочените страни са се присъединили към решението на Съвета на Европейския съюз, с които той продължи ограничителните мерки по отношение на Русия до 15 март 2019 година. \r\n„Страните-кандидатки за влизане в ЕС Черна гора и Албания, страната-членка на европейската икономическа зона Норвегия, както и Украйна се присъединиха към това решение“, се отбелязва в документа, като се уточнява още, че страните сами трябва да осигурят съответствието между собствените си държавни политики и решението на Съвета. \r\n„ЕС взима под внимание този ангажимент и го приветства“, заяви Могерини. \r\n*** Лидерът на ляво-популистката испанска партия „Подемос“ Пабло Иглесиас се е срещнал с подсъдните каталунски сепаратистки лидери в затвора, за да обсъди с тях новият бюджет на правителството в Мадрид, съобщава  онлайн изданието на вестник El Pais. \r\nИзданието припомня, че „Подемос“ и Социалистическата партия (ПСОЕ) постигнаха споразумение за безпрецедентен бюджет за 2019-а година, който предвижда най-голямото увеличение на заплатите в страната от 40 години насам, но тъй като левите партии нямат достатъчно депутати, те зависят от подкрепата на националистическите и по-малките фракции, за да го прокарат през парламента. \r\n„Каталунската републиканска левица и Европейската демократическа партия на Каталуния обаче отказаха да преговарят за новия бюджет, докато правителството не направи жест на добра воля към сепаратистките лидери, които са затворени в следствен арест във връзка с участието си в миналогодишния опит за едностранно обявяване на независимост на Каталуния, обяснява „Ел Паис“. \r\nПреди срещата, Иглесиас заяви, че задържането на каталунските лидери е „политически проблем, но такъв е и факта, че каталунския народ не може да се разбере помежду си“. \r\nПо време на продължилото четири часа свиждане, лидерът на „Подемос“ е говорил с Ориол Хункерас, който е настоял, че партията няма да седне на масата за преговори, докато правителството не предприеме „категорични“ действия за освобождаването на подсъдните сепаратистки лидери.  Освен това той се е видял и с Хосеп Рул, Джорди Турул и други. \r\nСлед излизането си от затвора, Иглесияс заяви: „Свърших си работата. Сега всичко зависи от правителството“. Лидерът на „Подемос“ подчерта изрично, че „никога не съм подкрепял сепаратистката кауза, но се надявам никога повече да не трябва да ходя до затвора, за да говоря с политически противник“. \r\n*** Споразумението между Македония и Гурция ще донесе стабилност на Балканите ще ограничи влиянието на Турция в региона, заяви подалият оставка миналата седмица бивш гръцки външен министър Никос Коцяис по време на реч в Крит, пише  електронното издание на вестник Kathimerini . \r\n„Искаме ли най-близкият ни съсед да бъде под влиянието и контрола на трети сили, като Турция? Или искаме да имаме стабилност на Балканите, на границите и увеличаване на влиянието на нашата страна в региона, за да можем да се съюзим с тях срещу дестабилизиращите сили?“ – попита той на мероприятие, организирано от политическо движение „Прато“, което е основано от него. \r\nСпоред Коцияс, споразумението от Преспа ще позволи на Гърция да си върне името „Македония“, което е широко използвано от всички. \r\n„На БЮРМ не има казват БЮРМ по света, а „Македония“ и ако погледнете вестниците след вота в събота, ще видите, че те казват „Македония смени името си на „Северна Македония“. Ние си връщаме името“, обясни бившият външен министър. \r\nЩо се касае до управляващата коалиция, Коцияс заяви, че целта на коалицията между СИРИЗА (Съюза на радикалната левица) и АНЕЛ (Независимите гърци) е била да помогне на страната да излезе от мониторинговата програма, но сега има нужда от формиране на нови коалиции, за да бъде изпълнена лявата политическа програма. \r\n„Катимерини“ припомня, че Никос Коцияс подаде оставка миналата седмица след бурно заседание на кабинета, на което влезе в  конфронтация с Панос Каменос за Договора от Преспа.", "date": "2018.10.23", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/10/23/2581598/veliko-tarnovo-avtoriteti-v-istoricheskata-nauka-ot-balgariya-i-chuzhbina-shte-uchastvat-v-nauchna-konferentsiya-posvetena-na-60-godishniya-yubiley-na-prof-plamen-pavlov.html", "text": "Градът ще бъде домакин на едно от най-големите научни събития в областта на хуманитаристиката през тази година. Това посочи доц. д-р Николай Кънев, вр.и.д. декан на Историческия факултет на ВТУ „Св. св. Кирил и Методий“ пред журналисти, предаде репортер на  Радио „Фокус“ – Велико Търново . Той, заедно с историка доц. д-р Иван Лазаров и гл. ас. д-р Николай Николов анонсираха предстоящата международна научна конференция, която ще се проведе във Велико Търново в периода 26 - 28 октомври. \r\n„Тя ще премине под надслов „Владетел, държава и църква в Средновековните балкани“ и е  посветена на 60-годишния юбилей на едно от най-емблематичните лица в българската историческа наука, проф. д-р Пламен Павлов. Конференцията е  наистина мащабна – в нея участват точно 100 участници, от които една четвърт от чужбина. От България са представени всички основни научни и академични институции в областта на историческата наука“, отбеляза д-р Кънев. \r\nОткриването е на 26 октомври от 10.00 часа в Аулата на Великотърновския университет. От следобеда до края на конференцията секционните заседания ще се проведат в залите на институт „Конфуций“. \r\n„Сред многобройните участници от чужбина има световно известни имена в историческата наука като проф. Дмитрий Поливянний от Русия, проф. Патрик Льокак, проф. Мирослав Лешка от Полша, който е, може би, най-големият съвременен познавач на епохата на цар Симеон извън България, проф. Радивой Радич от Сърбия – една от емблемите на съвременната византинистика. Имаме участници още от Франция,Македония, Украйна, Казахстан  и др. Показателно за мащаба и значението на конференцията и за авторитета на юбиляра, тъй като той е във фокуса на това събитие и, всъщност, мащаба е отражение именно на неговия авторитет, е, че много от колегите от Софийския университет предпочитат да участват тук, в нашата конференция, а не на тази, която се провежда по същото време и е посветена на 130 години от създаването на университета“, посочи още д-р Кунев. \r\nПленарен доклад по време на откриването ще изнесе и академик Васил Гюзелев, който е доайен на историческата наука в България. В конференцията ще вземат участие още проф. Милияна Каймакамова, проф. Христо Матанов, проф. Илия Илиев от БАН, доц. Георги Николов, зам. декан на Историческия факултет на СУ „Климент Охридски“ и др. \r\nМария НЕДЕВА", "date": "2018.10.23", "title": "Велико Търново: Авторитети в историческата наука от България и чужбина ще участват в научна конференция, посветена на 60-годишния юбилей на проф. Пламен Павлов"}
{"url": "http://www.focus-news.net/news/2018/10/23/2581606/yambol-oblastnata-administratsiya-zapochva-poreditsa-sabitiya-pod-naslov-nie-pomnim-balgariya-stranata-na-spasenite-evrei.html", "text": "По повод 75-та годишнината от Втората световна война и спасяването на българските евреи от холокоста, която честваме през 2018 година, Областна администрация - Ямбол организира поредица събития, част от Комуникационната стратегия на МС на Република България. Това съобщиха от  Областна администрация - Ямбол . В пет читалища на територията на областта ще бъдат направени срещи – дискусии под наслов „Ние помним! България страната на спасените евреи!“. Презентациите са основно насочени към младите хора, учениците, разбира се и гражданите на населените места.  \r\n„Трябва да познаваме историческите факти, да знаем последствията от Втората световна война. Младите хора трябва да имат памет какво са направили българите, държавата България за спасяването на евреите, тогава. Да се гордеят с дедите си и с този забележителен хуманен акт в нашата и европейската история. Затова ще говорим за историческата истина, за спасените, за спасителите и казваме „Ние помним“, каза областният управител Димитър Иванов при стартиране на инициативите. Основната цел е да се повиши информираността на населението от област Ямбол за съществения принос на България и българският народ за спасяването на евреите от геноцид по време на Втората световна война. \r\nПрезентацията е посветена на 75-годишнината от спасяването на българските евреи от депортация и съдържаща документи, снимки, исторически факти и свидетелства за времето, свидетелства за активното присъствие на тази общност в ямболския край. В презентацията се представят само малка част от съхранените исторически факти за живота на еврейската общност, както и документи за спасението им от 1943 година. \r\nПрезентацията и дискусията ще бъдат представени в читалищата в Елхово, Стралджа, Бояново, Войника и Роза. Инициативата е част от одобрената Работна програма на Комуникационната стратегия на Република България за Европейския съюз и се организира с подкрепата на МС. \r\nПървата проява е в с. Войника, община Стралджа.", "date": "2018.10.23", "title": "Ямбол: Областната администрация започва поредица събития под наслов „Ние помним! България – страната на спасените евреи“"}
{"url": "http://www.focus-news.net/news/2018/10/23/2581604/plovdiv-namalyava-broyat-na-detsata-kandidatstvashti-za-priem-v-detskite-zavedeniya-v-grada.html", "text": "Намалява броят на децата, кандидатстващи за прием в детските заведения на град Пловдив. Това съобщиха за  Радио „Фокус“ - Пловдив  от Община Пловдив. В проведеното на 23 октомври 2018 г. текущо класиране за прием, взеха участие 379 деца. От тях най-много са децата със заявления за прием в яслените групи – 168. За първа възрастова група кандидатстваха 113 деца, за втора – 76, за трета подготвителна група – 10 деца и само 12 деца за четвърта подготвителна група. Част от децата, взели участие в класирането, имат осигурени места и желаят преместване в други детски заведения. \r\nЗа класирането бяха обявени общо 348 свободни места, като 67 от тях за децата в яслена възраст, 80 – за първа възрастова група, 64 – за втора възрастова група, 65 – за трета подготвителна група и 72 места за четвърта подготвителна група. \r\nКласирани бяха общо 105 от кандидатстващите – 44 деца за детските ясли, 22 за първа възрастова група, 25 за втора възрастова група, 8 за трета подготвителна група и 6 за четвърта подготвителна група. За всички класирани деца следва записване при директорите на детските градини и ясли в определения от графика на дейностите в срок до 29 октомври 2018 година. Проверките за настоящ адрес на децата и липса на задължения са автоматични и за тях родителите не е необходимо да представят документи при записването. \r\nСлед класирането на 23 октомври остават незаети общо 243 места, съответно за яслени групи – 23 места, за първа група – 58, за втора група – 39, и за подготвителните групи съответно 57 за трета и 66 за четвърта. \r\nПрепоръката към родителите на все още некласираните деца е да се запознаят с обявените свободни места за следващото класиране, което е на 8 ноември 2018 г., и да подадат своите заявления съобразно възможностите за прием. По-малкият брой точки за район, ако е различен от този на местоживеене, не е пречка за класиране. От съществено значение е наличието на места. За класирането на 8 ноември директорите ще обявят свободните места в срок до 30 октомври, включително. С всички важни дати за оставащите класирания до края на календарната 2018 година родителите могат да се запознаят от публикувания на    График на дейностите (намира се в раздела с нормативни документи).", "date": "2018.10.23", "title": "Пловдив: Намалява броят на децата, кандидатстващи за прием в детските заведения в града"}
{"url": "http://www.focus-news.net/news/2018/10/23/2581603/premierat-boyko-borisov-se-sreshtna-s-prezidenta-na-egipet-abdel-fattah-as-sisi.html", "text": "Египет е сред стабилните търговски партньори на България в района на Близкия изток и Африканския континент. От взаимен интерес е да работим за още по-голямо активизиране на двустранния диалог в търговско-икономическата област. Това заяви министър-председателят Бойко Борисов по време на срещата си в Кайро с президента на Арабска република Египет Абдел Фаттах Ас-Сиси, съобщиха от  Правителствената информационна служба . \r\nПремиерът Борисов изтъкна, че стокообменът между България и Египет бележи устойчива тенденция към нарастване, като за миналата година е надвишил 1 млрд. щ.д. Същевременно според българския министър-председател е налице все още неизползван потенциал и страната ни полага усилия за допълнително стимулиране на сътрудничеството. Премиерът Борисов отбеляза необходимостта от набелязване на стъпки, така че да се оползотворят възможностите за разширяване на инвестициите. По думите му би било добре да се обмисли подновяването на дейността на Смесената комисия за икономическо, научно и техническо сътрудничество. \r\nМинистър-председателят акцентира върху енергетиката като друга сфера, в която страната ни има желание диалогът да се задълбочи. Премиерът Борисов посочи, че за България Египет е потенциален доставчик на природен газ и имаме интерес да се включим в газовия проект между Египет, Гърция и Кипър. Задълбочаване на двустранното сътрудничество би могло да се търси и по линия на земеделието, транспорта и туризма. \r\nПремиерът отбеляза също, че България разглежда Египет като държава с ключова роля за постигането на стабилност в региона на Близкия изток и Африка – проблематика, която по думите на Борисов има отношение както към българската национална сигурност, така и към процесите в Европа. Министър-председателят каза още, че борбата с тероризма, екстремизма и радикализацията е обща кауза за България и Египет. Добави, че страната ни е заинтересована  от развитието на двустранните връзки  в сферата на правоприлагането, контра-тероризма, борбата срещу трансграничната организирана престъпност и трафика на хора. \r\nМинистър-председателят Бойко Борисов благодари за гостоприемството. Изрази също така увереност, че след срещата с президента на Египет  в рамките на 73-ата сесия на ОС ООН през миналия месец и след настоящата визита в Кайро, конструктивният диалог ще продължи и занапред по значими за двете страни теми от двустранен и регионален характер.", "date": "2018.10.23", "title": "Премиерът Бойко Борисов се срещна с президента на Египет Абдел Фаттах Ас-Сиси"}
{"url": "http://www.focus-news.net/news/2018/10/23/2581607/sofiyska-rayonna-prokuratura-predade-na-sad-mazh-za-proyava-na-agresiya-i-zaplahi-spryamo-10-godishno-dete.html", "text": "Софийска районна прокуратура предаде на съд мъж за проява на агресия и заплахи спрямо 10-годишно дете. Това съобщиха от пресцентъра на  Прокуратура на Република България . С внесен от Софийска районна прокуратура днес обвинителен акт 47-годишен мъж с инициали В. Д. е обвинен в това, че на 18 септември 2017 г. около 19.00 часа в жк. „Красно село“ и кв. „Борово“, на ул. „Тодор Каблешков“ 68, в близост до магазин „Рекорд“, извършил непристойни действия, грубо нарушаващи обществения ред и изразяващи явно неуважение към обществото, като клекнал на нивото на лицето на малолетния В. (на 10 години)  и го заплашил с думите: „копеле, тъпанар, ще ти счупя главата, ще ти счупя зъбите, махай се от този квартал“, след което с глава го ударил в областта на лицето. В резултат на това В. паднал на земята първо на една страна, след което по гръб и си наранил ребрата и гърба. Деянието по своето съдържание се отличава с изключителна дързост - осъществено е на публично място, при демонстрация на безнаказаност и пренебрежение на установените правила, закрилящи добрите нрави в обществото, телесната неприкосновеност и достойнството на отделната личност, като е извършено спрямо малолетно лице и с използвана сила.  \r\nСемейството на Дянков и това на В. били съседи, като между тях често възниквали конфликти, произтичащи от неразбирателство в отношенията между децата им – В. и Д., които били връстници (последната - също на 10 години, дъщеря на обвиняемия Дянков). \r\nПредстои делото да бъде насрочено за разглеждане в Софийски районен съд.", "date": "2018.10.23", "title": "Софийска районна прокуратура предаде на съд мъж за проява на агресия и заплахи спрямо 10-годишно дете"}
{"url": "http://www.focus-news.net/news/2018/10/23/2581605/vitsepremierat-krasimir-karakachanov-pravitelstvoto-ne-tryabva-da-pada.html", "text": "Правителството не трябва да пада. Това каза лидерът на ВМРО, вицепремиер и министър на отбраната Красимир Каракачанов пред журналисти, предаде репортер на  Агенция „Фокус“ . \"Не мога да кажа дали правителството ще падне при евентуална оставка на Валери Симеонов. Не мога да кажа и дали ще има оставка. Вие какво мислите, че ще направя - да падне правителството или да остане. То не трябва да пада, това е моето мнение\", заяви той. Попитан дали падането на правителството зависи от ВМРО, Каракачанов каза: \"Аз гледам, че Симеонов казва: \"Каракачанов да каже\", Корнелия Нинова и един друг депутат, на който все му забравям името - шеф на ПГ, и той ме сочи мен\". По думите му по отношение на протестиращите майки правителството е направило много за тях. \"Това са допълнителни 150 млн. Аз ако получа допълнителни 150 млн. за армията, ще бъда щастлив. Това не са малко пари\", уточни той. \"Аз една година и половина се правих на \"синя каска\", опитвам се да балансирам между някакви такива настроения. От тук нататък губим много време. Вместо да се занимаваме с нещата, заложени в програмата на ОП, година и половина се занимаваме с глупости. Стига толкова. Ако ще работим, да работим. Ако някой се кара, да се кара\", заяви вицепремиерът. По думите му за година и половина не е имало нещо, за което да са намерили общ език и на това нещо да не са пречели конфликти и конфронтации. \"Аз повече ролята на синя каска няма да играя. Валери Симеонов ще дава извънредна пресконференция. Какво ще каже, не знам. Не е намерил за нужно да ме информира\", обясни той. \r\nЦветелин ДИМИТРОВ", "date": "2018.10.23", "title": "Вицепремиерът Красимир Каракачанов: Правителството не трябва да пада"}
{"url": "http://www.focus-news.net/news/2018/10/23/2581608/plovdiv-sas-150-000-straka-razlichni-vidove-tsvetya-sa-oformeni-novite-figuri-v-tsvetnite-lehi-na-tsar-simeonovata-gradina.html", "text": "Със 150 000 стръка различни видове цветя служители на ОП „Градини и паркове“ са оформили новите фигури в цветните лехи на Цар-Симеоновата градина. Това съобщи за  Радио „Фокус“ - Пловдив  директорът на общинското предприятие Стоян Алексиев. \r\nПловдив и тази есен ще бъде разкрасен с около 1 000 000 двусезонни цветя, повечето от които вече са засадени, а до края на месеца ще приключи облагородяването на парковите пространства във всички райони, разделителните ивици и кръговите кръстовища на булевардите. Те ще радват жители и гостите на града и напролет – до средата на май, когато ще бъдат заменени с милиони летни цветя. \r\n„Всичко, което садим, е собствено производство – различни на цвят теменужки, незабравки, парички, шибой, селене и други видове, които са подходящи за пловдивските климатични условия“, каза Стоян Алексиев. \r\nСобствено производство са и поредните 5 000 храста рози, които предстои да бъдат засадени през ноември, всички храсти и повечето от дърветата, предвидени да обогатят зелената система на Пловдив при предстоящата есенна залесителна кампания.", "date": "2018.10.23", "title": "Пловдив: Със 150 000 стръка различни видове цветя са оформени новите фигури в цветните лехи на Цар-Симеоновата градина"}
{"url": "http://www.focus-news.net/news/2018/10/23/2581610/ministar-petya-avramova-shte-poseti-sliven-za-tretiya-polufinal-na-kampaniyata-na-mrrb-moyat-grad-e-moyata-krepost.html", "text": "На 24 октомври министърът на регионалното развитие и благоустройството Петя Аврамова ще бъде на посещение в Сливен, където от 14.30 часа ще се проведе третият полуфинал от образователно-патриотичната кампания „Моят град е моята крепост“. Това съобщиха от пресцентъра на  Министерство на регионалното развитие и благоустройството . В него ще участва и заместник-министър Деница Николова. \r\nВ зала „Сливен“ знания ще премерят ученическите отбори от областите Сливен, Бургас, Ямбол, Хасково, Пловдив, Смолян, Кърджали и Стара Загора. Те ще бъдат изпитвани от водещите – актьорите Димитър Рачков и Васил Василев – Зуека, какво знаят за България и за родните си места. \r\nПреди това заместник-министър Николова ще открие информационен ден за популяризиране на инвестициите в туризма и градската среда, предоставяни чрез финансови инструменти по Оперативна програма „Региони в растеж“ 2014-2020 г. Срещата ще се състои от 11.00 часа в зала „Май“ (заседателната зала на Общински съвет - Сливен).  \r\nВ 13.00 часа регионалният заместник-министър ще открие обществени пространства Сливен, обновени по проекта за подобряване на градската среда на Сливен. Церемонията ще се проведе на благоустроеното поречие на р. Асеновска от страната на ул. „Димитър Пехливанов – Добрович“.", "date": "2018.10.23", "title": "Министър Петя Аврамова ще посети Сливен за третия полуфинал на кампанията на МРРБ „Моят град е моята крепост“"}
{"url": "http://www.focus-news.net/news/2018/10/23/2581600/ria-novosti-dmitriy-peskov-nazova-temite-po-koito-shte-razgovaryat-vladimir-putin-i-dzhon-boltan.html", "text": "Президентът на Русия Владимир Путин и съветникът на Белия Дом по национална сигурност Джон Болтън, който е на визита в Москва, ще обсъдят въпроси от двустранните отношения, Сирия, регионалните конфликти и стратегическата сигурност, заяви говорителят на Кремъл Дмитрий Песков, предава  РИА Новости . \r\nПутин ще приеме Болтън във вторник. \r\n„Нашите двустранни отношения, регионалните конфликти, разрешаването на конфликта в Сирия и въпроси, разбира се, може би първо тях трябваше да споменем – въпроси от стратегическата сигурност. Главното разбира се е това, че Болтън и колегите му от руска страна ще информират президента за тези разговори, които проведохме по-рано и днес сутринта“ заяви Песков. \r\nРИА припомня, че Болтън вече се срещна в Москва със секретаря на Съвета за сигурност на Русия Николай Патрушев и министъра на външните работи Сергей Лавров. Болтън и Лавров обсъдиха ситуацията около Сирия и Афганистан, както и въпроси за поддържането на стратегическата стабилност. \r\nПревод и редакция:", "date": "2018.10.23", "title": "РИА Новости: Дмитрий Песков назова темите, по които ще разговарят Владимир Путин и Джон Болтън"}
{"url": "http://www.focus-news.net/news/2018/10/23/2581597/kathimerini-gratskiyat-poslanik-e-privikan-vav-vanshnoto-ministerstvo-na-turtsiya.html", "text": "Министерството на външните работи на Турция е привикало посланика на Гърция в страната, съобщават телевизия CNN Turk и държавната „Анадолска агенция“, цитирани от  електронното издание на гръцкия вестник Kathimerini .  \r\nЗасега не се знае нищо повече по въпроса, отбелязва изданието. \r\nПревод и редакция:", "date": "2018.10.23", "title": "Kathimerini: Гръцкият посланик е привикан във външното министерство на Турция"}
{"url": "http://www.focus-news.net/news/2018/10/23/2581587/tass-lider-na-turska-partiya-saobshti-che-sa-namereni-chasti-ot-tyaloto-na-zhurnalista-hashogi.html", "text": "Части от тялото на саудитския журналист Джамал Хашоги са намерени в кладенец на територията на Генералното консулство на Саудитска Арабия в Истанбул, съобщи лидерът на турската опозиционна партия „Родина“ Догу Перинчек, предава  ТАСС . \r\n„Властите са намерили части от тялото на Хашоги в кладенец в саудитското генерално консулство“, заяви той. По думите на Перинчек, „турските сили за сигурност са провели обиски в консулството и са намерили части от тялото в кладенец, разположен във вътрешния двор“. \r\nСъщевременно, според съобщение на изданието Aydinlik, стаав въпрос за резиденцията на генералния консул, която е разположена на няколкостотин метра от сградата на Генералното консулство. \r\nЗасега няма официално потвърждение на новината. \r\nПревод и редакция:", "date": "2018.10.23", "title": "ТАСС: Лидер на турска партия съобщи, че са намерени части от тялото на журналиста Хашоги"}
{"url": "http://www.focus-news.net/news/2018/10/23/2581615/dobrich-kmetat-yordan-yordanov-shte-vrachi-godishnite-nagradi-dobrich-v-oblastta-i-kulturata-na-1-noemvri.html", "text": "Годишните награди „Добрич“ в областта на културата и науката ще бъдат връчени на официална церемония на 1 ноември т. г. – Денят на народните будители и българските учени от 11.00 часа в Огледална зала „Нели Божкова“. Това съобщиха от пресцентъра на  Общината . Те включват диплом и парична сума. Носителите на престижните награди са определени от комисия, назначена със заповед на кмета, която заседава на 17 октомври, съгласно правилник, утвърден от Общинския съвет. Носител на Колективна награда е Драматичен театър „Йордан Йовков“. Индивидуалната награда е за Живко Марков – специалист в Регионален исторически музей – Добрич, а наградата „Млад творец“ ще получи Татяна Иванова – поетеса, музикант, ученичка на Езикова гимназия „Гео Милев“. \r\nСъгласно член от Правилника за присъждане на годишните награди „Добрич“ комисията присъжда допълнително грамоти за принос в науката и в духовното развитие на град Добрич по своя преценка.  \r\nВ знак и израз на признание Почетна грамота за значителен принос в духовното развитие на град Добрич ще получат:  \r\n- Добруджански технологичен колеж – Добрич; \r\n- Сдружение на писателите – Добрич; \r\n- Петър Петков – директор на Държавен куклен театър „Дора Габе“; \r\n- Лана Анцаридзе – хореограф и режисьор, ръководител на Детски музикален театър „Дея“, Танцов театър „Дея“ Клуб „Театър“ при Младежки център – Добрич; \r\n- Петър Петров – старши експерт при РУО – Добрич; \r\n- Йовка Атанасова - член на СУБ – Клон Добрич; \r\n- Ненчо Попов – член на Дружество на краеведите „Отец Павел Атанасов“. \r\nГодишните награди „Добрич“ имат за цел да удостоят с публично признание творци, учени и дейци на изкуството и културата от град Добрич за ярки постижения и принос в развитието на сценичните изкуства, визуалните изкуства, културното наследство, книгите, четенето и библиотеките, медиите и науката.", "date": "2018.10.23", "title": "Добрич: Кметът Йордан Йорданов ще връчи годишните награди „Добрич“ в областта и културата на 1 ноември"}
{"url": "http://www.focus-news.net/news/2018/10/23/2581612/vitsepremierat-valeri-simeonov-molya-organiziraniyat-protest-v-moya-podkrepa-da-ne-se-sastoi-blagodarya-na-organizatorite-chuvstvam-se-dostatachno-uveren.html", "text": "Моля, организираният протест в моя подкрепа да не се състои, благодаря на организаторите - чувствам се достатъчно уверен. Това каза вицепремиерът Валери Симеонов в изявление в Министерски съвет, предаде репортер на  Агенция „Фокус“ .  \r\n„Поводът на този кратък брифинг е обявеният контрапротест в защита на моята скромна персона утре в 10.00 пред сградата на МС. След като снощи се запознах с призивите, които са пуснати в различни медии, както и във „Фейсбук“, искам много да благодаря на организаторите“, зави още Симеонов и благодари на организациите, които го подкрепят.  \r\nТой уточни, че чрез медиите, с оглед на краткото време, се обръща към тях с молба да не провеждат този митинг. \"Чувствам се достатъчно уверен и убеден в това, което върша и не е редно да се опитваме да оказваме каквато и да била форма на натиск на коалиционни партньори или някой друг със средства, които не приемам, а именно средствата на уличния натиск“, заяви още Сименов. Вицепремиерът посочи, че всичко това е свързано с промяна на движението. „Благодаря им за вниманието, но мисля, че не е необходимо това“, допълни още вицепремиерът.  \r\nДеница КИТАНОВА", "date": "2018.10.23", "title": "Вицепремиерът Валери Симеонов: Моля, организираният протест в моя подкрепа да не се състои, благодаря на организаторите  - чувствам се достатъчно уверен"}
{"url": "http://www.focus-news.net/news/2018/10/23/2581616/veliko-tarnovo-kragla-masa-za-savmestnoto-satrudnichestvo-mezhdu-obrazovanieto-i-biznesa-shte-se-provede-v-svishtov-na-29-oktomvri.html", "text": "Кръгла маса за съвместното сътрудничество между образованието, регионалната власт и бизнеса ще се проведе в Свищов на 29 октомври. Инициатор на срещата е Община Свищов, а темата е  „Образование, бизнес, местна власт“. В нея ще се включи и министъра на икономиката Емил Караниколов. Това каза за  Радио „Фокус“ – Велико Търново  началникът на Отдел образование в Общината Румяна Кузева. В мероприятието ще се включат всички средни училища, включително и професионални, както и Стопанска академия „Д. А. Ценов“. Те ще представят презентации с иновативни практики и реклама на училищата. Срещата ще се проведе на 29 октомври. „На 31 октомври отново ще се организира традиционното факелно шествие, а на 1-ви ще бъдат поднесени цветя на паметниците на будители и дарители, свързали дейността си със Свищов“, допълни Румяна Кузева. \r\nЛуиза ТРАНЧЕВА", "date": "2018.10.23", "title": "Велико Търново: Кръгла маса за съвместното сътрудничество между образованието и бизнеса ще се проведе в Свищов на 29 октомври"}
{"url": "http://www.focus-news.net/news/2018/10/23/2581617/kyustendil-obshtinata-shte-podkrepi-finansovo-remonta-na-granitskata-kula-v-selo-granitsa.html", "text": "Община Кюстендил ще подкрепи финансово ремонта на Границката кула в село Граница. Това каза пред  Радио „Фокус” – Кюстендил  общинският съветник Кирил Станчев. По думите му вече е внесена докладна записка до Общински съвет, която е разгледана на заседанията на постоянните комисии, предстои и гласуването ѝ на предстоящото заседание на Общински съвет. Предложението е да се отпуснат 9 200 лева от общинския бюджет, необходими за извършване на неотложен ремонт на сградата, която е архитектурно строителен паметник с категория „Местно значение”. Средствата са за ремонт на покрива на Границката кула. Последната реставрация на къщата е била през 1979 година. Тогава е превърната в етнографски музей, но през следващите години е оставена без надзор и полагане на необходимите грижи за нея, а покривната ѝ част е силно компрометирана. С цел запазване на паметника е създадено и сдружение, което е събрало 20 000 лева за извършване на необходимия ремонт. \r\nВенцеслав ИЛЧЕВ", "date": "2018.10.23", "title": "Кюстендил: Общината ще подкрепи финансово ремонта на Границката кула в село Граница"}
{"url": "http://www.focus-news.net/news/2018/10/23/2581618/plovdiv-3-500-kasa-tsigari-bez-banderol-sa-izzeti-pri-proverka-na-46-godishen-mazh-v-grada.html", "text": "3 500 къса цигари без бандерол са иззети при проверка на 46-годишен мъж в града. Това съобщиха от  ОДМВР - Пловдив . Мъжът е задържан вчера и е отведен в Трето РУ. По случая е образувана проверка.", "date": "2018.10.23", "title": "Пловдив: 3 500 къса цигари без бандерол са иззети при проверка на 46-годишен мъж в града"}
{"url": "http://www.focus-news.net/news/2018/10/23/2581609/dobrich-protest-na-mayki-na-detsa-s-uvrezhdaniya-se-sastoya-pred-sgradata-na-oblastna-administratsiya.html", "text": "Протест на майки на деца с увреждания се състоя пред сградата на Областна администрация. Той бе подкрепен и от майки на деца без увреждания, които са съпричастни на семействата, отглеждащи деца със специфични потребности, предаде кореспондентът на  Радио „Фокус” – Варна . Протестът е израз на искането за оставка на вицепремиера Валери Симеонов, посочи Стела Василева, майка на дете с увреждания. „Заради думите, които посмя да изрече срещу майките на деца с увреждания. Да обаче, мисля, че без политическа цел това няма да се случи. Моето мнение е, че понеже влязохме много навътре в миризмата на политиката, това е някакъв начин отново да ни спрат. Зад тези думи те си имат тяхната си политика. Не толкова обидата към родителите, колкото отново някой да излезе виновен. Особено след думите на премиера, които чух да казва: ако поискам тази оставка, ще разклатя стабилната държава. Аз в целия си осъзнат живот не виждам нашата държава да е стабилна“, коментира Стела Василев. По думите на Елена Петрова, майка на 12-годишно дете с увреждания, оскърбително е родителите, отглеждащи болни деца, да бъдат набеждавани, че лъжат за уврежданията им, защото това косвено упреква в лъжа и комисиите, свързани с ТЕЛК.  \r\nЖулиета НИКОЛОВА", "date": "2018.10.23", "title": "Добрич: Протест на майки на деца с увреждания се състоя пред сградата на Областна администрация"}
{"url": "http://www.focus-news.net/news/2018/10/23/2581620/plovdiv-zlatni-nakiti-za-blizo-4-000-leva-sa-otkradnati-ot-chasten-imot-v-grada.html", "text": "Златни накити за близо 4 000 лева са откраднати от частен имот в града. Това съобщиха от  ОДМВР - Пловдив . Вчера 36-годишен мъж се оплакал в Трето РУ, че в нощта срещу неделя крадци влезли в дома му през незатворен прозорец и отнели над 80 грама бижута. По случая е образувано досъдебно производство.", "date": "2018.10.23", "title": "Пловдив: Златни накити за близо 4 000 лева са откраднати от частен имот в града"}
{"url": "http://www.focus-news.net/news/2018/10/23/2581611/telma-makedoniya-deputat-ot-grom-izleze-ot-parlamentarnata-grupa-na-vmro-dpmne.html", "text": "Депутатът от партия ГРОМ (Гражданска опция за Македония) Панчо Минов, който е в коалиция с опозиционната ВМРО-ДПМНЕ, заяви в ефира на ТВ „24 Вести“, че прекрати членството си в парламентарната група на ВМРО-ДПМНЕ, ако е точна информацията, че на заседанието на Централния комитет в понеделник вечерта са освободени заместник-председателят Митко Янчев и членът на Изпълнителния комитет Костадин Богданов, предава  скопският телевизионен канал „Телма“ . \r\n„Ако тази информация е вярна, аз ще прекратя членството си в парламентарната група на ВМРО-ДПМНЕ и ще действам само като депутат на ГРОМ, докато Християн Мицковски е председател на партията“ заяви Минов. \r\nВ последствие информацията бе потвърдена. \r\nПревод и редакция:", "date": "2018.10.23", "title": "„Телма“ (Македония): Депутат от ГРОМ излезе от парламентарната група на ВМРО-ДПМНЕ"}
{"url": "http://www.focus-news.net/news/2018/10/23/2581621/api-vazstanoveno-e-dvizhenieto-po-avtomagistrala-trakiya-pri-km-108-v-posoka-sofiya.html", "text": "Възстановено е движението по автомагистрала „Тракия“ при км 108 в посока София. Това съобщиха от пресцентъра на  Агенция „Пътна инфраструктура“ .", "date": "2018.10.23", "title": "АПИ: Възстановено е движението по автомагистрала „Тракия“ при км 108 в посока София"}
{"url": "http://www.focus-news.net/news/2018/10/23/2581613/d-r-atanas-kambitov-kmet-na-blagoevgrad-v-kraya-na-kampaniyata-ti-predlozhi-kmete-napravi-shte-se-napravi-otsenka-na-predlozheniyata-i-vseki-shte-poluchi-obratna-vrazka.html", "text": "Големият интерес към инициативата „Ти предложи! Кмете направи!“ е нещо нормално. Това каза пред  Радио „Фокус“ – Пирин  кметът на Община Благоевград д-р Атанас Камбитов. По думите му идеята на цялата кампания е да се види как гражданите си представят облика на града и малките население места, както и да бъде осъществена реална обратна връзка с тях. „Срокът на инициативата е един месец – до 22 ноември, тоест има достатъчно време. Идея та е там, където има домоуправители – това са многофамилните жилищни сгради, да се направи събрание, след което да се изготви протокол, който да е попълнен надлежно. Там, където няма домоуправители, хората от дадените улици могат да се съберат и заедно да внесат предложения, но е важно и в двата случая да бъде отбелязано колко хора подкрепят дадената идея“, каза още д-р Атанас Камбитов. Той добави, че за селата – кметовете и кметските наместници са тези, които ще изпълняват ролята на домоуправители. Кметът на Благоевград подчерта, че сред подадените предложения до този момент има доста от тях, които са доста екзотични и касаещи терени, които не са общинска собственост. „На всички трябва да е ясно, че Общината може да инвестира само в общинска собственост“, посочи д-р Камбитов. Той допълни, че при подаване на дадено предложение е важно да се отбележи каква е конкретната локация на дадената идея, какви са ползите от нея и защо хората искат тя да бъде реализирана. „В края на кампанията ще съберем всички предложения, ще ги групираме по дейности, ще се назначи работна комисия, която да ги оцени и всеки, който е подал дадено предложение, ще получи обратна връзка дали предложението му ще бъде реализирано – кога и как. За онези, чийто предложения отговора ще бъде отрицателен – отново ще има обратна връзка с конкретни аргументи защо не можем да реализираме нещо“, уточни д-р Камбитов. „Смятам, че с тази инициатива наистина ще чуем какво искат хората, а ние вече ще се постараем максимално да удовлетворим техните желания“, коментира д-р Атанас Камбитов. \r\nЛивия НИНОВА", "date": "2018.10.23", "title": "Д-р Атанас Камбитов, кмет на Благоевград: В края на кампанията „Ти предложи! Кмете направи!“ ще се направи оценка на предложенията и всеки ще получи обратна връзка"}
{"url": "http://www.focus-news.net/news/2018/10/23/2581623/predsedatelyat-na-stolichniya-obshtinski-savet-elen-gerdzhikov-oproverga-informatsiyata-za-referendum-za-zavoda-za-otpadatsi.html", "text": "Председателят на Столичния общински съвет Елен Герджиков опроверга информацията за референдум за завода за отпадъци, съобщиха от  пресцентъра на СОС.  \"Днес вестник „Дума“ излезе с гръмкото заглавие „СОС реши да има референдум за завода за боклука” (бр. 205(8054) стр 4). Длъжен съм да опровергая тази фалшива новина. Истината е, че от днес постоянните комисии на Столичния общински съвет започват да разглеждат предложението за провеждане на референдум, внесено от новата коалиция в СОС – БСП, Демократична България и Група 5. Решението ще бъде взето на заседанието на градския парламент на 8 ноември 2018 година\", обясни Герджиков. \"Надявам се това да е грешка от непознаване на закона за обществените допитвания и процедурите в СОС. Фактът, че „новината” идва от партийна медия, обаче, ме кара да си мисля, че целта й е да манипулира дебатите по темата\", допълни председателят на Столичния общински съвет.", "date": "2018.10.23", "title": "Председателят на Столичния общински съвет Елен Герджиков опроверга информацията за референдум за завода за отпадъци"}
{"url": "http://www.focus-news.net/news/2018/10/23/2581614/vitsepremierat-valeri-simeonov-ne-smyatam-che-stabilnostta-na-pravitelstvoto-zavisi-ot-moyata-ostavka.html", "text": "Не смятам, че стабилността на правителството зависи от моята оставка. Това каза вицепремиерът Валери Симеонов в изявление в Министерски съвет, предаде репортер на  Агенция „Фокус“.  „Не мисля, че моята фигура е кой знае колко значима. Не мога да приема морални оценки от всякакви посоки - отдолу, отгоре, отляво, отдясно. Аз имам собствено мнение, изразил съм го. Продължавам да държа на него“, каза той и уточни, че смята, че казва истината.  \r\nДеница КИТАНОВА", "date": "2018.10.23", "title": "Вицепремиерът Валери Симеонов: Не смятам, че стабилността на правителството зависи от моята оставка"}
{"url": "http://www.focus-news.net/news/2018/10/23/2581626/stara-zagora-mladezhki-tsentar-za-razvitie-vzaimopomosht-v-kazanlak-organizira-za-vtori-pat-initsiativata-bez-pari.html", "text": "Младежки център за развитие „Взаимопомощ” в Казанлък организира за втори път инициативата „Без пари“. Това каза за  Радио „Фокус“  председателят на сдружението Мария Славова. Тя поясни, че идеята е всеки, който реши да се включи в инициативата, да носи неща, които не са му необходими и са запазени, но могат да бъдат полезни на някой друг. „Ако нямат такива, но искат да се възползвате от това, което друг е оставил, също са добре дошли“, каза още тя. По думите ѝ вещите, които могат да бъдат носени в рамките на инициативата, са дрехи, обувки, техника, електрически уреди и други подобни, полезни и запазени неща. „Кампанията ще се проведе на 28 октомври от 10.00 до 15.00 часа в офиса на сдружението на ул. „Искра“ 22 срещу Читалище „Искра“, добави Славова. \r\nМогат да бъдат носени и пластмасови капачки за друга инициатива на сдружението - „Капачки за Казанлък\", която ще стартира в началото на ноември 2018 г. \r\nИнициативите се провеждат в рамките на кампанията „Време за движение 2018“, която цели да бъдат представени хилядите възможности за участие в международни проекти, за пътуване из Европа или за придобиване на ценен опит за бъдещо професионално развитие. „Всички събития и дейности се реализират от експертите от мрежата „Евродеск“, които са винаги готови да съдействат в намирането на различни възможности или проекти В България има няколко „Евродеск“ точки, като едната от тях е в офиса на Младежки център за развитие „Взаимопомощ“ в Казанлък“, поясни Славова. \r\nСлавяна ГАЙДАРОВА", "date": "2018.10.23", "title": "Стара Загора: Младежки център за развитие „Взаимопомощ” в Казанлък организира за втори път инициативата „Без пари“"}
{"url": "http://www.focus-news.net/news/2018/10/23/2581622/viktor-yanev-oblasten-upravitel-na-kyustendil-prekasvaniyata-na-elektrozahranvaneto-v-obshtina-boboshevo-e-v-rezultat-na-remont-na-dalekoprovod.html", "text": "Прекъсванията на електрозахранването в Община Бобошево е в резултат на ремонт на далекопровод. Това каза пред журналисти Виктор Янев, областен управител на Кюстендил, по повод проведен протест на жителите на град Бобошево, предаде репортер на  Радио „Фокус” – Кюстендил . По думите на областния управител става въпрос за планирани прекъсвания, свързани с ремонт на далекопровод в посока ВЕЦ – „Рила” и в посока Благоевград. Този ремонт е започнал през месец юни и ще продължи до 4 ноември. „С този ремонт се цели да има по-добро качество на електрозахранването”, каза Виктор Янев. По думите му за ремонта са били уведомени областната администрация и Община Бобошево. „Тези прекъсвания наистина, през летните месеци, не са се отразили на населението, защото са били по-малко на брой. Сега, само за октомври имаме над 13 планови изключвания на тока. Те са били в рамките на няколко минути, има 2-3 прекъсвания за повече от час”, каза Виктор Янев. По думите му за хората е неприятно да има прекъсвания, но те са във връзка с ремонта целящ по-качествено захранване с електроенергия. Плановите прекъсвания се обявяват своевременно, съгласно изготвен график. \r\nВенцеслав ИЛЧЕВ", "date": "2018.10.23", "title": "Виктор Янев, областен управител на Кюстендил: Прекъсванията на електрозахранването в община Бобошево е в резултат на ремонт на далекопровод"}
{"url": "http://www.focus-news.net/news/2018/10/23/2581628/sport-karlo-ancheloti-smyata-che-edinstvenata-greshka-na-ronaldo-e-transfera-v-yuventus.html", "text": "Старши треньорът на Наполи Карло Анчелоти заяви, че единствената грешка на Кристиано Роналдо е трансферът в Ювентус. Прочутият специалист смята, че пристигането на Кристиано е отлична реклама за Серия „А“, която дълги години е била шампионатът на звездите – Марадона, Платини, Зико, Зидан и други, а пристигането на португалеца може да възвърне този ореол.", "date": "2018.10.23", "title": "Спорт: Карло Анчелоти смята, че единствената грешка на Роналдо е трансфера в Ювентус"}
{"url": "http://www.focus-news.net/news/2018/10/23/2581627/veliko-tarnovo-vecherna-koloezdachna-obikolka-na-grada-shte-se-provede-ot-kvartal-buzludzha-do-pametnika-asenevtsi.html", "text": "Вечерна колоездачна обиколка на града ще се проведе във Велико Търново. Това съобщиха за  Радио „Фокус“ – Велико Търново  организаторите от „TurnovoRuns”. Събитието по традиция ще се проведе в последния петък от месеца от 19.00 часа. Началната точка на тръгване е западният вход на СУ „Вела Благоева“ в квартал „Бузлуджа“. Колоездачите ще преминат през кв. „Бузлуджа“, по ул. „Никола Габровски“, през центъра на Велико Търново до Царевец. След това те ще стигнат до Ректората на Великотърновския университет „Св. св. Кирил и Методий“ и ще финишират на паметника „Асеневци“. Организаторите припомниха, че последния път са подарили 15 комплекта мигащи светлини за колела и призовават участниците сами да инвестират 5 лева за светлини. „Да обиколим града с колелета и през тъмната част на деня. Ела със своето колело. Трябва да бъде изправно и с лампички. Ще се движим с бавно задружно темпо“, посочват от „TurnovoRuns”. \r\nКолоездачните обиколки са традиционна инициатива на групата за здравословен начин на живот и масови тренировки. Тази година летният сезон на „Веломафията“ стартира на 31 март и завърши на 31 август. Традиционно всеки месец инициативата събира около 60 привърженици на този начин на предвижване и спорт. „Подобни инициативи има в почти всички по-големи градове в света – в София, Берлин, Копенхаген, Лондон, Маями, Ню Йорк. Названието им е „Критична маса“ (Critical Mass)“, посочват организаторите. \r\nНадежда КРЪСТЕВА", "date": "2018.10.23", "title": "Велико Търново: Вечерна колоездачна обиколка на града ще се проведе от квартал „Бузлуджа“ до паметника „Асеневци“"}
{"url": "http://www.focus-news.net/news/2018/10/23/2581629/spetsializiranata-prokuratura-poiska-postoyanen-arest-za-dvama-mazhe-uchastvali-v-prestapna-grupa-za-razprostranenie-na-narkotitsi-v-blagoevgrad-bansko-i-razlog.html", "text": "Днес Специализираната прокуратура внесе в съда искане за налагане на мярка за неотклонение „Задържане под стража“ на двама от седем обвинени за участие в организирана престъпна група за разпространение на наркотици в Благоевград, Банско и Разлог с ръководител Атанас Мечев. Това съобщиха от пресцентъра на  Апелативна специализирана прокуратура . \r\nЗадържане на Мечев не е поискано до момента, тъй като е със здравословни проблеми и е настанен в болница. На четирима от обвинение за участие в групата са наложени по-леки мерки за неотклонение - парични гаранции. \r\nУчастниците в групата са задържани на 20 октомври 2018 г. късно вечерта при операция на ГДБОП и Специализираната прокуратура. Освен на територията на трите града, оперативно-следствени действия бяха извършени и в столицата. \r\nПредстои Специализираният наказателен съд да определи началото на съдебното заседание по мерките за неотклонение.", "date": "2018.10.23", "title": "Специализираната прокуратура поиска постоянен арест за двама мъже, участвали в престъпна група за разпространение на наркотици в Благоевград, Банско и Разлог"}
{"url": "http://www.focus-news.net/news/2018/10/23/2581625/vitsepremierat-valeri-simeonov-snoshtniyat-protest-na-maykite-na-detsa-s-uvrezhdaniya-beshe-tyurlyu-gyuvech-vsichki-go-vidyahme.html", "text": "Снощният протест на майките на деца с увреждания беше тюрлю гювеч – всички го видяхме. Това каза вицепремиерът Валери Симеонов в изявление в Министерски съвет, предаде репортер на  Агенция „Фокус“ . Във връзка с вчерашния протест на майките и с участниците в него, Симеонов коментира: „Протестът беше тюрлю гювеч. Всички го видяхме. Как да го коментирам\".  \r\nВъв връзка с исканата оставка от лидера на \"Атака\", Волен Сидеров заяви: „Аз не вярвам някой от вас да е изненадан“. Той уточни, че към настоящия момент не вижда да има конфликт на предстоящия коалиционния съвет. „Представете си едни благоразположени колеги, усмивки, почерпки“, коментира Симеонов и уточни, че не може да допълни нищо повече от това, което е казал вчера. „При наличие на решение на коалиция „Обединени патриоти“ да издигне мен като вицепремиер, трябва да има съответното решение, че ме оттегля“, допълни още Симеонов.  \r\nНа въпрос дали водил разговори с премиера, Симеонов уточни, че не е разговарял с никой от своите партньори до момента. „Днес ще имаме заседание в 14.30 часа и ще обсъдим въпроса с всички неща, които са на дневен ред“, допълни още Валери Симеонов.  \r\n„Преди минути е изтекла фалшива информация в два сайта, които е неясно какви са\", съобщи той и допълни, че ще бъдат предприети действия, за да се провери дали могат да бъдат осъдени. \"Става дума за изявления на моя син. Няма такова изявление\", допълни той. \r\nДеница КИТАНОВА", "date": "2018.10.23", "title": "Вицепремиерът Валери Симеонов: Снощният протест на майките на деца с увреждания беше тюрлю гювеч – всички го видяхме"}
{"url": "http://www.focus-news.net/news/2018/10/23/2581630/shumen-rayonnata-prokuratura-predade-na-sad-mazha-zadarzhan-za-huliganstvo-v-patnicheski-vlak-i-zakana-s-ubiystvo.html", "text": "За срок до 72 часа Районната прокуратура в Шумен е задържала 31-годишния Емил М., след като го е привлякла като обвиняем за хулиганство в пътнически влак и закана с убийство към кондукторката. Това съобщиха от пресцентъра на  Апелативна прокуратура - Варна . На 24 октомври 2018 г. прокуратурата ще внесе искане в съда за определяне мярка за неотклонение „Задържане под стража“ спрямо обвиняемия.  \r\n31-годишният Емил се качил в пътническия влак Варна – Шумен от спирка Калугерица. При проверка на билетите било установено, че мъжът пътува без билет. Отказал да си закупи билет от кондукторката във влака. За инцидента с нередовния пътник бил уведомен началникът на влака, а на пътника му било заявено от служебното лице, че трябва да слезе от вагона на следващата спирка.  \r\nОбвиняемият започнал да буйства, отправил закана към 41-годишната кондукторка. Блъснал вратата на вагона, от което стъклото паднало и едва не наранило жената. На спирка Шумен полицейски служители отвели 31-годишния Емил от влака. Той е осъждан многократно, включително за хулиганство и нанасяне на телесна повреда, както и за кражби и грабеж.  \r\nРайонната прокуратура в Шумен му е повдигнала две обвинения – за престъпление по член 325, ал. 5, във връзка с ал. 1 от НК, извършено при условията на опасен рецидив, и по член 144, ал. 3, във връзка с ал. 1 от НК.", "date": "2018.10.23", "title": "Шумен: Районната прокуратура предаде на съд мъжа, задържан за хулиганство в пътнически влак и закана с убийство"}
{"url": "http://www.focus-news.net/news/2018/10/23/2581632/veliko-tarnovo-v-selo-arbanasi-se-provezhda-dvudneven-obuchitelen-seminar-na-tema-prilagane-na-praktika-na-natsionalnite-tseli-i-prioriteti-v-borbata-s-trafika-na-hora.html", "text": "Във връзка с Европейския ден за борба с трафика на хора, Местните комисии в град Велико Търново и град Монтана организират съвместно двудневен обучителен семинар на тема „Прилагане на практика на националните цели и приоритети в борбата с трафика на хора”, насочен към членовете на МКБТХ и/или експерти, активно работещи в тази сфера. Това съобщиха от пресцентъра на  Община Велико Търново . Целта на обучението е да бъдат обхванати всички приоритети, заложени в Националната стратегия за борба с трафика на хора 2017 – 2021 г.: \r\n- Активна превенция сред обществото с фокус уязвимите групи; \r\n- Повишена идентификация, закрила, помощ и подкрепа на жертвите на трафик на \r\nхора без значение от тяхната етническа, национална, религиозна и полова принадлежност;  \r\n- Ефективно преследване и наказание на престъплението трафик на хора; \r\n- Засилена междуведомствена и международна координация и сътрудничество; \r\n- Незабавна, компетентна и отговаряща на реалните потребности на детето, \r\nреакция по отношение на жертви на трафик деца.  \r\nЛектори на обучението ще бъдат г-жа Гергана Кюркчийска – Административен ръководител на Районна прокуратура – гр. Оряхово, г-жа Добряна Петкова – главен експерт в НКБТХ и гл. ас. д-р. Мариела Тодорова – ВТУ „Св. св. Кирил и Методий”. \r\nОбучението ще се проведе в село Арбанаси – Парк хотел Арбанаси, в периода от днес до 25 октомври 2018 г. Провеждането на обучението има за цел подобряване на уменията и повишаване на професионалните компетенции на експертите, работещи и/или имащи отношение към престъплението трафик на хора на регионално ниво. Освен това обучителният семинар ще предостави възможност на членовете на двете Местни комисии да обменят опит, идеи, заедно с представителите на другите институции, имащи отношение към проблема ”трафик на хора”.", "date": "2018.10.23", "title": "Велико Търново: В село Арбанаси се провежда двудневен обучителен семинар на тема „Прилагане на практика на националните цели и приоритети в борбата с трафика на хора”"}
{"url": "http://www.focus-news.net/news/2018/10/23/2581631/dots-ivan-lazarov-istorik-prof-plamen-pavlov-e-ot-maltsinata-ucheni-posvetili-vremeto-i-intelektualniya-si-potentsial-na-kauzata-balgariya-i-balgarite.html", "text": "Проф. Пламен Павлов е сред малцината учени, които отделят огромно време и своя интелектуален потенциал на каузата, наречена „България и българите“. Това коментира историкът доц. д-р Иван Лазаров по време на анонсирането на предстоящата научна конференция, посветена на 60-годишния юбилей на видния учен, предаде репортер на  Радио „Фокус“ – Велико Търново .  Лазаров посочи, че проф. Павлов служи всеотдайно на своята кауза повече от 20 години, което направлява до голяма степен и неговия обществен и най-вече научен живот и творчество. \r\n„Самият факт, че дойдоха толкова учени, показва международният авторитет на проф. Павлов. Целта ни не е да създаваме култ или напразни венцехваления на един човек, а да покажем, че ние учените, българистите и медиевистите, можем да потенциираме това, което проф. Павлов следва вече 20 години, и да допринесем за българската кауза и просперитета на българите“, посочи доц. Лазаров. \r\nТой подчерта че в рамките на три поредни години в периода 26 - 28 октомври Велико Търново става център на големи международни прояви. \r\n„Първата беше научната конференция „Великите Асеневци“, която също имаше огромен отзвук. Миналата година се проведе 11-ти международен научен симпозиум „Търновска книжовна школа“, в който участваха десетки учени от множество страни. И тази година е конференцията в чест на юбилея на проф. Павлов. Идеята ни е да покажем, че този ден – 26 октомври, който е началото на въстанието на Асеневци и обявяването на Търново за столица на България е ден, който не бива да бъде забравян. Търново е не само историческата, но  и духовна столица не само за българите в политическите граници на държавата, но и на българите по целия свят“, посочи още доц. Лазаров. \r\nМария НЕДЕВА", "date": "2018.10.23", "title": "Доц. Иван Лазаров, историк: проф. Пламен Павлов е от малцината учени, посветили времето и интелектуалния си потенциал на каузата „България и българите“"}
{"url": "http://www.focus-news.net/news/2018/10/23/2581634/spetsifikata-na-yambolskiya-koledarski-buenek-shte-bade-predstavena-v-izsledovatelski-trud-na-folkloristite-georg-kraev-i-nikolay-nikov.html", "text": "На 26 октомври, петък, в ямболския Етнографски комплекс ще се състои премиера на книгата „Ямболската Коледа“, посветена на уникалната за страната ямболска традиция на танцуващите коледари. Това съобщиха от пресцентъра на  Общината .  \r\nИзданието обединява изследователския труд на двама от най-изтъкнатите български фолклористи – проф. Георг Краев и проф. Николай Ников. Книгата представя спецификата на коледуването в Ямбол, подчертавайки неговата уникалност и в същото време многообразие и колорит. За целта е използвано теренно етнографско проучване, а картината е допълнена с многообразен снимков материал, нотирани песни, свирни и хореографско описание на единствения по рода си в страната Ямболски коледарски буенек. \r\nСчита се, че традицията на танцуващите коледари е с вековна история и през годините остава характерна само в рамките на град Ямбол. „Община Ямбол усърдно и с постоянство полага грижи за запазването и утвърждаването на тази оригинална и колоритна традиция. Израз на това е организираният от нас ежегоден коледарски фестивал“, казва в предговора към книгата кметът Георги Славов. С идеята за съхраняване и популяризиране на това богатство, през 2018 г. Фестивал „Ямболски коледарски буенек“ бе защитен от община Ямбол пред Патентното ведомство като запазена марка и това име, заедно със специално изработеното лого на фестивала, вече са регистрирани като ямболски патент. \r\nКнигата „Ямболската Коледа“ е продължение на усилията на общината за това възможно повече хора да се докоснат до спецификата на коледуването в Ямбол. Изданието се реализира със съдействието на Регионален исторически музей – Ямбол. \r\nПредставянето на книгата ще бъде от 16.00 часа на територията на Етнографския комплекс в най-стария квартал на града – „Каргон“, откъдето и води началото си традицията на танцуващите коледари. Премиерата ще бъде съпътствана от уъркшоп с представяне на характерните елементи на танца от водещи коледарски групи.", "date": "2018.10.23", "title": "Спецификата на Ямболския коледарски буенек ще бъде представена в изследователски труд на фолклористите Георг Краев и Николай Ников"}
{"url": "http://www.focus-news.net/news/2018/10/23/2581619/pol-dzhenings-tsentar-za-grizha-za-zhertvi-na-seksualni-posegatelstva-braytan-nashiyat-podhod-kam-rabotata-pozvolyava-zhertvite-na-seksualno-nasilie-da-povyarvat-che-nyakoy-im-vyarva.html", "text": "Най-напред искам да кажа поздравления за това, което е сторено тук в Бургас за тези две години, за тази вече натрупана инерция и затова, че хората повярваха в необходимостта и съществуването на тази услуга. Това каза Пол Дженингс, мениджър на „Маунтийн хелткеър“ и съветник в центъра за грижа за жертви на сексуални посегателства в Брайтън по време на конференция на тема „Развиване на регионална стратегия за превенция, защита, наказателна отговорност и политики в борбата със сексуалното насилие“, предаде репортер на  Радио „Фокус“ – Бургас . „От опита на Великобритания знаем, че престъпленията свързани със сексуално насилие, са до голяма степен недостатъчно съобщени на съответните органи и, че има общности, общини, които много трудно, за да се работи с жертвите в тези общини“, каза още Дженингс. По думите му за подсигуряването на тази навременна услуга, която да е достъпна за абсолютно всички, независимо от кой от двата биологични пола, се появяват две неща - превантивна функция и възможност за откриване своевременно за проявите на насилие с цел тяхното предотвратяване. \r\n„Най-важното, което е, че нашият подход към работата позволява жертвите на сексуално насилие да повярват, че им се доверяваме, че някой им вярва. Те получават подкрепа и им осигуряваме шансове за успех в наказателното производство, ако те съобщят на полицията. Ние им помагаме за това техният здравословен статут в бъдеще да бъде благополучно подобрен“, заяви Пол Дженингс. \r\nДеница ДИМИТРОВА", "date": "2018.10.23", "title": "Пол Дженингс, Център за грижа за жертви на сексуални посегателства - Брайтън: Нашият подход към работата позволява жертвите на сексуално насилие да повярват, че някой им вярва"}
{"url": "http://www.focus-news.net/news/2018/10/23/2581636/ognyan-zlatev-ek-mladite-hora-shte-preodoleyat-evroskeptitsizma.html", "text": "Младите хора ще преодолеят евроскептицизма. Това каза на брифинг в Благоевград Огнян Златев, ръководител на Представителството на Европейската комисия в България, предаде репортер на  Радио „Фокус“ - Пирин . Златев добави, че според проучванията евроскептичните нагласи са по-високи сред по-възрастното население, отколкото сред младото. Златев заяви, че е важно младите да гласуват на изборите за Европейски парламент догодина, защото и от тях зависи накъде ще върви Европа. „Младите не бива да се страхуват да мечтаят смело. Най-добрите уроци се научават, когато сам се опиташ, на принципа „проба-грешка“. Най-добрият учител е самият живот, но не е лошо младите хора да се допитват и до по-възрастните. На база на срещите ми с младежи в страната, съм останал с много приятно впечатление, че днешните подрастващи са отворени към света и съм убеден, че ще се справят с всички предизвикателства пред тях“, посочи той. Огнян Златев отбеляза, че на младите им липсва малко повече самочувствие и увереност, че нещата зависят от тях. По думите му самата мотивация за гласуването на избори трябва да дойде от самите тях, но понеже те са в една крехка възраст подлежат и на мотивация от външни фактори, като родители, приятелски кръг, учители и т.н., но тази мотивация трябва преди всичко да бъде осъзната. „Аз имам изключително високо мнение за младите хора и това как те се интересуват от света около нас и как искат по някакъв начин да видят и своето място вътре в него, така че той да стане едно по-добро място за живот“, подчерта Златев. Той допълни, че Европа е нашият дом и от всички нас зависи какъв ще го направим. „Ние трябва направим младите хора както родолюбци, така и европейци, тоест да бъдат горди от това, че са европейски граждани. Неслучайно „Еразъм“ – най-популярната програма на ЕС, в новото предложение за бюджет за следващия програмен период е с почти 2 пъти увеличени параметри, за да може стимулирайки достъпа до различни възможности сред младите хора, те самите първо да се почувстват горди от това, че са европейци и да осъзнаят, че действително тяхното място е тук. От 9 млн. млади хора, които са били участници в програма „Еразъм“ до момента, има създадени 1 млн. семейства, което според мен е един индикатор за това“, добави Огнян Златев. Той каза още, че България е едно чудесно място за професионално развитие, както и подходящо място за младите да създадат семейства и да отгледат своите деца. \r\nНатали СТЕФАНОВА", "date": "2018.10.23", "title": "Огнян Златев, ЕК: Младите хора ще преодолеят евроскептицизма"}
{"url": "http://www.focus-news.net/news/2018/10/23/2581637/kyustendil-132-dushi-shte-badat-sakrateni-ot-energoremont-bobov-dol.html", "text": "132 души ще бъдат съкратени от „Енергоремонт” – Бобов дол. Това съобщи за  Радио „Фокус” – Кюстендил  Наташа Илиева, директор на Дирекция „Бюро по труда” – Дупница. По думите ѝ уведомлението за масово уволнение е с период от 1 до 30 ноември 2018 година. „В тази връзка от наша страна беше изготвен план за действие. Проведохме информационен ден с предстоящите за освобождаване лица. Целта е те незабавно да бъдат насочени към конкретни свободни работни места, осигуряване на заетост без прекъсване на трудовия стаж, както и за уточняване на желанието и възможностите за трудова реализация и преквалификация. Съответно включване в програми и мерки за заетост и обучение, както и в схеми по Оперативна програма „Развитие на човешките ресурси”, каза Наташа Илиева. По думите ѝ при съкращението на специалистите и работниците няма да има драма, защото те са с едни от най-търсените професии в региона. Става въпрос за шлосери, стругари, фрезисти, заварчици. „Вече има доста голям интерес към хората, които ще бъдат освободени от страна на работодателите”, каза Наташа Илиева. \r\nВенцеслав ИЛЧЕВ", "date": "2018.10.23", "title": "Кюстендил: 132 души ще бъдат съкратени от „Енергоремонт” – Бобов дол"}
{"url": "http://www.focus-news.net/news/2018/10/23/2581639/varna-peshehodets-e-blasnat-v-rayona-na-bul-vladislav-varnenchik-predi-izhoda-za-avtomagistrala-hemus.html", "text": "Пешеходец е блъснат малко преди 14.00 часа днес в района на бул. „Владислав Варненчик“ преди изхода на към автомагистрала „Хемус“, предаде репортер на  Радио „Фокус“ – Варна . По непотвърдена информация пешеходецът е загинал на място. Заради инцидента от кръстовището с бул. „Република“ към магистрала „Хемус“ се е образувало задръстване. \r\nДиана СТОЕВА", "date": "2018.10.23", "title": "Варна: Пешеходец е блъснат в района на бул. „Владислав Варненчик“ преди изхода за автомагистрала „Хемус“"}
{"url": "http://www.focus-news.net/news/2018/10/23/2581640/natasha-ilieva-direktsiya-byuro-po-truda-dupnitsa-prodalzhava-poetapnoto-osvobozhdavane-na-rabotnitsi-ot-minnoto-druzhestvo-v-bobov-dol.html", "text": "Продължава поетапното освобождаване на работници от минното дружество в Бобов дол. Това каза пред  Радио „Фокус” – Кюстендил  Наташа Илиева, директор на Дирекция „Бюро по труда” – Дупница. По думите ѝ този процес ще продължи до края на годината. Подаденото уведомление за масово уволнение на миньори от „Въгледобив” – Бобов дол е със срок от 16 юли до 31 декември 2018 година. Броят е на хората, които ще бъдат освободени от работа, е 400 души. До момента 97 освободени работници са се регистрирали в „Бюро по труда” – Дупница, а други 28 души са направили своя регистрация като безработни в „Бюро по труда” – Кюстендил. „След получаване на уведомлението за масово уволнение, беше изготвен план за действие. Проведени са информационни срещи на място с подлежащите на освобождаване на лица, с цел незабавно да бъдат насочени към конкретни свободни работни места, осигуряване на заетост без прекъсване на трудовия стаж, както и за уточняване на желанието и възможностите за трудова реализация и преквалификация. Съответно включване в програми и мерки за заетост и обучение, както и в схеми по Оперативна програма „Развитие на човешките ресурси”, каза Наташа Илиева. По думите ѝ всички регистрирани безработни лица са запознати с обявените свободни работни места в бюрата по труда, както и с изискванията за тяхното заемане. Провеждат се регулярни срещи с освободените миньори. При необходимост лицата се включват в ателиета за работа. До този момент в заетост са устроени общо седем души. \r\nВенцеслав ИЛЧЕВ", "date": "2018.10.23", "title": "Наташа Илиева, Дирекция „Бюро по труда” – Дупница: Продължава поетапното освобождаване на работници от минното дружество в Бобов дол"}
{"url": "http://www.focus-news.net/news/2018/10/23/2581633/varna-rayonen-sad-devnya-ostavi-v-aresta-mazh-otglezhdal-marihuana-v-narkooranzheriya-v-selo-padina.html", "text": "Девненският районен съд уважи искането на Районната прокуратура в града и взе мярка за неотклонение „Задържане под стража“ на Николай Н., който е бил привлечен като обвиняем за засяване и отглеждане на марихуана във високотехнологична наркооранжерия в село Падина. Това съобщиха от пресцентъра на  Апелативна прокуратура - Варна . За същото престъпление е обвинен и брат му Иван Ст., чиято наркооранжерия била в имот във варненското село Езерово. Внесеното искане на Районната прокуратура във Варна в съда за вземане мярка за неотклонение „Задържане под стража“ днес не е било уважено от състав на Варненския районен съд. Съдът определил парична гаранция от 2000 лева за Иван. Недоволна от определението на съда, Районната прокуратура във Варна ще внесе протест във Варненския окръжен съд срещу взетата мярка за неотклонение „Парична гаранция“.   \r\nВисокотехнологичните наркооранжерии са били разкрити след операция на сектор „Наркотици“ в Главната дирекция „Национална полиция“, проведена под надзора на двете районни прокуратури във Варна и Девня.    \r\nВ имот в село Езерово, собственост на 44-годишния обвиняемия Иван, са открити 78 растения от типа на конопа в различен стадий на развитие. В къща в село Падина, имот на 41-годишния Николай, и в селскостопанска постройка в двора са намерени при операцията 83 броя марихуана в ранен етап и още 68 растения в саксии, високи около 1,40 м. При полевия наркотест са реагирали на канабис с високо съдържание на тетрахидроканабинол. Растенията са торени със скъпи торове, изградени са били климатични инсталации и системи за капково напояване. \r\nПрестъплението, в което са обвинени двамата братя, се наказва с лишаване от свобода от 2 до 5 години и глоба от 5000 до 10 000 лева.", "date": "2018.10.23", "title": "Варна: Районен съд - Девня остави в ареста мъж, отглеждал марихуана в наркооранжерия в село Падина"}
{"url": "http://www.focus-news.net/news/2018/10/23/2581638/yambol-v-grada-shte-se-provede-festivalat-zaigralo-mi-e-ludo-mlado.html", "text": "От 26 до 27 октомври Ямбол ще бъде домакин на Фолклорния фестивал „Заиграло ми е лудо младо“. Това съобщиха от пресцентъра на  Общината . В събитието участват над 15 клуба от цялата страна. Фестивалът е с конкурсен характер, като съставите ще се представят с автентично хоро, обработен танц, както и в надиграване с тракийска ръченица. Кулминацията на фолклорното шоу ще бъде на 27 октомври в Спортна зала „Диана“ от 10.00 часа. От 9.00 часа всички участници ще се включат в дефиле, започващо от Етнографския комплекс в кв. „Каргон“. Шествието ще премине по улиците на града с междинна спирка – пл. „Освобождение“ с емблематичния ямболски Безистен и ще завърши в Градския парк при спортната зала. \r\nСпециален акцент във фестивала е популяризирането традицията на ямболския коледарски танц – мъжки буенек, като участниците ще се включат в уъркшоп за разучаване характерните стъпки на ямболския коледарски танц. Фестивалът стартира с представянето на книгата „Ямболската коледа“, посветена на коледуването в Ямболско в неговото единство, магията на традицията, запазила се векове наред. Премиерата е на 26 октомври от 16.00 часа в Етнографския комплекс и ще бъде представена от нейните автори професорите Георг Краев и Николай Ников. \r\nФолклорният празник се провежда под патронажа на кмета на града Георги Славов, със съдействието на Регионалния исторически музей, Общинско предприятие „Туризъм и култура“ и Клуб за народни танци „Оренда“. Входът е свободен.", "date": "2018.10.23", "title": "Ямбол: В града ще се проведе фестивалът „Заиграло ми е лудо младо“"}
{"url": "http://www.focus-news.net/news/2018/10/23/2581641/hurryiet-turskite-natsionalisti-se-otkazaha-ot-koalitsiya-s-erdogan-za-mestnite-izbori-v-turtsiya.html", "text": "„Партията на националистическото действие“ (ПНД) обяви, че няма да се коалира с управляващата „Партия на справедливостта и развитието (ПСР) за предстоящите през март 2019 година местни избори във връзка с нарастващия конфликт между двете партии за дебата около „национализма“ и проектозакон за амнистия, което, както пише  електронното издание на вестник Hurryiet , е сигнал, че идва краят на „Народния съюз“ межди двете партии, който бе формиран по-рано през 2018 година. \r\n„Ние ще имаме свой план за местните избори. Изтегляме се от искането ни за коалиция (с ПСР)“, каза лидерът на ПНД Девлет Бахчели на парламентарната си група във вторник. \r\n„Никой съюз не може да оцелее, когато едната партия е отхвърлена и принудена да отстъпва постоянно“, добави той. \r\nПНД и ПСР образуваха „Народния съюз“ за президентските и парламентарните избори на 24 юни т.г., които завършиха с избирането на Ердоган за първия държавен глава с изпълнителни правомощия в рамките на президентската република. \r\nВестникът припомня, че напоследък отношенията между двете партии се обтегнаха, след като ПНД внесе законопроект в парламента за частично амнистиране на някои престъпници. ПСР реагира остро на предложението. Друг източник на напрежение се прояви, когато административния съд на страната нареди възстановяването на националната клетва в училищата на територията на Турция, която бе отменена през 2009-а година. \r\nДокато ПСР разкритикува остро съда, ПНД го защити и обвини управляващата партия, че подкопава турския национален фундамент на страната. \r\nПревод и редакция:", "date": "2018.10.23", "title": "Hurryiet: Турските националисти се отказаха от коалиция с Ердоган за местните избори в Турция"}
{"url": "http://www.focus-news.net/news/2018/10/23/2581642/d-r-atanas-kambitov-kmet-na-blagoevgrad-blizo-10-godini-tsenata-na-vodata-v-obshtinata-ne-e-uvelichavana.html", "text": "Близо 10 години цената на водата в община Благоевград не е била увеличавана. Това коментира пред  Радио „Фокус“ – Пирин  кметът на Община Благоевград д-р Атанас Камбитов по повод взето решение от „Водоснабдяване и канализация“ ЕООД – Благоевград, кметове на общини и представители на ВиК асоциацията. По думите му предложението за повишаване цената на водата не само за Благоевград, но и за областта, е изцяло аргументирано от ВиК асоциацията. „Това е предложение на ВиК – Благоевград и аз не искам да говоря от тяхно име, но мисля, че от 10 години не е увеличавана цената на водата. Освен това те представиха и други аргументи, за да се стигне до това решение“, каза още д-р Камбитов. Във връзка с ремонтите на водоснабдителната и канализационната мрежа кметът Камбитов коментира, че ВиК оператора обикновено извършва палеативни ремонти. „Смисъл там, където има аварии, проблеми и така нататък, но по-големите ремонти и по-важните проекти – реализираме ние. Тук е мястото да благодаря на Министерството на регионалното развитие и благоустройството (МРРБ), защото частта ВиК са финансира от тях. Реално от държавния бюджет, от правителството. Иначе самостоятелно ние нямаме правото да правим големи проекти, заради липсата на консолидация във ВиК асоциацията“, подчерта д-р Камбитов. „Фокус“ припомня: \r\nПо време на редовната месечна сесия на Общински съвет – Благоевград, която се проведе на 28 септември, местния парламент упълномощи кмета д-р Атанас Камбитов да представлява Общината по време на насроченото за 9 октомври заседание на Асоциацията на ВиК. По-голяма част от общинските съветници дадоха и своето съгласие кметът Камбитов да гласува с „да“ за повишаване на цените на водата. На 9 октомври, когато се проведе и самото заседание на ВиК асоциацията е било взето решение цената на водата не само в община Благоевград, но и в областта да се повиши. Предложението е било водата да поскъпне с до 30%, като крайното решение ще бъде прието от Комисията за енергийно и водно регулиране (КЕВР). Очаква се след увеличението цената на водата в региона да бъде около 2 лева. За общините с пречиствателни станции цената от 1.65 лева ще стане 2.10 лева с ДДС. За общините без пречиствателни съоръжения  цената ще бъде 1.70 лева. Един от основните аргументи за повишаване цената на водата е, че по този начин ще може да се инвестират повече средства за подобряване качеството на ВиК инфраструктурата в област Благоевград. \r\nЛивия НИНОВА", "date": "2018.10.23", "title": "Д-р Атанас Камбитов, кмет на Благоевград: Близо 10 години цената на водата в общината не е увеличавана"}
{"url": "http://www.focus-news.net/news/2018/10/23/2581644/direktorat-na-sdvr-st-komisar-ivaylo-ivanov-shte-nagradi-petima-uchenitsi-za-izvarshena-ot-tyah-doblestna-postapka-na-24-oktomvri.html", "text": "Директорът на СДВР ще награди петима ученици за извършена от тях доблестна постъпка. Това съобщиха от пресцентъра на  МВР . Церемонията ще се състои на 24 октомври /сряда/ в 12.30 часа в сградата на Националната финансово- стопанска гимназия. На нея директорът на СДВР ст.комисар Ивайло Иванов и началникът на Пето РУ комисар Николай Василев ще наградят петима възпитаници на учебното заведение, намерили и върнали портфейл с пари.  \r\nСрещата е открита за медиите.", "date": "2018.10.23", "title": "Директорът на СДВР ст. комисар Ивайло Иванов ще награди петима ученици за извършена от тях доблестна постъпка на 24 октомври"}
{"url": "http://www.focus-news.net/news/2018/10/23/2581646/varna-zaginal-e-peshehodetsat-blasnat-v-rayona-na-bul-vladislav-varnenchik-predi-izhoda-za-avtomagistrala-hemus.html", "text": "Малко след 13.45 часа, на бул. „Владислав Варненчик”, след кръстовището с ул. „Перла”, е възникнала катастрофа. Според първоначалната информация 54-годишният водач на л.а. „Тойота”, по време на движението си в лява пътна лента в посока центъра на града, блъска пешеходец, който пресича пътното платно на нерегламентирано за това място. Вследствие на инцидента пешеходецът е загинал на място. Това съобщиха от  ОДМВР-Варна . Към момента текат действия по разследване на произшествието за изясняване на детайли и обстоятелства около случилото се. Изяснява се също самоличността на загиналия.", "date": "2018.10.23", "title": "Варна: Загинал е пешеходецът, блъснат в района на бул. „Владислав Варненчик“ преди изхода за автомагистрала „Хемус“"}
{"url": "http://www.focus-news.net/news/2018/10/23/2581648/sport-bivshiyat-izpalnitelen-direktor-na-yuventus-zapochva-rabota-v-inter-prez-yanuari.html", "text": "Бившият изпълнителен директор на Ювентус Джузепе Марота ще започне работа в Интер през януари твърди „Калчомеркато“. Наскоро той обяви, че напуска отбора от Торино след 8-годишна служба, изпълнена с трофеи за клуба. Според информацията на медиите скоро Марота ще прекрати отношенията си с Юве и ще бъде свободен да отиде в големия му съперник Интер, като той вече е водил редица разговори с ръководството на гранда от Милано.", "date": "2018.10.23", "title": "Спорт: Бившият изпълнителен директор на Ювентус започва работа в Интер през януари"}
{"url": "http://www.focus-news.net/news/2018/10/23/2581647/ministar-mladen-marinov-postignatoto-rezultatno-vzaimodeystvie-mezhdu-balgarskite-i-germanskite-sluzhbi-e-dokazano-v-praktikata.html", "text": "В рамките на работната визита във ФР Германия министър Младен Маринов проведе среща с Хорст Зеехофер, федерален министър на вътрешните работи. Това съобщиха от пресцентъра на  МВР . Двамата споделиха общата оценка за изградено работещо и резултатно сътрудничество в областта на вътрешните работи.  \r\nМинистър Маринов изказа искрената си благодарност към германските федерални и провинциални институции за професионалната работа и оказаното съдействие при задържането и екстрадицията на извършителя на тежкото криминално престъпление в Русе. „Този случай още веднъж доказва ефективността на европейските инструменти за полицейско взаимодействие, както и постигнатото високо ниво на доверие между българските и германските колеги и на практика  илюстрира приемственост, задълбоченост и резултатност във взаимодействието\", отбеляза той.  \r\nВ хода на разговорите Младен Маринов припомни заложените основни приоритети по време на българското председателство в областта на вътрешните работи - сигурността на външните граници и противодействието на нелегалната миграция. Като пример за солидарността към страната ни посочи активното участие на Германия в съвместни операции на Фронтекс на българските граници. Той изрази убеждението си в необходимостта от прилагането на общ европейски подход към управлението на миграционните процеси и намирането на правилния баланс между отговорност и солидарност. В този смисъл бе изразена и единната позиция за продължаване на работата в три основни направления - по-ефективен контрол на външните граници, засилена външна дейност и реформа на системата за убежище.  \r\nВ българската делегация участва и директорът на Главна дирекция „Национална полиция“ главен комисар Христо Терзийски.", "date": "2018.10.23", "title": "Министър Младен Маринов: Постигнатото резултатно взаимодействие между българските и германските служби е доказано в практиката"}
{"url": "http://www.focus-news.net/news/2018/10/23/2581643/premierat-boyko-borisov-balgariya-gradi-mostove-na-satrudnichestvo-s-egipet-na-fona-na-globalnoto-reshenie-na-es-da-raboti-vse-po-blizo-s-tazi-darzhava.html", "text": "България и Египет, наред с изключителните природни, исторически и културни ценности, които притежават двете държави, имат и еднакво отношение към етническата толерантност. Това заяви министър-председателят Бойко Борисов на брифинг в Кайро след срещата с президента на Арабска република Египет Абдел Фаттах Ас-Сиси, съобщиха от  правителствената информационна служба.  Българският премиер изтъкна сферите, които имат потенциала да бъдат „мостове“ на сътрудничество между двете държави – образованието и науката, информационните технологии и иновациите. Борисов отбеляза и готовността на египетската страна да се направи университет, който да може да поеме това, което нашите университети, училища и БАН създават.  \r\nПо време на срещата е договорено да се активизира работата на Смесената комисия за икономическо, научно и техническо сътрудничество, както и работата на ресорните министри именно в сферите от взаимен интерес, сред които са също здравеопазването, строителството и туризма. „Запознах президента с възможностите на България, на Балканите, за изграждане на хранителни хъбове. Можем да осигурим много повече прехрана за местата, където хората живеят в Африка в голяма бедност“, добави премиерът Борисов.  \r\nБългарският министър-председател акцентира още върху сътрудничество в борбата с миграцията, с незаконния износ на културно-исторически ценности, с транснационалната престъпност, в сферата на сигурността и борбата с тероризма. \r\nПремиерът Борисов благодари за изключителното гостоприемство и отбеляза значението на програмата на президента Ас-Сиси за това Египет да бъде стабилна, сигурна и безопасна страна, така че да се увеличи туристическия поток. Министър-председателят предаде на египетския президент поздрави от името на председателя на Европейския съвет Доналд Туск, като отбеляза, че се подготвя Срещата ЕС-Египет през февруари. По думите на Борисов настоящата визита е изключително навременна на фона на глобалното решение на ЕС да работи все по-близо с Египет.   \r\nБлагодаря на България, че дава възможност гласът на Египет да достигне до ЕС и да се чуе посланието, че Египет е важен фактор на стабилност в региона, отбеляза от своя страна президентът Абдел Фаттах Ас-Сиси. Той изрази надежда, че Смесената комисия за икономическо, научно и техническо сътрудничество ще се събере още в началото на следващата година. „Разговорите ни протекоха прекрасна атмосфера“, отбеляза египетският президент и добави, че са били засегнати редица теми като миграцията и трансграничната престъпност.", "date": "2018.10.23", "title": "Премиерът Бойко Борисов: България гради „мостове“ на сътрудничество с Египет на фона на глобалното решение на ЕС да работи все по-близо с тази държава"}
{"url": "http://www.focus-news.net/news/2018/10/23/2581624/nikos-kotsiyas-za-makedoniya-kakav-sased-iskamei-podelen-mezhdu-balgariya-i-albaniyai.html", "text": "Какъв съсед искаме, такъв под влияние на Турция? Разделен между Албания и България?“ – си зададе въпроса бившият външен министър на Гърция Никос Коцияс по време на изказване в град Ираклион на остров Крит, докато коментираше въпроса за името, преговорите и решението между двете страни, предава македонската държавна агенция МИА. \r\nКакто съобщи кореспондентът на агенцията от Атина, бившият първи дипломат на Гърция е говорил на мероприятие, организирано от неговото политическо движение Прато и обхващаше всички аспекти от външната политика на Атина. \r\n„Искаме най-близкият ни съсед да е под влиянието, под контрола на трети сили, като например, Турция? Искаме, както наистина желаят някои, разпадане на една държава на Балканите, да я дестабилизираме и тази страна да бъде разделена между България и Албания? Или искаме да има стабилност на Балканите, стабилност на границата, увеличаване на нашето влияние в региона и да можем да правим съюзи“ – попита Коцияс. \r\nВ коментар за отношението и позициите на Русия, бившият ръководител на гръцката дипломация заяви, че решението на проблема между Македония и Гърция и промяната на името не се прави за това, „Северна Македония да влезе в НАТО“, а защото това е решение на един проблем, който за Гърция е от национален интерес. \r\n„Русия смята и не иска да има държава, наречена БЮРМ и тя да се интегрира в НАТО. Решението за името не се дава, за да се интегрира БЮРМ в НАТО. Премиерът много внимателно каза това, за което сега говорим, в събота по време на изявлението му при поемането на функцията, че за нас е от национален интерес БЮРМ да промени името си, да се стабилизира и да бъде изтръгната от прегръдката на Турция. Ако самите те искат да влязат в НАТО, това е тяхно право. Русия се намеси между нашите национални интереси и на тази страна, която иска в НАТО“, обясни бившият външен министър на Гърция. \r\nВ този контекст, Коцияс подчерта, че в преговорите не бива да се допуска намеса от много страни, защото така не може да се намери решение. \r\n„Казах на Нимиц, на представителят на ООН, да дойде, когато имаме проблем, или когато имаме решението на проблема, когато ще трябва да помогне ООН“, разказа той и отбелязва, че не е позволил на никой да се бърка и участва в преговорите за името, освен него, македонският му колега Никола Димитров, премиерите на двете страни и експерти. \r\nКато пример за това колко е важна позицията около договора от Преспа, в смисъл дали той е добър, или не, Коцияс спомена Теодорос Карипидис, префектът на гръцката област Западна Македония. Преди четири години движението на Коцияс, за разлика от СИРИЗА, е подкрепило кандидатурата на Карипидис за префект. \r\n„Сега ние не го поддържаме, а СИРИЗА го подкрепя: Въпрос: Защо ние не го подкрепяме? Защото  гласува против Договор от Преспа на съвета на префектите. Или вярваме в него, или не вярваме. Той не е за префект. Може би е за кмет, общински съветник или приятел в таверна, но аз не мога да подкрепям префект, който е точно под БЮРМ и казва, че договора е предателски“, обясни политикът. \r\nСлед двучасова почивка, Коцияс коментира оставката си, работата на правителството и Панос Каменос. \r\nБившият ръководител на гръцката дипломация вярва, че със своята позиция е защитил достойнството си, достойнството на страната и това на правителството. \r\n„Мнозина говорят, при това от левицата, че Коцияс е поставил „аз“ пред „ние“. Аз питам: не знаех, че Каменос е „ние“ в левицата. Бях объркан, подчерта той. \r\nБившият министър на външните работи на Гърция в заключение каза, че е дошло време да се правят нови съюзи и че никой не може да заглуши него, или неговото движение. \r\nПревод и редакция:", "date": "2018.10.23", "title": "Никос Коцияс за Македония: Какъв съсед искаме? Поделен между България и Албания?"}
{"url": "http://www.focus-news.net/news/2018/10/23/2581649/stara-zagora-mobilni-punktove-shte-sabirat-opasni-bitovi-otpadatsi-v-grada-na-8-i-9-noemvri.html", "text": "Община Стара Загора и фирма „БалБок Инженеринг“ АД стартират  съвместно Система за разделно събиране на опасни отпадъци от домакинствата. Това съобщиха от пресцентъра на  Общината . Събирането на опасни битови отпадъци е част от реализация на ангажимента, който общината има в изпълнение изискванията на Закон за управление на отпадъците, както и на политиката за насърчаване на устойчивото развитие. \r\nОсновните групи опасни отпадъци, които образуваме в нашите домове са: \r\n- Живачни термометри и ампули, живак; \r\n- Лакове и бояджийски материали; \r\n- Домакински препарати и химикали; \r\n- Мастила и замърсени опаковки; \r\n- Препарати за растителна защита; \r\n- Лекарства с изтекъл срок на годност. \r\nОпасните отпадъци можем да познаем по символите за опасност, които са изобразени на опаковките им. \r\nВключването на отпадъци с опасни свойства в общия поток битови отпадъци влияе отрицателно върху здравето на хората, замърсява околната среда и нарушава нормалната експлоатация на депата и системите за оползотворяване на отпадъци. \r\nСистемата за разделно събиране на опасни битови отпадъци включва: \r\n- Организиране на мобилни събирателни пунктове за приемане за последващо третиране на опасни битови отпадъци два пъти годишно с продължителност най-малко от два дни през всеки период. Датите и мястото за разполагане на мобилните събирателни пунктове се определят в срок до 31 януари на съответната година.  \r\n- Приемане на опасни отпадъци от домакинствата, генерирани на територията на общината извън организиран мобилен събирателен пункт по заявка от страна на Община Стара Загора. \r\n- Последващо транспортиране и третиране на приетите по време на работата на мобилните пунктове и по заявка опасни отпадъци от домакинствата. \r\n- Провеждане на информационни кампании, вкл. изготвяне и отпечатване на информационни материали.  \r\nВ Мобилните пунктове гражданите могат да предават: \r\n- Лекарства с изтекъл срок на годност; \r\n- Живак, живачни термометри и други уреди, съдържащи живак; \r\n- Лакове и бояджийски материали, разтворители; \r\n- Остатъци от строителна химия – лепила, пяна, силикон и др.; \r\n- Домакински препарати / битова химия; \r\n- Фотографски материали; \r\n- Киселини / основи; \r\n- Мастила; \r\n- Празни опаковки, обозначени със символите за опасност; \r\n- Препарати за растителна защита и борба с вредители. \r\nОпасните отпадъци се приемат безвъзмездно.  \r\nПовече информация може да бъде прочетена   . \r\nОбщина Стара Загора призовава гражданите да се включат в кампанията за предаване на опасни отпадъци от домакинствата.", "date": "2018.10.23", "title": "Стара Загора: Мобилни пунктове ще събират опасни битови отпадъци в града на 8 и 9 ноември"}
{"url": "http://www.focus-news.net/news/2018/10/23/2581651/stara-zagora-v-navecherieto-na-arhangelova-zadushnitsa-obshtina-kazanlak-asfaltira-shest-ot-aleite-v-novata-chast-na-grobishtniya-park.html", "text": "В навечерието на Архангелова задушница Община Казанлък асфалтира шест от алеите в новата част на гробищния парк, каза за  Радио „Фокус“  инж. Ботьо Ботев - старши експерт „Улични и пътни мрежи и съоръжения“. Той поясни, че 1875 квадратни метра ще бъдат направени с трайна настилка на стойност 100 000 лева. Средствата са целеви, осигурени по постановление на Министерски съвет. Ботев поясни също, че към момента няма да бъде асфалтиран участъкът свързващ новата със старата части на гробищния парк, до портала, тъй като за направата му са необходими над 80 хиляди лева. \r\nЕдна от ремонтните дейности в парка е насочена към разпределяне на парцели, които са означени, което се прави с цел по – лесна ориентация на гражданите.  \r\nОбщинско предприятие „Комунални дейности и поддръжка на инфраструктурата“ работи по почистването на храстите и едрогабаритна изсъхнала растителност в гробищния парк. Премахнатата растителност се обработва със специална машина и се депонира на площадката за биоразградими отпадъци, която се намира до старото сметище на Казанлък в местността „Кара кос“, където се произвежда биотор, а тя се използва за наторяване на зелени площи, градинки и паркове в община Казанлък. \r\nСлавяна ГАЙДАРОВА", "date": "2018.10.23", "title": "Стара Загора: В навечерието на Архангелова задушница Община Казанлък асфалтира шест от алеите в новата част на гробищния парк"}
{"url": "http://www.focus-news.net/news/2018/10/23/2581653/aktsenti-v-predavaneto-chasat-na-karlovo-po-radio-fokus-plovdiv.html", "text": "Среща-дискусия на тема „Наркотични зависимости и превенция”, ще проведе община Карлово на 30 октомври. По време на срещата ще бъде обменен опит с други общини в борбата със зависимостите. Какво предвижда срещата и как общината се бори с това явление ще ни разкаже в предаването „Часът на Карлово” на  Радио „Фокус” - Пловдив  зам.-кметът на Карлово Антон Минев, който е председател на Междуведомствената комисия за борба срещу противообществените прояви на малолетни и непълнолетни. От Антон Минев ще разберем в щрих какво предвижда и проект на община Карлово за 24-часово видеонаблюдение. \r\nВъв втората част от предаването ни ще разберем повече за Фестивала по програмиране „(ДЕ)КОДИРАЙ РАЗЛИЧИЯТА“, който се проведе в Карлово. За него ще ни разкаже Мария Дочева, преподавател по математика в СУ „В. Левски”. \r\nВ края на предаването ще чуем повече как в Дъбене и Клисура се готвят за празници. Кметът на Дъбене Вълко Шойлеков ще ни разкаже как там стягат Празника на зелето, а кметът на Клисура Генка Тодорова – какво подготвят в малкото градче за Празника на картофа. И двата празника ще се проведат на 27 октомври. \r\nПредаването „Часът на Карлово” се излъчва всеки вторник от 15.00 до 16.00 часа. Водещ е Цветана Тончева.", "date": "2018.10.23", "title": "Акценти в предаването „Часът на Карлово” по Радио „Фокус” - Пловдив"}
{"url": "http://www.focus-news.net/news/2018/10/23/2581654/zam-kmetat-na-sofiya-evgeni-krusev-novo-energiyno-efektivno-osvetlenie-i-bordyuri-s-vgradeno-vodoiztichane-sa-izgradeni-po-ul-solunska.html", "text": "Общо 1 600 кв. м. е  пътното платно, което е гранитен паваж, около 2 700 кв. м. са наредените бетонови плочи по тротоарните настилки. Изградено е ново енергийно ефективно осветление по най-съвременни стандарти, като цялата улица е с бордюри с вградено водоизтичане. Това каза зам.-кметът по направление „Транспорт и транспортни комуникации“ Евгени Крусев, който провери ремонтните дейности на ул. „Солунска“, предаде репортер на  Агенция „Фокус“ .  Крусев обясни, че улицата е част от цялостната реконструкция на Зона 2 - улица „Граф Игнатиев“. „Това, което се установи е, че има да се довършват още работи по самата улица, свързани основно с отводняването на водосточните тръби на кооперациите, така, че да се предотврати евентуално заледяване на настилките при зимните месеци“, посочи той. Крусев уточни, че по отсечката е възстановена паважната настилка, която преди ремонта е била асфалтова. Той обясни, че в самата улица са поставени четири подземни контейнери за смет, като в момента строителният Надзор има ангажимент да опише констатирани забележки и при установяване на такива, строителят трябва да ги отстрани в най-кратки срокове. „След това трябва да назначи приемателна комисия от дирекция „Национален и строителен контрол“, която ще извърши приемането на обекта“, каза той. По думите му членове на тази комисия са представители на РИОСВ, регионална здравна инспекция, \"Софийска вода\", \"Топлофикация\" и проектанти. Той каза, че под улицата са изградени инженерни инфраструктурни и канализационни отклонения, които не са били сменяни от десетилетия.  \r\nСпоред него, след като комисията приеме проекта, тогава може да се говори, че улицата е завършена. „В момента тя е завършена около 90 %“, каза той. По думите му завършването на проекта ще стане до близките седмици. „След оперативка със строителя стана ясно, че се очаква последна доставка на водосточни канали, които ще се монтират в тротоарната настилка. Чакаме тяхната доставка от Германия“, обясни още зам.-кметът. „Към момента основните ремонтни дейности на улица „Солунска“ са завършени“, допълни той.", "date": "2018.10.23", "title": "Зам.-кметът на София Евгени Крусев: Ново енергийно ефективно осветление и бордюри с вградено водоизтичане са изградени по ул. „Солунска“"}
{"url": "http://www.focus-news.net/news/2018/10/23/2581655/shumen-izlozhba-postavi-nachaloto-na-proyavite-posveteni-na-denya-na-narodnite-buditeli-v-su-sava-dobroplodni.html", "text": "Изложба постави началото на проявите, посветени на Деня на народните будители в СУ „Сава Доброплодни“ в Шумен, предаде репортер на  Радио „Фокус“ - Шумен . Проявата е съвместно с Регионалния исторически музей. Във фоайето на училището са подредени постери, част от  изложбата на музея „Будители на българския род“. Представени са редица възрожденци с ярко присъствие в културата, образованието и духовността на Шумен - Стефан Изворски, Рачко Рачев, Добри Войников, Рашко Блъсков, Димитър Рашков Блъсков, Илия Рашков Блъсков, Никола Бацаров, Сава Доброплодни. „Изложбата е  посветена на народните будители и има за цел популяризиране на непознатата историческа информация за книжовните ценности на възрожденския Шумен, запазени в колекциите на музея. Представени са исторически факти за тези личности, в случая възрожденски писатели и книжовници, свързали живота си с Шумен и които са създали атмосферата и са повели българския народ към духовен и държавен суверенитет“, каза Димитър Стойков от музея, който представи изложбата. Мариана Георгиева, учител по история посочи, че постерите ще останат в училището в продължение на седмица. „Трябва да познаваме делата на нашите възрожденски писатели и революционери, за да можем да оценим и да уважаваме стореното от тях. В онези  години, изключително трудни за българския народ, дни на всеобщо униние и безизходица, изключително важна  е била дейността на тези хора за запазване на културата и традициите на нашия народ, за запазване на българското самосъзнание и повдигане на националното самочувствие“, каза Мариана Георгиева. Тя посочи, че проявите в навечерието на 1 ноември в СУ „Сава Доброплодни“ ще продължат, като на 29 октомври Часът на класа ще бъде посветен отново на народните будители, а класните ръководители ще представят тематична презентация. „Дните от 29 до 31 октомври ще бъдат празник за училището и всички ученици ще бъдат с униформа в чест на Деня на народните будители“, каза още Мариана Георгиева. \r\nИвелина ИВАНОВА", "date": "2018.10.23", "title": "Шумен: Изложба постави началото на проявите, посветени на Деня на народните будители в СУ „Сава Доброплодни“"}
{"url": "http://www.focus-news.net/news/2018/10/23/2581650/sliven-v-grada-shte-se-sastoi-kontsert-po-povod-85-godini-ot-osnovavaneto-na-slivenskiya-simfonichen-orkestar.html", "text": "Юбилейният концерт, посветен на 85 години от основаването на Сливенския симфоничен оркестър ще се състои в Зала „Сливен“ от 19.00 часа. Това съобщиха от пресцентъра на  Община Сливен . На сцената ще излязат солистите Ангелина Налбантова – цигулка, сопранът Симона Кодева, Георги Динев – тенор, Мариан Божидаров – кларинет и Манолис Тагакис – акордеон. Юбилейната проява ще премине под диригентството на Димитър Караминков. \r\nБилети могат да бъдат закупени на касата на зала „Сливен“. Подробна информация може да бъде получена на тел. 0879 261 483.", "date": "2018.10.23", "title": "Сливен: В града ще се състои концерт по повод 85 години от основаването на Сливенския симфоничен оркестър"}
{"url": "http://www.focus-news.net/news/2018/10/23/2581635/hashim-tachi-korektsiyata-na-granitsite-e-ideya-na-sasht.html", "text": "Президентът на Косово Хашим Тачи разкри, че зад идеята за слагане на корекцията на границите на масата за преговори със Сърбия стои САЩ, пише  електронното издание на вестник Protothema . \r\n„Тази идея, а именно корекция на границата с анексиране на Прешевската долина от Косово, ми беше предложена от САЩ, от техните собствени съветници“, заяви държавният глава по време на гостуване в дискусионна програма на косовската телевизия KTV. \r\nТой обаче отказа да разкрие имената на американските съветници, но поясни, че, когато е попитал дали това предложение е сериозна официална позиция, е получил утвърдителен отговор. \r\nИзданието коментира, че твърденията на Хашим Тачи изглеждат правдоподобни, предвид голямото желание на Вашингтон да постигне окончателно разрешаване на косовския въпрос на основата на взаимен компромис, за да задоволи и Белград. \r\nПревод и редакция:", "date": "2018.10.23", "title": "Хашим Тачи: Корекцията на границите е идея на САЩ"}
{"url": "http://www.focus-news.net/news/2018/10/23/2581656/deputatite-ot-pg-na-bsp-za-balgariya-shte-se-sreshtnat-s-grazhdanite-ot-slivenska-haskovska-sofiyska-oblast-i-sofiya-grad.html", "text": "Продължават срещите на народните представители от ПГ на „БСП за България” с граждани, на които те представят „Визия за България”. На 24 октомври /сряда/ те ще са на посещение в Сливенска, Хасковска и Софийска област, както и в София град. Това съобщиха от пресцентъра на  партията . Срещи в Сливенска област \r\nОт 18.00 ч,  в залата на хотел „Национал”, в гр.Сливен, зам.-председателите на ПГ на „БСП за България” Георги Свиленски и Антон Кутев, както и народните представители Иван Иванов, Таско Ерменков и Кольо Милев ще се срещнат с граждани.  \r\nВ 18.30ч, в с. Младово, депутатите Николай Тишев и Николай Пенев ще се срещнат с хората в залата на кметството.  \r\nВ 17.30ч, в гр. Нова Загора, народните представители Петър Витанов, Теодора Халачева и доц. Георги Йорданов ще проведат среща в залата на Общинския съвет на БСП \r\nОт 17.30ч, в гр. Твърдица, депутатите Илиян Тимчев, Веска Ненчева и Тодор Байчев ще се срещнат в читалището с хората от града. Срещи в Хасковска област \r\nВ с. Минерални бани, област Хасково, от 18.00ч, депутатите Васил Антонов, Иван Генов и Николай Иванов ще се срещнат с хората в залата на читалището. \r\nВ с. Маджарово, от 17.00 ч, народните представители проф. Анелия Клисарова, Манол Генов и Цветан Топчиев ще проведат  среща  в залата на общината. \r\nВ гр. Свиленград, в 15.30 ч, депутатите Александър Симов и Милко Недялков ще се срещнат с културни дейци и самодейци в ресторант „Марица” . По късно, от 17.30 ч, Симов, Недялков и народният представител Никола Динков ще се срещнат с граждани в залата на общината.  \r\nВ гр. Ивайловград, от 18.00ч, народните представители Дора Янкова, Димитър Данчев и Николай Бошкилов ще се срещнат с гражданите в местното читалище.  \r\nВ гр. Харманли, в 17.00ч, депутатите Николай Цонков, проф. Георги Михайлов, Станислав Владимиров и проф. Иво Христов ще се срещнат с граждани в залата на културния център в града. \r\nВ гр. Любимец, в 18.00ч, народните представители Филип Попов, Румен Георгиев и Любомир Бонев ще се срещнат  в местното читалище с граждани. \r\nВ 15.00ч, в Хасково,   народните представители проф. Румен Гечев, Елена Йончева, Васил Антонов, Иван Генов и Николай Иванов ще се срещнат с представители на бизнеса  в читалище \"Заря\", зала Камерна. По-късно, в 17.30ч, народните представители Валери Жаблянов, Елена Йончева и проф. Румен Гечев ще се срещнат с граждани в Залата на НТС-3 етаж. \r\nВ 18.00 ч, в гр. Димитровград, в местното читалище, народните представители проф. Светла Бъчварова, инж. Петър Кънев, Георги Търновалийски и Виолета Желева ще представят пред гражданите „Визия за България”. \r\nВ гр. Тополовград, в 17.00ч, зам.-председателят на ПГ на „БСП за България” Христо Проданов и народните представители Георги Андреев  и Богдан Боцев ще се срещнат в читалището с граждани  \r\nВ 17.30ч, в гр. Симеоновград, зам.-председателят на ПГ на „БСП за България”  Весела Лечева и депутатите Явор Божанков, Иван Ибришимов  и Георги Гьоков ще се срещнат с граждани в читалище \"Развитие\"     Срещи в София и София област \r\nВ 18.00 , в с. Чавдар, Софийска област, народните представители Йордан Младенов, Иван Ченчев и Чавдар Велинов  ще се срещнат с обществеността в залата на читалището.  \r\nВ 18.00 ч, в кино „Освобождение” в район Сердика, гр.София, народните представители Жельо Бойчев и Кристина Сидорова ще се срещнат с хората от района.", "date": "2018.10.23", "title": "Депутатите от ПГ на „БСП за България” ще се срещнат с гражданите от Сливенска, Хасковска, Софийска област и София град"}
{"url": "http://www.focus-news.net/news/2018/10/23/2581652/ognyan-zlatev-ek-v-momenta-es-e-v-nay-dobroto-si-ikonomichesko-sastoyanie-prez-tsyaloto-si-sashtestvuvane.html", "text": "В момента ЕС е в най-доброто си икономическо състояние през цялото си съществуване. Това каза по време на среща с ученици от ПГИ „Иван Илиев“ в Благоевград Огнян Златев, ръководител на Представителството на Европейската комисия в България, предаде репортер на  Радио „Фокус“ - Пирин . Златев добави, че ЕС има най-ниската възможна безработица и най-високия ръст на производителността. Той посочи, че през последните няколко години ЕС се е справил с 13 доста сериозни кризи, които са засегнали живота на над 500 млн. европейци: като се започне с най-тежката икономическа криза след края на Голямата депресия в края на 20-те и 30-те години на миналия век; мигрантската криза; кризата в Гърция с еврото и т.н. Според Златев това са все кризи, с които нито една държава сама по себе си не би могла да се справи самостоятелно, ако не беше част от голямото семейство на ЕС. „Естествено, когато ЕС е създаден след края на Втората световна война, едва ли дори и в най-смелите си мечти, тогавашните бащи-основатели са си мислели как той ще изглежда днес 70 години по-късно. Ние имаме най-големия пазар с отворени граници помежду си без митнически ограничения и свободно движение на хора, стоки и капитали. Всичко това може би им се е струвало утопично, но днес това е реалността. Естествено ситуацията през 50-те години на миналия век е била доста различна от тази сега. Точно затова не можем да очакваме, че принципите на действие на Съюза ще останат едни и същи през цялото време. Напротив – ние сме достатъчно гъвкави и адаптивни, за да се справяме с всички тези нови предизвикателства, пред които се изправяме“, коментира Огнян Златев. Той допълни, че Европейският съюз е съюз на демократични ценности, в който решенията се взимат по демократичен начин, не се взимат еднолично и не се налагат еднолично. По думите му това е нещото, което ни отличава от много други съюзи или Велики сили, както и това е нещото, заради което много ни завиждат. Огнян Златев заяви, че благодарение на Европейския съюз всички ние имаме страшно много възможности. Той подчерта, че в Европа има най-добрите социални и образователни системи. \r\nНатали СТЕФАНОВА", "date": "2018.10.23", "title": "Огнян Златев, ЕК: В момента ЕС е в най-доброто си икономическо състояние през цялото си съществуване"}
{"url": "http://www.focus-news.net/news/2018/10/23/2581662/sofiya-kriminalno-proyaven-mazh-ot-samokov-e-obvinen-za-otpravyani-zaplahi-sas-sekira-pri-semeen-skandal.html", "text": "Криминално проявен мъж от Самоков е обвинен за отправяни закани. Това съобщиха от пресцентъра на  МВР . В РУ - Самоков е образувано досъдебно производство срещу 32-годишен местен жител, отправял закани и заплахи със секира в ръце към живущите на адреса и към полицейските служители, изпратени на място след получен сигнал за семеен скандал. След приключване на действията по разследването мъжът е привлечен в качеството на обвиняем за извършено престъпление по чл. 144, ал.3, вр. ал.1 от НК и делото е изпратено в районната прокуратура с мнение за съд.", "date": "2018.10.23", "title": "София: Криминално проявен мъж от Самоков е обвинен за отправяни заплахи със секира при семеен скандал"}
{"url": "http://www.focus-news.net/news/2018/10/23/2581660/kyustendil-600-godishniyat-dab-kray-selo-skrino-uchastva-v-konkursa-darvo-s-koren.html", "text": "600-годишният дъб край село Скрино участва в конкурса „Дърво с корен”. Това съобщи за  Радио „Фокус” – Кюстендил  Георги Чараклиев, инициатор за включване на вековното дърво в конкурсната надпревара. „Целостта на дървото е застрашена и има нужда от оздравителни процедури, а спечелването на първото място ще му осигури, както известност, така и възможност за специални грижи. Вековното дърво, известно на местните жители като „Церо“ или „Дабо на Свети Йован“, се намира на границата на землищата на селата Скрино и Пастух (община Невестино”, каза Георги Чараклиев. Дървото е високо около 19 м и обиколката на ствола му е 5,70 м. „Мястото, където се намира, е със силно излъчване и всеки посетител може да се убеди в това, да се зареди с енергия”, каза Георги Чараклиев. На 31 октомври ще приключи изборът на победителите в тазгодишното издание на конкурса „Дърво с корен“. \r\nВенцеслав ИЛЧЕВ", "date": "2018.10.23", "title": "Кюстендил: 600-годишният дъб край село Скрино участва в конкурса „Дърво с корен”"}
{"url": "http://www.focus-news.net/news/2018/10/23/2581663/pazardzhik-34-godishen-mazh-e-zadarzhan-za-nanasyane-na-shteti-po-13-avtomobila-vav-velingrad.html", "text": "Задържан е мъж в нетрезво състояние, нанесъл щети по 13 автомобила във Велинград. Това съобщиха от пресцентъра на  МВР . Случаят е от тази нощ. След като 34-годишният мъж е употребил алкохол. След скандал в къщи той излязъл на улицата и излял агресията си върху паркираните там автомобили. С удари с ръце той потрошил страничните огледала на 13 леки коли и джипове, собственост на жители на курортния град. Полицейски автопатрул го е задържал за срок от 24 часа. Той е криминално проявен и спрямо него е образувано бързо производство.", "date": "2018.10.23", "title": "Пазарджик: 34-годишен мъж е задържан за нанасяне на щети по 13 автомобила във Велинград"}
{"url": "http://www.focus-news.net/news/2018/10/23/2581657/stara-zagora-predsedatelyat-na-obshtinskiya-savet-se-sreshtna-s-kolegata-si-ot-mlada-zagora.html", "text": "Председателят на Общинския съвет в Стара Загора Таньо Брайков се срещна официално с новоизбрания си колега, оглавяващ местния парламент на Млада Загора – Радина Николова. Това съобщиха от пресцентъра на  Община Стара Загора . Младата дама беше избрана през изминалата седмица да оглави Младежкия общински съвет. Тя е възпитаник на Търговска гимназия \"Княз Симеон Търновски\" и е в 11 клас.  \r\n„Приветствам младите хора, които работят за подобряване на средата си на обучение и живот в нашия град и се надявам по-често да идвате с идеи при нас“, посрещна представителите на МОС Таньо Брайков.  \r\nВ първата официална работна среща се включиха още и кметът на Млада Загора Никола Чакалов, който също е от Търговската гимназия, както и председателите на 6-те постоянни комисии на младежкия парламент за този мандат.  \r\nРадина Николова получи Правилник за организацията и дейността на Общински съвет Стара Загора, както и значка с герба на общината. Младежите отправиха покана към Таньо Брайков да гостува при следващото редовно заседание на МОС.", "date": "2018.10.23", "title": "Стара Загора: Председателят на Общинския съвет се срещна с колегата си от Млада Загора"}
{"url": "http://www.focus-news.net/news/2018/10/23/2581659/provezhda-se-zasedanie-na-koalitsionniya-savet-na-obedineni-patrioti.html", "text": "В кабинета на Искрен Веселинов в Народното събрание (пл. „Княз Александър I“ 1) се провежда заседанието на \"Обединени патриоти\", предаде репортер на  Агенция \"Фокус\" . На заседанието присъстват вицепремиерът Красимир Каракачанов и вицепремиерът Валери Симеонов. Все още не е дошъл лидерът на Атака Волен Сидеров. За срещата в сградата пристигна депутатът от НФСБ Борис Ячев и депутатът от НФСБ Валентин Касабов.  \r\nКоалицията \"Обединени патриоти\" трябва да обсъди искането за оставка на Валери Симеонов като вицепремиер  във връзка с изказването му за майките на деца с увреждания, че са кресливи жени с уж болни деца.  \r\nДеница КИТАНОВА", "date": "2018.10.23", "title": "Провежда се заседание на коалиционния съвет на \"Обединени патриоти\""}
{"url": "http://www.focus-news.net/news/2018/10/23/2581661/ognyan-zlatev-ek-evropeyskiyat-sayuz-raboti-po-razlichni-nachini-za-spravyane-s-migrantskata-kriza.html", "text": "Европейският съюз работи по различни начини за справяне с процеса \"мигрантска криза\". Това каза по време на среща с ученици от ПГИ „Иван Илиев“ в Благоевград Огнян Златев, ръководител на Представителството на Европейската комисия в България, предаде репортер на  Радио „Фокус“-Пирин.  Златев посочи, че икономическото ни благосъстояние в момента ни дава добро самочувствие, за да можем да погледнем по-смело напред. По думите му неслучайно в речта на Жан-Клод Юнкер за състоянието на Съюза тази година е имало едно смело революционно предложение за това как да се справим с процеса \"мигрантска криза\". „Предложението е да издигнем нашите отношение с Африка като континент на качествено ново равнище, тоест да преминем от ситуацията, в която сме в момента, че ние оказваме помощ на различни африкански държави, за да се развиват, по-скоро към фазата на равноправното партньорство. Тоест ние можем да участваме с това, в което сме добри – предоставяне на финансови инструменти за засилване на икономическото състояние; създаване специална програма от типа на програмата „Еразъм“ за млади африкански студенти; създаване на възможности за развитие на малки и средни предприятия и т.н. Всичко това се прави, за да може младите хора да се задържат по родните си места, а не да се окажат в лодките в Средиземно море, които да акустират по нашите европейски брегове и да има държави-членки, които се чудят дали да ги пуснат на тяхна територия или не“, заяви Огнян Златев. Той добави, че по повод миграцията ЕС предлага създаването на постоянен корпус от 10 000 служители на реда, който да бъде винаги на разположение, когато възникне криза в граничен район на Съюза, така че при нужда да запазим границите си. Златев подчерта, че ЕС е най-големият донор на хуманитарна помощ в света, но трябва да можем да се запазят преди всичко самите европейци и да бъде подсигурена тяхната сигурност и защита. \r\nНатали СТЕФАНОВА", "date": "2018.10.23", "title": "Огнян Златев, ЕК: Европейският съюз работи по различни начини за справяне с мигрантската криза"}
{"url": "http://www.focus-news.net/news/2018/10/23/2581667/sofiya-politseyski-patrul-snabden-s-radar-e-razpolozhen-na-bul-tsarigradsko-shose-v-rayona-na-stopanskata-akademiya.html", "text": "Полицейски патрул с регистрационен номер 6800, снабден с радар, е разположен на бул. \"Цариградско шосе\" в района на Стопанската академия, предаде репортер на Агенция „Фокус“.", "date": "2018.10.23", "title": "София: Полицейски патрул, снабден с радар, е разположен на бул. \"Цариградско шосе\" в района на Стопанската академия"}
{"url": "http://www.focus-news.net/news/2018/10/23/2581668/smolyan-obshtinskiyat-savet-shte-provede-redovnoto-si-zasedanie-na-25-oktomvri.html", "text": "Общински съвет – Смолян ще проведе редовното си заседание на 25 октомври от 11:00 часа, съобщиха от  община Смолян . В предложението за дневен ред са включени 24 докладни записки. Сред тях са Вземане на решение за удължаване срока на възстановяване на получен временен безлихвен заем от Централния бюджет на Република България, Връчване на наградата „Почетен гражданин на Смолян” на свещеник Димитър Михайлов, Участие на Община Смолян в качеството и на учредител на Общински футболен клуб „Родопа – Смолян 2018“ и други важни за жителите на общината теми.", "date": "2018.10.23", "title": "Смолян: Общинският съвет ще проведе редовното си заседание на 25 октомври"}
{"url": "http://www.focus-news.net/news/2018/10/23/2581666/pazardzhik-zadarzhan-e-49-godishen-piyan-mazh-oblechen-v-politseyska-uniforma-i-nosesht-gaz-signalen-pistolet-v-selo-byaga.html", "text": "Задържан е 49-годишен пиян мъж, облечен в полицейска униформа и носещ газ-сигнален пистолет в село Бяга. Това съобщиха от пресцентъра на  МВР . \r\nПолицаи от участъка в Брацигово задържаха мъж, облечен в полицейска униформа. Вчера, в късния следобед, в РУ - Пещера сигнализирал гражданин и обяснил, че пиян мъж, облечен в полицейска униформа и с пистолет на кръста, лежал в безпомощно състояние пред магазин в село Бяга. На мястото незабавно се отзовал автопатрул на участъка в Брацигово. Служителите установили, че това е 49-годишен от селото. Той бил облечен с облекло, обозначено със служебни полицейски знаци без да има право на това, а оръжието е газ-сигнален пистолет. Псевдополицаят е задържан за срок от 24 часа, а спрямо него се води бързо производство.", "date": "2018.10.23", "title": "Пазарджик: Задържан е 49-годишен пиян мъж, облечен в полицейска униформа и носещ газ-сигнален пистолет в село Бяга"}
{"url": "http://www.focus-news.net/news/2018/10/23/2581665/pavlin-kosev-asotsiatsiya-na-restorantyorite-i-hotelierite-varna-sobstvenitsi-predlagashti-vili-i-apartamenti-za-lyatoto-podbivat-tsenite-na-hotelite.html", "text": "Собствениците, които предлагат вили и апартаменти под наем в интернет, подбиват цените на официално регистрираните и категоризирани места за настаняване във Варна и съседните курорти. Това коментира за  Радио „Фокус“ – Варна  председателят на Асоциацията на ресторантьорите и хотелиерите в града Павлин Косев. По думите му въпреки че от догодина трябва да стане факт подмяната на касовите апарати на фирмите, държавата няма да успее да пребори „сивата икономика“ в сферата на туризма. Според Павлин Косев решението на проблема е Националната агенция по приходите да засили контрола и да проверява наемодателите, които укриват доходи и не плащат данъци. „Законите не са лоши, но трябва повече контрол“, каза още председателят на браншовата асоциация. \r\nДиана СТОЕВА", "date": "2018.10.23", "title": "Павлин Косев, Асоциация на ресторантьорите и хотелиерите – Варна: Собственици, предлагащи вили и апартаменти за лятото подбиват цените на хотелите"}
{"url": "http://www.focus-news.net/news/2018/10/23/2581664/volen-siderov-ataka-nyama-logika-da-prisastvam-na-koalitsionniya-savet-na-obedineni-patrioti.html", "text": "Не присъствам на Коалиционен съвет. НФСБ преди 6 дни свали политическо доверие от мен като председател на ПГ на ОП. Това е написал на официалната си страница в социалната мрежа  „Фейсбук“  лидерът на ПП „Атака“ Волен Сидеров. „ВМРО не взе никаква позиция по този въпрос, а мълчанието е знак на съгласие с НФСБ. При това положение няма логика да бъда на тази среща“, пише още той.", "date": "2018.10.23", "title": "Волен Сидеров, „Атака“: Няма логика да присъствам на Коалиционния съвет на „Обединени патриоти“"}
{"url": "http://www.focus-news.net/news/2018/10/23/2581669/dots-nikolay-kanev-vtu-sabitiya-kato-predstoyashtata-mezhdunarodna-nauchna-konferentsiya-prevrashtat-veliko-tarnovo-v-osnovna-tochka-v-istoricheskata-nauka-v-balgariya.html", "text": "Събития като предстоящата международна научна конференция превръщат Велико Търново в основна точка на картата на днешната историческа наука в България. Това каза доц. д-р Николай Кънев, вр.и.д. декан на Историческия факултет на ВТУ „Св. св. Кирил и Методий“ пред журналисти, предаде репортер на  Радио „Фокус“ – Велико Търново . Според доц. Кънев великотърновската школа по отношение на Средновековието е водеща в българската историческа наука и този факт е признат не само в страната, но и на международно ниво. Той обясни, че конференцията ще бъде изцяло тематична и ще премине под надслов „България, българите и светът“. \r\n„Това е алюзия за широкия обхват от научните интереси на проф. Пламен Павлов и в същото време за неговата изключително значима роля по отношение на българските общности в чужбина. А тематичното заглавие, около което ще се концентрират докладите е „Владетел, държава и църква в Средновековните Балкани“, тъй като то най-добре отразява преките научни дирения на проф. Павлов“, отбеляза доц. Кънев. \r\nИменно тематичното заглавие се оказва пречка за мнозина представители на историческите среди да вземат участие в конференцията, тъй като тя е сведена до научни дирения, насочени именно към Средновековието. \r\nГл. ас. д-р Николай Николов, който е преподавател във Великотърновския университет, изтъкна, че освен Историческия факултет, който е ядро на цялото събитие, основен притегателен център и водещ при подготовката на конференцията е създаденият преди 2 години Център за медиевистични изследвания към факултета. Негов председател е проф. Пламен Павлов, а почетен председател академик Васил Гюзелев. \r\n„Това е гаранция за качеството на центъра, който концертира усилията на Исторически факултет в развитието на медиевистиката и е лицето на търновската медиевистична школа“, допълни доц. Кънев. \r\nМария НЕДЕВА", "date": "2018.10.23", "title": "Доц. Николай Кънев, ВТУ: Събития като предстоящата международна научна конференция превръщат Велико Търново в основна точка в историческата наука в България"}
{"url": "http://www.focus-news.net/news/2018/10/23/2581670/sotir-ivanov-istoricheski-muzey-petrich-npm-samuilova-krepost-e-tyasno-svarzan-s-edin-izklyuchitelno-spetsifichen-istoricheski-kontekst.html", "text": "Национален парк-музей  „Самуилова крепост“ е тясно свързан с едни изключително специфичен исторически контекст от нашето минало. Това каза за  Радио „Фокус“ – Пирин  Сотир Иванов, директор на Исторически музей – Петрич. По думите му в тясната долина на река Струмешница в края на, X и началото на XI век, се сблъскват двата колоса не само на православното християнство, но и на цяла Европа по това време – Българското царство и Византийската империя. „Като форма, съдържание и последици, този сблъсък определя в много голяма степен не просто бъдещата история на православното християнство и навлизането в една криза, която позволява и навлизането на нови врагове от Изток, но и в много отношения дава тласък за създаването на българският народ. Това е така, защото отношението на цар Самуил към неговите войници и поданица, показва една съпричастност която от чисто статистическа сума от хора, дава народ, тъй като всеки се чувства в единомислия с другия“, каза още Иванов. Той добави, че тези събития няма как да не сложат отпечатък в българската история и по-късно да не намерят отглас във всички онези бунтове срещу византийската власт, да се превърнат в знаме на династията на Асеневците, възстановила българската държава през 1185 година, през възраждането. „Всъщност дори видни наши учени като Богдан Филов и Йордан Иванов през 1916 година в един години на Първа световна война и национална криза идват в Петрич, за да търсят онова трасе на Самуиловата крепост, на онзи Самуил, който остава ненадминат по храброст и ненадминат по сила и най-вече по човеколюбие и връзка със своят народ“, посочи Иванов. Той заяви, че самата крепост или по-скоро крепостните съоръжения, които представляват днес Национален парк-музей „Самуилова крепост“ към Исторически музей – Петрич също имат богата история. „Целта е била да се направи материален израз на този спомен, така че всички ние, не само българи, но и човешкото поколение днес да може да се докосне до историята, като отиде да види и докосне един такъв мемориален комплекс“, уточни Иванов. \r\nЛивия НИНОВА", "date": "2018.10.23", "title": "Сотир Иванов, Исторически музей – Петрич: НПМ „Самуилова крепост“ е тясно свързан с един изключително специфичен исторически контекст"}
{"url": "http://www.focus-news.net/news/2018/10/23/2581658/iefimerida-gartsiya-mevlyut-chavushoglu-pripomni-na-atina-che-razshiryavane-na-teritorialnite-vodi-do-12-morski-mili-e-casus-belli-za-ankara.html", "text": "Посланикът на Гърция в Анкара бе привикан от Мевлют Чавушоглу в турското външно министерство, както съобщава „Анадолската агенция“, във връзка с изявлението на бившия външен министър на страната Никос Коцияс за разширяване на Гърция в Егейско море, пише  електронното издание на вестник Iefimerida . \r\nПо-рано ,припомня изданието, Чавушоглу е предал на Атина устно първата реакция на Турция за обявлението на бившия външен министър, че Гърция ще разшири териториалните си води по западните острови и крайбрежието до 12 морски мили, от сегашните 6. \r\n„Гърция често прави изявления за 12-те мили. Тук често има популизъм. Ние искаме да разрешим въпросите за Егейско море по мирен начин. Винаги, когато Гърция направи подобни изявления, това предизвиква съответен отговор от нас и ние ги поставяме на мястото им. Гърците трябва вместо това да мислят как да можем да разрешим тези проблеми. Те знаят много добре, че ние няма да допуснем подобно решение“, е заявил турският външен министър във вторник сутринта пред местна телевизия.  \r\n„Турското правителство няма да допусне разширяването на гръцките териториални води до 12 морски мили,Casus Belli за турския парламент все още е валиден“ подчерта Чавушоглу. \r\nПо същото време се разбра, че турското външно ведомство е привикало спешно посланика на Гърция в Анкара. Дипломатически източници са заявили пред гръцката държавна агенция АНА-МПА, че срещата е била договорена миналия петък. \r\nПревод и редакция:", "date": "2018.10.23", "title": "Iefimerida (Гърция): Мевлют Чавушоглу припомни на Атина, че разширяване на териториалните води до 12 морски мили е casus belli за Анкара"}
{"url": "http://www.focus-news.net/news/2018/10/23/2581673/zam-kmetat-na-sofiya-evgeni-krusev-relsoviyat-pat-e-svarzan-iztsyalo-liniite-po-ul-graf-ignatiev-sa-izpalneni-ot-kray-do-kray.html", "text": "Релсовият път е свързан изцяло, линиите по ул. „Граф Игнатиев“ са изпълнени от край до край. В момента се работи по контактно кабелната мрежа и поставянето на настилките от различни видове и размери павета. Това каза зам.-кметът по направление „Транспорт и транспортни комуникации“ Евгени Крусев, който провери ремонтните дейности на ул. „Солунска“, предаде репортер на  Агенция „Фокус“ .  Крусев обясни, че в момента се работи активно по ул. “Граф Игнатиев“. Зам.-кметът каза, че около релсите трябва да се изпълнят ивиците от съответния вид паваж, за да се намали разстоянието от гумената виброизолираща част и съответната настилка. „В момента изпълнителят прави разчети, как това да стане максимално качествени и съответно дали това ще наложи допълнително увеличаване на сроковете“, каза той. Крусев обясни, че в момента на обекта на ул. \"Граф Игнатиев\" има 204 души, които са разпределени на различни групи и  мобилизацията на строежа е пълна. „За да може да се справим освен в срок и максимално качествено. Предвид това, че в момента се намираме в края на октомври“, каза той.  \r\n„Правим всички възможно да си свършим добре работата, очакваме това и от всички други ангажирани звена в процеса на строителството. Към момента работата продължава с пълна сила от всички замесени страни“, каза той. \r\nНа журналистически въпрос, обосновани ли са исканията от политически опоненти за подаване на оставки заради качеството на ремонта, той отговори: „Всеки е свободен да изисква това, което мисли. Той обясни, че град Игнатиев е най-трудният обект, който изпълнява Столична община. В сърцето на града е, с изключително тежки и инфраструктурни вграждания, знаем че  причиняваме големи неудобства на гражданите, за което се извиняваме“, изтъкна зам.-кметът.  \r\nТой обясни, че при проверката на експертите от Университета по архитектура и геодезия е установено, че материалите, които се влагат отговарят на съответните изисквания и имат нужните сертификати за качество. Той обясни, че работата на експертите все още не е приключила, очаква се това да стане до края на месеца и съответно те да дадат крайните си резултати. Крусев каза, че за момента не може да се ангажира с конкретна дата за приключване на проекта, защото непрекъснато излизат нови детайли. „Буквално вчера се взе решение да се изисква от строителя допълнителна работа по настилките, които се намират в зоната на релсовия път“, изтъкна той. Евгени Крусев каза, че потвърждава думите си от миналата седмица, че няма да подава оставка.", "date": "2018.10.23", "title": "Зам.-кметът на София Евгени Крусев: Релсовият път е свързан изцяло, линиите по ул. „Граф Игнатиев“ са изпълнени от край до край"}
{"url": "http://www.focus-news.net/news/2018/10/23/2581672/burgas-v-hram-sv-sv-kiril-i-metodiy-shte-bade-otsluzhen-moleben-za-zdraveto-na-detsata-s-uvrezhdaniya-i-tehnite-semeystva-na-24-oktomvri.html", "text": "На 24 октомври от 10.30 часа в бургаския храм „Св. св. Кирил и Методий“ ще бъде отслужен молебен за здравето на децата с увреждания и техните семейства. Това съобщиха от пресцентъра на  Община Бургас . Същото ще се случи и в останалите български градове.  \r\nС решение на Светия Синод тази дата, на която се отбелязва празникът на иконата на Божията майка „Всех скорбящих радост“ – „Радост за всички скърбящи“, официално ще залегне в православния църковен календар и като ежегоден Ден за молитва за децата с увреждания и техните семейства.", "date": "2018.10.23", "title": "Бургас: В храм „Св. св. Кирил и Методий“ ще бъде отслужен молебен за здравето на децата с увреждания и техните семейства на 24 октомври"}
{"url": "http://www.focus-news.net/news/2018/10/23/2581671/ognyan-zlatev-ek-vazhno-e-da-se-reshi-dali-evropeyskiyat-sayuz-shte-se-razshiryava-s-darzhavite-ot-zapadnite-balkani.html", "text": "Важно е да се реши дали Европейският съюз ще се разширява с държавите от Западните Балкани. Това каза по време на среща с ученици от ПГИ „Иван Илиев“ в Благоевград Огнян Златев, ръководител на Представителството на Европейската комисия в България, предаде репортер на  Радио „Фокус“ - Пирин . Златев уточни, че благодарение на българското председателство на ЕС, беше възродена отново една перспектива на нашите съседи от Западните Балкани – тези 6 държави, които са в различна степен на преговори за присъединяване към ЕС. „Важно е Западните Балкани да станат част от съюза, тъй като докато това не се случи, ние не можем да говорим за сигурност, тъй като те са близо до центъра на Европа и стават много удобни за нахлуване на други влияния и други Велики сили, които не са приятелски настроени към нас и се опитват по всякакъв начин да възпрепятстват нашето развитие. Имам предвид Русия, Турция, държавите от Близкия изток и т.н.“, коментира Златев. Той отбеляза, че българите винаги са имали достатъчно позитивно отношение към разширяването на ЕС, но проблем са останалите стари държави, които са членки на Съюза от по-отдавна. \r\nОгнян Златев каза още, че за да могат да се случат всички промени в ЕС и всички неща като разширяването на ЕС, влизане в равноправно сътрудничество с Африка, инвестициите в младите хора, отпускането на повече средства в технологии и научно-изследователска дейност, трябва да има съгласуван и одобрен между всички държави членки бюджет. „На 2 май ЕК представи своето предложение за финансов бюджет за следващия програмен период и нашето намерение до май месец догодина да са приключени преговорите за него, защото ако на 1 януари 2020 година ние нямаме одобрен бюджет за 7-годишния период, ние ще трябва да действаме година за година и по този начин не могат да се правят никакви дългосрочни планове. Надяваме се и се борим за проява на здрав разум и поне до изборите догодина да имаме съгласуване“, добави той. \r\nНатали СТЕФАНОВА", "date": "2018.10.23", "title": "Огнян Златев, ЕК: Важно е да се реши дали Европейският съюз ще се разширява с държавите от Западните Балкани"}
{"url": "http://www.focus-news.net/news/2018/10/23/2581676/kevr-i-natsionalnata-energiyna-kamara-provedoha-rabotna-sreshta-po-aktualni-vaprosi-za-sastoyanieto-i-razvitieto-na-svobodniya-elektroenergien-pazar.html", "text": "На 22 октомври т.г. в Комисията за енергийно и водно регулиране беше проведена работна среща между ръководството на регулатора и Националната енергийна камара. Това съобщиха от пресцентъра на  КЕВР . В разговора, които се състоя по инициатива на Камарата, от страна на Комисията участваха председателят на КЕВР доц. Иван Иванов, членове на регулатора и експерти, а Националната енергийна камара беше представена от съпредседателя на Управителния съвет Робърт Дик и членовете на УС на сдружението. На срещата бяха обсъдени актуални въпроси за състоянието и тенденциите на развитие на свободния електроенергиен пазар и ролята на енергийния регулатор за мониторинг и контрол на пазара на едро, изготвянето на Правила за измерване на количествата електроенергия и на Общи условия на електроразпределителните дружества и на крайните снабдители. Разменени бяха мнения и относно повишените цени на квотите за въглеродните емисии на международните пазари и възможното им влияние върху бъдещите ценови решения на КЕВР. Председателят на енергийния регулатор доц. Иван Иванов заяви, че усилията на Комисията са изцяло в подкрепа на по-нататъшната либерализация на пазара в посока на повишаване на неговата ликвидност и прозрачност. Работна група на регулатора вече провежда предварително проучване, което предстои да изясни основателността на постъпилите сигнали за евентуални нарушения от страна на участници в търговията на БНЕБ. От своя страна съпредседателят на Управителния съвет на Националната енергийна камара Робърт Дик изтъкна значението на прозрачността на пазара като подчерта важната роля на независимия регулатор за създаването на конкурентна среда в енергийния сектор и за справедливо третиране на пазарните участници в борсовата търговия. Двете страни оцениха срещата като ползотворна и се договориха подобни разговори да бъдат провеждани периодично, по предварително уточнени теми.", "date": "2018.10.23", "title": "КЕВР и Националната енергийна камара проведоха работна среща по актуални въпроси за състоянието и развитието на свободния електроенергиен пазар"}
{"url": "http://www.focus-news.net/news/2018/10/23/2581675/plovdiv-rayonnata-prokuratura-vnese-obvinitelen-akt-spryamo-mazha-izbyagal-ot-zatvornicheskoto-obshtezhitie-v-plovdiv-prez-mesets-april.html", "text": "Пловдив: Районната прокуратура внесе обвинителен акт спрямо мъжа, избягал от Затворническото общежитие в Пловдив през месец април. Това съобщиха от пресцентъра на  Апелативна прокуратура - Пловдив . Прокуратурата внесе в съда обвинителен акт спрямо 42-годишният мъж с инициали Г. Т. за това, че на 10 април 2018 г. като затворник, изтърпяващ наказание „Лишаване от свобода“ в размер на една година, наложено му от Районен съд - Пловдив, и влязло в сила, е избягал от външен неохраняем работен обект,  на Затворническото общежитие „Хеброс“ при Затвора в Пловдив.  \r\nПрез март 2018 г., обвиняемият Г.Т. постъпил в Затвора – гр. Пловдив за изтърпяване на наказание „лишаване от свобода“ в размер на една година при първоначален „общ“ режим за престъпление по чл. 354А ал. 3 т. 1 от Наказателния кодекс – държане на наркотични вещества. В края на март 2018 г. той подал молба до ръководството на Затвора да бъде назначен на работа на външен неохраняем обект. На 10 април 2018 г., обвиняемият бил транспортиран заедно с други лишени от свобода за работа в цех на фирма в гр. Пловдив, като за това имало утвърдена заповед. Това бил първият работен ден на Г.Т. Малко преди следобедната почивка обвиняемият отишъл до портала, за да се вида с негова близка и не се върнал. След проведени издирвателни мероприятия Г.Т. е бил установен и задържан на 24 април 2018 г. в апартамента на негов приятел.  \r\nПредстои Районен съд - Пловдив да насрочи заседание по делото.", "date": "2018.10.23", "title": "Пловдив: Районната прокуратура внесе обвинителен акт спрямо мъжа, избягал от Затворническото общежитие в Пловдив през месец април"}
{"url": "http://www.focus-news.net/news/2018/10/23/2581679/kyustendil-vaorazhena-ohrana-sledi-za-posegatelstva-varhu-kletkite-i-zhivotnite-v-kyustendilskiya-zoopark.html", "text": "В кюстендилския зоопарк няма случаи на избягали животни, въоръжена охрана следи за посегателства върху клетките и животните. Това каза пред  Радио „Фокус” – Кюстендил  Петър Велков, отговорник за зоопарка в лесопарк „Хисарлъка”. По думите му до момента няма случаи на избягали животни от клетките. Няма и случаи на вандалски прояви, нарушения на предпазни огради и други. „Много е важна охраната, важен е човешкият фактор в този случай. При нас охраната е въоръжена, денонощна, хората се справят много добре”, каза Петър Велков. По думите му не може да се прави компромис по отношение на сигурността. В зоопарка, освен тревопасни животни и пернати, се отглеждат и хищници, сред които вълци, тигър, лъв и мечка. \r\nВенцеслав ИЛЧЕВ", "date": "2018.10.23", "title": "Кюстендил: Въоръжена охрана следи за посегателства върху клетките и животните в кюстендилския зоопарк"}
{"url": "http://www.focus-news.net/news/2018/10/23/2581678/sport-v-petak-fifa-obsazhda-sazdavaneto-na-dva-novi-turnira.html", "text": "Ръководството на Световната футболна федерация ще обсъди в петък идеята за създаване на два нови глобални турнир под егидата на организацията, съобщи „Ройтерс“. \r\nПрезидентът на ФИФА Джани Инфантино е предложил да се направи мини световно първенство и да се разшири Световното клубно първенство. По неговите думи, организацията може да осигури 25 милиарда долара за двата турнира за период от 12 години, започвайки от 2021-а. Предвижда се в мини-Мондиала да участват по осем отбора и той да се провежда на всеки две години през октомври или ноември. Ако предложението на президента на ФИФА бъде прието, на Световното клубно първенство вече ще участват не 7, а 24 отбора.", "date": "2018.10.23", "title": "Спорт: В петък ФИФА обсъжда създаването на два нови турнира"}
{"url": "http://www.focus-news.net/news/2018/10/23/2581681/veliko-tarnovo-114-uchenitsi-i-uchiteli-vzeha-uchastie-v-mezhdunarodno-uchenichesko-nauchno-izlozhenie-v-su-emiliyan-stanev.html", "text": "114 ученици и учители от пет румънски и три български училища взеха участие в ученическо научно изложение в СУ „Емилиян Станев” във Велико Търново. Това съобщиха за  Радио „Фокус“ – Велико Търново  от учебното заведение. Участниците \r\nпредставиха свои интердисциплинарни научни разработки в областта на математиката, природните науки и информационните технологии. Обхватът на темите е разнообразен – разработване на пожароизвестителна система, екологични енергийни източници, създаване на модел на космическа станция за живот, рециклиране за устойчиво бъдеще. Училище „Емилиян Станев“ участва в изложението като представя атрактивна образователна игра за малки и големи, както и разработка по роботика. \r\nГости на изложението бяха Бонка Долчинкова – експерт по природни науки в РУО – Велико Търново и Милка Асенова – главен експерт в РИОКОЗ – Велико Търново. Провеждането на научното изложение бе подкрепено от Община Велико Търново, която подсигури излъчването на аудио-визуалния спектакъл „Цареград Търнов – звук и светлина”. \r\nИзложението се провежда по проект „Координиране на съвместни политики и оборудване в областта на образованието в трансграничния регион”, в който училище „Емилиян Станев“ участва заедно с Училищния инспекторат на образованието на Oкръг Кълъраш, Румъния, ПМГ „Св. Климент Охридски“ – град Силистра и СУ „Христо Ботев“ – град Тутракан. \r\nПродължителността на проекта е 24 месеца (от 26 април 2017 година до 27 април 2019 година). Дейностите се финансират от бюджета на Европейския съюз чрез Европейския фонд за регионално развитие по Програмата за трансгранично сътрудничество „ИНТЕРРЕГ V-A Румъния – България 2014-2020” и националните бюджети на Република Румъния и Република България. Общият бюджет на проекта е близо 995 000 евро, разпределени между четиримата партньори. Сумата за СУ „Емилиян Станев” е 155 600 евро. \r\nНадежда КРЪСТЕВА", "date": "2018.10.23", "title": "Велико Търново: 114 ученици и учители взеха участие в международно ученическо научно изложение в СУ „Емилиян Станев”"}
{"url": "http://www.focus-news.net/news/2018/10/23/2581677/burgas-zapochna-izgrazhdaneto-na-mashtaben-nauchno-izsledovatelski-i-proizvodstven-kompleks-za-remont-i-retsiklirane-na-chasti-i-komponenti-za-samoletni-dvigateli.html", "text": "В Бургас започна изграждането на мащабен Научно-изследователски и производствен комплекс за ремонт и рециклиране на части и компоненти за самолетни двигатели. Това съобщиха от пресцентъра на  Община Бургас . Инвестицията, която фирмата ще направи в Бургас, е на стойност 30 млн. щатски долара и съчетава научна и производствена част. \r\nСимволична първа копка на терена от 20 000 кв. м в Индустриалния и логистичен парк днес направиха кметът на Община Бургас Димитър Николов и изпълнителният директор на компания \"Сигматек\" ЕООД Алексей Филипов. \r\n\"Даваме старт на голям амбициозен проект, продължение на 25-годишния ни опит във внедряване на най-високите технологии, използвани в САЩ, ЕС и Япония. Целта на проекта е строителство на научно-изследователски комплекс, който ще бъде построен на три етапа. Планираме да продължим сътрудничеството си с Община Бургас, но и с бургаските университети. На откриването след година ще поканим и нашите партньори от \"Сименс\", \"Юнайтед технолоджи корпорейшън\" и др. компании. Благодаря за подкрепата на кмета Николов и институциите в града. Ще се радваме да дадем пример в Бургас и за други компании\", каза Алексей Филипов, собственик на \"Сигматек\" ЕООД. \r\nДейността на базата ще бъде свързана с услуги в турбостроенето като ремонт и нанасяне на специални покрития върху компоненти на самолетни газотурбинни двигатели. Предприятието използва и внедрява революционни проектни решения, позволяващи в България да се създаде съвременно производство с високо ниво \"ноу-хау\", обединяващо в себе си високи технически знания и опит. \r\n\"Добра новина за Бургас. След година тук ще работят над 200 специалисти с много добро заплащане. Благодарим за подкрепата на Националната компания индустриални зони. Преди година инвеститорът ни каза, че харесва града и поиска да разбере какви са учебните заведения в града. В момента има голям интерес и поръчки за производство на самолетни двигатели, а частите за тях ще се произвеждат тук. Клиенти са заводите на \"Боинг\" в САЩ, на \"Еърбъс\" в Европа и в Япония. Очакваме подкрепа от пристанището за осигуряване на общежитие за специалистите, които ще обучат бъдещите инженери в Бургас. Предстоят срещи с бургаските университети за въвеждането на нови специалности, които да се реализират в Бургас\", каза кметът Димитър Николов. \r\nРазвитието на производството е предвидено да стане на три етапа. Първият от тях се планира да започне още в края на 2019 година, когато трябва да бъдат завършени и построени производствено-административните сгради и съоръжения. Компанията инвеститор ще осигури опитни чуждестранни специалисти, което ще позволи в кратък срок да се организира система за управление на сложните производствени процеси, система за качество на предприятието и управление на ресурсите на дружеството в съответствие с най-добрите световни практики. \r\n\"Днес правим първа копка на една сериозна инвестиция за Бургас. Досега \"Националната компания индустриални зони\" е привлякла инвестиции в размер на над 820 млн. лв. Част от тях са от Бургас и благодарение на съвместната ни работа с Общината. Това е най-доброто партньорство - между държавата и Общината. За това говори най-вече фактът, че територията на логистичния парк се изчерпва, инвеститорите построиха своите проекти и мислят за разширение. Планираме да разширим възможностите на съвместното ни дружество като добавим нови терени, за които вече разбрахме, че има заявени инвестиционни проекти\", добави Антоанета Барес, изпълнителен директор на \"Национална компания индустриални зони\" ЕАД. \r\n\"Индустриален и логистичен парк - Бургас\" АД разполага с територия от 240 дка, която  е запълнена на 90 %. В нея са привлечени над 30 инвеститора, разкриващи 1000 постоянни работни места, като са инвестирани над 80 млн. лв. в производства и логистични бази. Вече функционират бази за бетонови изделия, изработка на мебели, производство на отоплителни и климатични системи, метални изделия, местни продукти, хлебни изделия, логистични центрове. От лятото на 2017 година в портфолиото на парка присъства и шведският гигант в автомобилното производството \"Volvo Group\" с център за обслужване, сервизиране и продажба на товарни автомобили от марките \"Volvo\" и \"Renault\". \r\nНа събитието присъстваха още областният управител Вълчо Чолаков, Евгени Борисов - директор на \"Монтажи Строителни конструкции\", директорът на \"Индустриален и логистичен парк-Бургас\" АД Стамен Стамов, председателят на борда на директорите на \"Индустриален и логистичен парк-Бургас\" Златина Георгиева, председателят на Общински съвет Бургас Костантин Луков, главният архитект на Община Бургас Веселина Илиева, директорът на дирекция \"Икономика\" в Община Бургас Ивелина Стратева, директорът на Пристанище - Бургас Диян Димов, общински съветници и др.", "date": "2018.10.23", "title": "Бургас: Започна изграждането на мащабен Научно-изследователски и производствен комплекс за ремонт и рециклиране на части и компоненти за самолетни двигатели"}
{"url": "http://www.focus-news.net/news/2018/10/23/2581684/standard-makedoniya-albanskata-opozitsiya-organizira-protesti-za-svalyane-na-pravitelstvoto.html", "text": "Обединената албанска опозиция обяви, че спешно започва да се занимава с организирането на протести, чиято цел ще е събарянето на правителството и премиера Еди Рама, предава  скопското електронно издание „Стандард“ . \r\nДемонстрациите бяха анонсирани от председателят на третата по големина партия в страната „Социалистическото движение за интеграция“ Петрит Васили в рамките на гостуване в телевизионна емисия. \r\nСпоред него, опозицията не е поставяла под въпрос участието си на местните избори в странта през юни 2019 година, но има едно условие, а то е – избори без Рама като премиер и то ще жъде постигнато чрез всенародни протести в страната, които ще започнат съвсем скоро. \r\nМакедонската медия припомня, че по-рано и лидерът на най-голямата опозиционна партия в страната – Демократическата партия, Лулзим Баша бе категоричен, че ако Еди Рама продължава да е премиер, той няма да се съгласи на избори. \r\nПревод и редакция:", "date": "2018.10.23", "title": "„Стандард“ (Македония): Албанската опозиция организира протести за сваляне на правителството"}
{"url": "http://www.focus-news.net/news/2018/10/23/2581683/kyustendil-uvelichavat-se-prihodite-ot-noshtuvki-v-oblastta.html", "text": "Увеличават се приходите от нощувки в областта. Това каза пред  Радио „Фокус” – Кюстендил  Даниела Димитрова, началник на отдел „Статистически изследвания” към Териториално бюро – Югозапад. В рамките на месец приходите от нощувки са достигнали близо 801 00 лева, което е с 9.5% повече в сравнение със същия период на миналата година. Регистрирано е увеличение на приходите както от чужди граждани – с 18.5%, така и от български граждани – с 7.3%. В хотелите са постъпили 74% от общите приходи на областта. „В приходите от нощувки в местата за настаняване са включени сумите, заплатени от гостите, без стойността на допълнителните услуги”, каза Даниела Димитрова. Данните сочат, че българските граждани, нощували в местата за настаняване, са реализирали средно по 1.7 нощувки, а пренощувалите чужденци – средно по 1.6 нощувки. От всички пренощували лица 69.3% са предпочели да отседнат в хотели в областта. \r\nВенцеслав ИЛЧЕВ", "date": "2018.10.23", "title": "Кюстендил: Увеличават се приходите от нощувки в областта"}
{"url": "http://www.focus-news.net/news/2018/10/23/2581686/vidin-vandali-sa-schupili-plastmasova-parzalka-na-detska-ploshtadka-v-park-vladikina-bahcha.html", "text": "Вандали са счупили тази нощ пластмасова пързалка на детска площадка и стълба на хоризонталната част на детското съоръжение в парка. Това съобщиха от пресцентъра на  Общината . Това е поредният акт на посегателство след като Община Видин възстанови пейките и постави нови кошчета за отпадъци. За пореден път бяха чупени пейки, откраднати кошчета, а сега е  повредена и детската площадка. \r\nКметът на Община Видин Огнян Ценков призовава гражданите да опазват общинското имущество, а когато забележат недобросъвестни лица да го чупят и рушат незабавно да подават сигнали на телефон за спешни случаи - 112 и да уведомяват органите на МВР. \r\nЗа този пореден акт на вандализъм кметът на Общината ще подаде сигнал до Прокуратурата.", "date": "2018.10.23", "title": "Видин: Вандали са счупили пластмасова пързалка на детска площадка в парк „Владикина бахча”"}
{"url": "http://www.focus-news.net/news/2018/10/23/2581685/pernik-vremenno-dvizhenieto-se-osashtestvyava-v-avariynata-lenta-po-avtomagistrala-struma-pri-km-31-v-posoka-kulata-poradi-patnotransportno-proizshestvie.html", "text": "Временно движението се осъществява в аварийната лента по автомагистрала „Струма“ при км 31 в посока Кулата поради пътнотранспортно произшествие. Това съобщиха от пресцентъра на  Агенция „Пътна инфраструктура“ .", "date": "2018.10.23", "title": "Перник: Временно движението се осъществява в аварийната лента по автомагистрала „Струма“ при км 31 в посока Кулата поради пътнотранспортно произшествие"}
{"url": "http://www.focus-news.net/news/2018/10/23/2581674/blizo-chas-prodalzhava-koalitsionniyat-savet-na-obedineni-patrioti.html", "text": "Коалиционният съвет на \"Обединени патриоти\" бе обявен за 14.30 часа и продължава близо час, предаде репортер на  Агенция „Фокус“.   Партньорите са се събрали в кабинета на Искрен Веселинов в сградата на Народното събрание. На Коалиционен съвет присъстват вицепремиерът и лидер на ВМРО  Красимир Каракачанов и вицепремиерът и лидер на НФСБ Валери Симеонов. Към момента на заседанието не присъства третият партньор в „Обединени патриоти“ - Волен Сидеров, който обясни отсъствието си във Фейсбук с думите, че няма логика да е там. Той припомни, че преди 6 дни НФСБ е свалил политическо доверие от него като председател на парламентарната група. Сидеров посочва, че ВМРО не е взела никаква позиция по този въпрос, а мълчанието според него е знак на съгласие с НФСБ.   \r\nВ сградата на парламента са още депутатите от НФСБ Валентин Касабов и Борис Ячев. Коалицията \"Обединени патриоти\" трябва да обсъди искането за оставка на Валери Симеонов като вицепремиер във връзка с изказването му за майките на деца с увреждания, че са \"кресливи жени с уж болни деца\". \r\nДеница КИТАНОВА", "date": "2018.10.23", "title": "Близо час продължава Коалиционният съвет на „Обединени патриоти“"}
{"url": "http://www.focus-news.net/news/2018/10/23/2581687/veliko-tarnovo-blizo-40-velikotarnovski-tvortsi-predstaviha-bogatstvoto-na-balgarskiya-zanayat-v-krayova.html", "text": "Близо 40 великотърновски творци представиха богатството на българския занаят в Крайова, Румъния. Това съобщиха от пресцентъра на  Община Велико Търново . Майстори от Самоводската чаршия в Старата столица и техни колеги участваха в базар за занаятчии, провел се на 20 и 21 октомври в румънския град, където показаха ръчно изработени сувенири, плетива, ръкоделия и др. Българските изложители предизвикаха голям интерес, а павилионите с техните изделия останаха отворени чак до вечерните часове. Великотърновските занаятчии подробно разказваха и за старинните технологии, по които практикуват в дюкяните си на Чаршията. \r\nДвудневният форум бе част от проект “FairDeal - мрежа - платформа за бърза доставка на уникални занаятчийски продукти в района на трансграничното сътрудничество“, с водеща организация Община Велико Търново и партньори - Асоциация „Диманш“(Румъния) (DA), Двустранна Българо-Румънска Търговска Камара (България) (BCCBR) и Национален театър \"Марин Сореску\" - Крайова (Румъния).  \r\nВ Крайова изложителите от България представиха традиционни занаяти, сред които: дърворезба, куюмджийство, кожарство, шекерджийство, керамика и др. С автентични носии бяха пременени дамите от работилница „Седянка“, които посветиха посетителите в тайните на бродирането и плетенето. С бурни аплодисменти бе посрещнато майсторско изпълнение на гъдулка на Данаил Йорданов. Интересен бе и щандът на производителите на кулинарни и месни продукти от биволско месо. \r\nПред представители на бизнеса и на различни организации в Крайова бе презентирана първата по рода си платформа за електронна търговия чрез виртуални магазини за занаятчийски продукти FairDeal. Лектор бе Павел Христов – началник на отдел „Информационно-техническо обслужване“ в Община Велико Търново и ръководител на проекта.  \r\nСъздаването на иновативната маркетингова система е финансирана по Програма Interreg V-A Румъния – България 2014-2020, по приоритетна ос 4 – „Квалифициращ и приобщаващ регион“.  \r\nСъщият по рода си базар за занаятчии от двете страни на р. Дунав предстои да бъде организиран и във Велико Търново.", "date": "2018.10.23", "title": "Велико Търново: Близо 40 великотърновски творци представиха богатството на българския занаят в Крайова"}
{"url": "http://www.focus-news.net/news/2018/10/23/2581690/stara-zagora-obshtina-kazanlak-e-gotova-da-reagira-v-zimni-usloviya-nalichnata-tehnika-za-snegopochistvane-e-proverena.html", "text": "Община Казанлък е готова да реагира в зимни условия. Това каза за  Радио „Фокус“  Николай Чалъков, управител на Общинско предприятие „Комунални дейности и поддръжка на инфраструктурата“. По думите му към момента са налични около 120 тона смеси сол и пясък, които са остатък от миналата зима, поръчани са още 200 кубика пясък и 150 тона сол. Подготвени са гребла и огрибки за ръчно почистване на снега, необходимото количество препарат, който се използва специално за почистване на тротоарни и стълбищни пространства, без да бъде нарушавана целостта на настилката. Създаден е списък с дежурната и наета техника за Казанлък. В момента върви поръчка за обслужване на четвъртокласна пътна мрежа в зимните месеци. Проверена е наличната техника. Направено е и разпределение на работниците от предприятието за почистване на съответните зони. \r\nОбщинското предприятие разполага с три опесъчителя, два камиона с гребла, фадроми, челни товарачи, които се включват в зимното почистване и са резпределени за товарене на сол и пясък, за почистване на централната градска част, за извозване на снежна маса, за извозване на чували с готова смес за ръчно опесъчаване край детски градини, училища, здравни и социални заведения. \r\nЧалъков поясни още, че техниката на Общинското предприятие е недостатъчна, поради което се сключват всяка година договори допълнително с фирми. Договорени са допълнително четири големи трактора с гребла, един камион с опесъчител. Договорите с фирмите се сключват на работен час, не на изминат километър, не се плаща и престой на техниката. „Готови сме и за по-тежка зима“, каза Чалъков. \r\nСлавяна ГАЙДАРОВА", "date": "2018.10.23", "title": "Стара Загора: Община Казанлък е готова да реагира в зимни условия, наличната техника за снегопочистване е проверена"}
{"url": "http://www.focus-news.net/news/2018/10/23/2581689/kyustendil-ogranicheno-e-dvizhenieto-na-tovarni-avtomobili-po-patya-smolichano-pelatikovo-ot-km-10-do-km-14-poradi-propadane-na-patnoto-platno.html", "text": "Поради пропадане на пътното платно е въведен обходен маршрут за товарните автомобили по пътя Смоличано – Пелатиково. Това съобщи за  Радио „Фокус” – Кюстендил  дежурният в Областно пътно управление – Кюстендил. Ограничението важи за участъка от километър 10 до километър 14 от пътя. Мястото е сигнализирано с пътни знаци. Въведеният обходен маршрут е Згурово – Невестино – Друмухар – Ваксево. Срокът е до 30 октомври. С нормална интензивност е трафикът по автомагистрала „Струма”, по главен път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.10.23", "title": "Кюстендил: Ограничено е движението на товарни автомобили по пътя Смоличано – Пелатиково от км 10 до км 14 поради пропадане на пътното платно"}
{"url": "http://www.focus-news.net/news/2018/10/23/2581688/sport-hamburger-uvolni-starshi-trenyora-si.html", "text": "Хамбургер уволни старши треньора си Кристиан Тиц след слабите резултати на отбора през новия сезон. Информацията бе обявена от втородивизионния германски клуб. Мястото на 47-годишния Тиц, който пое отбора през март тази година, ще заеме Ханес Волф. \r\nХамбургер изпадна от Първа Бундеслига за първи път в историята през миналата кампания и целта на ръководството му е завръщане обратно в нея.  \r\nВ момента отборът се намира на пето място във временното класиране във втора дивизия, на две точки от първата позиция, на която е Кьолн. В последните си пет двубоя тимът от Северна Германия има само една победа.", "date": "2018.10.23", "title": "Спорт: Хамбургер уволни старши треньора си"}
{"url": "http://www.focus-news.net/news/2018/10/23/2581680/vitsepremierat-valeri-simeonov-nso-otkaza-da-mi-predostavi-informatsiya-zashto-ohranyavat-ahmed-dogan-i-kolko-sredstva-sa-izrazhodvani-za-tazi-tsel.html", "text": "НСО отказа да ми предостави информация защо охраняват Ахмед Доган и колко средства са изразходвани за тази цел. Това е написал вицепремиерът Валери Симеонов в официалната си страница във  \"Фейсбук\".  \"От службата ми обясниха, че нямам неограничен достъп до класифицирана информация и не съществува обективна нужда аз да знам това. Дори ме предупредиха да не разгласявам това, което така или иначе не знам\", допълва Симеонов. \"Безспорен е огромният обществен интерес по въпроса защо Национална служба охрана пази бизнесменът Ахмед Доган (наскоро сдобил се с ТЕЦ на стойност около 100 млн. лв. срещу скромните 3500 лв.) вече повече от 5 години след излизането му от политиката и над 10 години след излизането му от реалната власт\", отбелязва още той. \"Тъй като съгласно чл. 5, ал. 1 от ЗНСО службата е подчинена пряко на Президента на Република България, ще отправя тези въпроси към Президента Румен Радев, очаквайки този път точен и изчерпателен отговор, с оглед отговорността пред обществото и институционалните му правомощия\", пише още вицепремиерът.", "date": "2018.10.23", "title": "Вицепремиерът Валери Симеонов: НСО отказа да ми предостави информация защо охраняват Ахмед Доган и колко средства са изразходвани за тази цел"}
{"url": "http://www.focus-news.net/news/2018/10/23/2581692/ministarat-na-zdraveopazvaneto-kiril-ananiev-se-sreshtna-s-rumanskiya-si-kolega-sorina-pinteya.html", "text": "Министърът на здравеопазването Кирил Ананиев се срещна с румънския си колега Сорина Пинтея. Това съобщиха от пресцентъра на   Министерството на здравеопазването . През месец април 2019 г. министрите на здравеопазването на Р България и Р Румъния ще подпишат ново Споразумение за сътрудничество за достъп до ефективно лечение, което ще бъде от полза на гражданите на двете държави при необходимост от лекарства и здравна грижа. До тогава министерствата ще изработят текстовете, които да подобрят Споразумението от края на 2016 г. и да отчитат динамиката на сегашното състояние на здравеопазването в световен мащаб. За това се договориха министър Кирил Ананиев и министърът на здравеопазването на Румъния Сорина Пинтея, която е на работно посещение у нас по покана на българския си колега, отправена през юли, когато Кирил Ананиев посети северната ни съседка. Министър Сорина Пинтея пое ангажимент да предостави на България цялата законова рамка на румънската страна, която регламентира използването на въздушен и наземен транспорт за спешна медицинска помощ. В Букурещ действа Оперативен център за спешни ситуации, който представлява успешен интегриран модел, включващ дейности по гражданска защита, спешна медицинска помощ, пожарна безопасност, действия при бедствия, аварии и катастрофи. Министър Ананиев посочи, че е впечатлен от румънския модел и има намерение да го приложи с цел подобряване на въздушния и наземния транспорт за спешна медицинска помощ и у нас. За тази цел ще бъде подготвен стандарт, който ясно да указва в кои случаи как да се действа. Когато министерството е готово с предложенията, които ще стъпят и на румънския опит, министър Ананиев ще ги представи пред колегите си в Министерския съвет. Двамата министри обсъдиха и изминалото българско председателство на Съвета на Европейския съюз, като министър Ананиев сподели опита, който страната ни натрупа през този период. Румъния поема председателството в началото на 2019-та година и от месеци работи активно в тази посока, коментира министър Пинтея. Приоритетите в сектор здравеопазване, които страната е определила, са: антибактериална резистентност, ваксини, достъп до иновативни лекарствени продукти и електронно здравеопазване. „Най-важното е да бъдете честен посредник в комуникацията с държавите-членки на ЕС“, това е основният съвет, който българският здравен министър отправи към румънския си колега. Трансплантацията на органи, и специално на бял дроб, бяха във фокуса на разговорите между двамата министри, тъй като и България и Румъния имат сходни проблеми в тази област. Северната ни съседка също е асоцииран член на Евротрансплант и в Румъния проблемът с липсата на донори е огромен. Румънският здравен министър обясни, че за да решат проблема са стартирали Национална трансплантационна програма, която да работи с координаторите по места. В ход е и кампания за насърчаване на донорството. Сменили са и ръководството на агенцията, която управлява процесите, свързани с трансплантациите. Предвидили са и законова промяна за облекчаване на донорството, която до две седмици ще бъде направена. Румъния вече осъществява сътрудничество с чужди специалисти по трансплантации. Министър Ананиев сподели, че същите стъпки е предприела и България, за да се справи с липсата на донори и да осигури възможност за трансплантация на нуждаещите се български граждани.", "date": "2018.10.23", "title": "Министърът на здравеопазването Кирил Ананиев се срещна с румънския си колега Сорина Пинтея"}
{"url": "http://www.focus-news.net/news/2018/10/23/2581691/georgi-aleksandrov-kmet-na-selo-bata-v-podnozhieto-na-halma-kadeto-e-razpolozhena-krepostta-krasen-kale-e-otkrita-edna-ot-nay-starite-tsarkvi-na-balkanite.html", "text": "В подножието на хълма, където е разположена крепостта „Красен кале“ в село Бъта е открита една от най-старите църкви на Балканите. Това каза за  Радио „Фокус“ - Пазарджик  Георги Александров, кмет на населеното място. По думите му до края на месеца ще се организира среща с учени, които са работили и изследвали историята на крепостта „Красен кале“ в село Бъта. Той допълни, че учените ще разкажат за историята на крепостта, за намерените артефакти и за това какви намерения имат към бъдещи разкопки. Историята на крепостта „Красен кале“ вълнува много от местните хора на Бъта, както и туристи, които се интересуват от миналото“, каза Александров. Средновековният град крепост Красен, който възниква през 4 век и е бил един от най-значимите градове в региона, тъй като е разполагал с гъсто жилищно застрояване, обширни подградия извън крепостта“, каза Георги Александров . \r\nРадослава МУРДЖЕВА", "date": "2018.10.23", "title": "Георги Александров, кмет на село Бъта: В подножието на хълма, където е разположена крепостта „Красен кале“ е открита една от най-старите църкви на Балканите"}
{"url": "http://www.focus-news.net/news/2018/10/23/2581693/nezavisen-makedoniya-opozitsiyata-v-tirana-obyavi-protesti-za-svalyaneto-na-pravitelstvoto-na-edi-rama.html", "text": "Опозицията в Тирана обяви протести за сваляне на правителството на премиера Еди Рама, съобщава електронното издание на македонския вестник  \"Независен\" .  \r\nВицепредседателят на третата политическа сила в страната (Социалистическо движение за интеграция, СДИ) и координатор на парламентарната група Петрит Васили подчерта, че опозицията скоро ще започне протести, чиято основна цел ще бъде свалянето на управляващия кабинет. Съгласно думите му, опозицията не поставя под съмнение участието си местните избори през юни 2019 г., но има едно условие - вотът да бъде организиран без участието на Рама като премиер. \r\n\"СДИ никога не е обсъждала дали да участва в местните избори. Дори сме започнали подготовката за тях. Но има само едно условие от наша страна. На тези избори Албания трябва да отиде без Еди Рама като премиер и ние ще постигнем това\", увери Васили. \r\nСпоред него това ще бъде постигнато чрез национални протести в страната, които скоро ще започнат и ще упражнят натиск, който ще принуди правителството и Еди Рама да подадат оставки.  \r\nИ лидерът на най-голямата опозиционна сила в страната - Демократическата партия (ДП), Лулзим Баша, заяви, че опозицията няма да се съгласи да отиде на избори, ако настоящият министър-председател Еди Рама остане на поста си. \"Албанската опозиция се готви за избори, но без Рама като премиер, подчерта Баша. \r\nТой допълни, че обединената опозиция се подготвя и за местни, и за парламентарни избори, и че е убеден в победата на тях, защото, съгласно думите му, \"на народа му е писнало от настоящата престъпна власт\". Тереза Герова", "date": "2018.10.23", "title": "\"Независен\" (Македония): Опозицията в Тирана обяви протести за свалянето на правителството на Еди Рама"}
{"url": "http://www.focus-news.net/news/2018/10/23/2581682/a1-on-makedoniya-nova-demokratsiya-otnovo-poiska-ot-tsipras-da-pokazhe-pismoto-na-kotsiyas.html", "text": "„Нова Демокрация“ и във вторник не пропусна да поиска от гръцкото правителство да публикува писмото с оставката на Никос Коцияси и заяви, че ако премиера Алексис Ципрас е уплашен, бившият външен министър е длъжен да го направи вместо него“, предава  македонският портал „А1 Он“ . \r\n„Изминаха шест дни от отстраняването на Коцияс, но гражданите продължават да виждат едно правителство в разпад, с министри, които се обвиняват помежду си и се нападат. Писмото с оставката на един министър не е лично и тайно писъмце. То трябва да бъде показано на хората. Ако Ципрас се плаши, то господин Ципрас е длъжен да направи това вместо него“, гласи изявлението на  най-голямата опозиционна партия в Гърция. \r\nПревод и редакция:", "date": "2018.10.23", "title": "„А1 Он“ (Македония): „Нова Демокрация“ отново поиска от Ципрас да покаже писмото на Коцияс"}
{"url": "http://www.focus-news.net/news/2018/10/23/2581694/kyustendil-turisti-ot-izrael-frantsiya-i-ispaniya-sa-bili-nay-chestite-chuzhdestranni-posetiteli-na-oblastta-kam-kraya-na-letniya-sezon.html", "text": "Туристи от Израел, Франция и Испания са били най-честите чуждестранни посетители на областта. Това каза пред  Радио „Фокус” – Кюстендил  Даниела Димитрова, началник на отдел „Статистически изследвания” към Териториално бюро – Югозапад. По думите ѝ данните за края на летния сезон сочат, че най-много чужденци посетили област Кюстендил са били граждани на Израел – 16.6%, Франция – 11.9%, Испания – 10.4%. Македония – 7.7%, Германия – 6.1%, Италия – 5.5%, Руска федерация – 4.9%, Румъния – 3.8%, Гърция – 3.6%.  \r\nВ рамките на месец август в област Кюстендил са функционирали 87 места за настаняване с над 10 легла, от които 39 са хотели и 48 – други места за краткосрочно настаняване. Общият брой на нощувките във всички места за настаняване е 25 935, което е с 2.1% по-малко в сравнение със същия месец на предходната година. Над  86% от реализираните нощувки в областта са тези от български граждани. \r\nВенцеслав ИЛЧЕВ", "date": "2018.10.23", "title": "Кюстендил: Туристи от Израел, Франция и Испания са били най-честите чуждестранни посетители на областта към края на летния сезон"}
{"url": "http://www.focus-news.net/news/2018/10/23/2581696/varna-89-godishen-mazh-ot-selo-topoli-e-zaginaliyat-peshehodets-pri-intsidenta-na-bul-vl-varnenchik.html", "text": "89-годишен мъж от село Тополи е загиналият пешеходец при инцидента на бул. „Вл. Варненчик“, съобщиха от  ОДМВР - Варна . Инцидентът стана около 13.45 часа днес в района след кръстовището на бул. „Вл. Варненчик“ с ул. „Перла”. Пешеходецът беше блъснат от лек автомобил докато пресича пътното платно на нерегламентирано за това място.", "date": "2018.10.23", "title": "Варна: 89-годишен мъж от село Тополи е загиналият пешеходец при инцидента на бул. „Вл. Варненчик“"}
{"url": "http://www.focus-news.net/news/2018/10/23/2581699/api-ot-1200-chasa-do-1500-chasa-na-24-oktomvri-se-ogranichava-dvizhenieto-po-avtomagistrala-hemus-mezhdu-km-74-i-km-79-za-stroitelstvoto-na-noviya-uchastak-kray-yablanitsa.html", "text": "От 12.00 часа до 15.00 часа на 24 октомври се ограничава движението по автомагистрала „Хемус“ между км 74 и км 79 за строителството на новия участък край Ябланица. Това съобщиха от пресцентъра на  Агенция „Пътна инфраструктура“ . Временната организация на движението е за извършване на дейности, свързани със строителството на новия участък от автомагистралата. В този интервал трафикът ще се пренасочва по път I-3 Ботевград – Ябланица.", "date": "2018.10.23", "title": "АПИ: От 12.00 часа до 15.00 часа на 24 октомври се ограничава движението по автомагистрала „Хемус“ между км 74 и км 79 за строителството на новия участък край Ябланица"}
{"url": "http://www.focus-news.net/news/2018/10/23/2581698/plovdiv-okrazhniyat-sad-nalozhi-7-godini-zatvor-mazh-blasnal-s-avtomobila-si-dete-koeto-pochinalo-vsledstvie-na-intsidenta.html", "text": "Окръжният съд наложи 7 години затвор мъж, блъснал с автомобила си дете, което починало вследствие на инцидента. Това съобщиха от пресцентъра на  Съдебната палата в Пловдив . Окръжният съд осъди на 7 години \"Лишаване от свобода\" при първоначален общ режим подсъдимия 45-годишен мъж с инициали В. А. за причиняване на пътнотранспортно произшествие, без да има необходимата правоспособност, при която е загинало момиченце с инициали Р. А. на 1.5 години.  \r\nНа 31 януари 2015 г. подсъдимият паркирал автомобил  БМВ на ул. „Кипарис“ пред дома си. В този момент две деца – пострадалата Р. А. (на 1.5 години) и А. А. (на 6.5 години), излезли да играят. При качването си в автомобила подсъдимият не възприел децата, въпреки че А. А. била по-висока и имало възможност да я види от позицията си на водач. Без да се увери в безопасността на маневрата и положението на децата, той потеглил и с предната част на автомобила прегазил пострадалото дете.  Въпреки оказаната медицинска помощ, момиченцето починало.  \r\nПодсъдимият В. А. придобил правоспособност да управлява МПС през 2007 г. Поради допуснати множество нарушения на Закона за движение по пътищата той загубил всичките си контролни точки, след което свидетелството му за правоуправление е отнето от органите на Пътна полиция. През 2013 г. правоспособността му била анулирана. Въпреки това продължил да управлява МПС, поради което са му съставяни множество фишове и наказателни постановления. Освен това веднъж е осъждан за управление на автомобил без съответното свидетелство. \r\nПрисъдата подлежи на протест и обжалване в 15-дневен срок пред Апелативния съд – Пловдив.", "date": "2018.10.23", "title": "Пловдив: Окръжният съд наложи 7 години затвор мъж, блъснал с автомобила си дете, което починало вследствие на инцидента"}
{"url": "http://www.focus-news.net/news/2018/10/23/2581697/vitsepremierat-krasimir-karakachanov-edna-ostavka-v-momenta-oznachava-da-saborim-pravitelstvoto-za-men-tova-ne-e-reshenie.html", "text": "Една оставка в момента означава да съборим правителството – за мен това не е решение. Това каза вицепремиерът и лидер на ВМРО Красимир Каракачанов след Коалиционен съвет на \"Обединени патриоти\", предаде репортер на  Агенция „Фокус“ . По думите му, представяйки си, че оставката на на Симеонов означава ДПС и БСП да се върнат на власт, за него това не е решение. „Изразих моето становище пред г-н Симеонов. Той дълго и нашироко обясни какво е искал да каже и че не е имал предвид да обижда майките. Аз мисля, че подсказах днес на празника на тези, които бяха. Какво означава оставката на един вицепремиер – или падане на правителството. Вчера бях много впечатлен от факта, че г-жа Корнелия Нинова ме призова аз да бъда човекът, който да свали правителството, искайки оставката на Валери Симеонов\", коментиря той. По думите му, ако се изгони НФСБ от управлението, трябва да се разчита на Марешки. „За мен това не е алтернатива. От тази гледна точка изразих моето мнение, че г-н Симеонов малко по-внимателно трябва да подбира думите, с които се изразява. Аз лично не бих използвал подобни думи. Искам да кажа и нещо друго. За мен това не е решение. Много по-важно е, че правителството си върши работата. Ние говорим за майките на деца с увреждания, но бюджетът от 270 млн. лв. за хората с увреждания се увеличава с 60 %. Правителството си е свършило работата и продължава да я върши“, допълни Каракачанов.  \r\nДеница КИТАНОВА", "date": "2018.10.23", "title": "Вицепремиерът Красимир Каракачанов: Една оставка в момента означава да съборим правителството – за мен това не е решение"}
{"url": "http://www.focus-news.net/news/2018/10/23/2581701/blagoevgrad-v-bansko-shte-se-provede-vtorata-natsionalna-sreshta-na-ekspertite-po-sotsialni-deynost-i-zdraveopazvane-ot-obshtinite.html", "text": "Кметът на Община Банско Георги Икономов ще бъде домакин на Втората национална среща на експертите по социални дейности и здравеопазване от общините на 24 октомври. Това съобщиха от пресцентъра на  Община Банско . Най-големият социален форум в страната се организира от Националното сдружение на общините, като се очаква в него да вземат участие заместник-министъра на труда и социалната политика Зорница Русинова, изпълнителния директор на НСОРБ Силвия Георгиева, председателя на Националния алианс за социална отговорност Георги Георгиев, и над 150 заместник-кметове, директори на дирекции и експерти в социалната сфера. \r\nНа двудневната среща ще бъдат дискутирани актуални проблеми като новото социално законодателство и въпроса с интегрирания подход между институциите в услуга на потребителите. Община Банско като домакин ще представи за участниците във форума своите 16 различни социални услуги с посещение на място.", "date": "2018.10.23", "title": "Благоевград: В Банско ще се проведе Втората национална среща на експертите по социални дейност и здравеопазване от общините"}
{"url": "http://www.focus-news.net/news/2018/10/23/2581705/blagoevgrad-v-dramatichen-teatar-nikola-vaptsarov-shte-bade-predstavena-postanovkata-printsesa-turandot.html", "text": "В Драматичен театър „Никола Вапцаров“ ще бъде представена постановката „Принцеса Турандот“ по приказка на Карло Гоци. Това каза пред  Радио „Фокус“ – Пирин  Симона Спасова, експерт „Връзки с обществеността към културната институция. Тя посочи, че спектакълът ще започне днес от 19.00 часа на Голяма сцена. По думите ѝ сценичният вариант и постановката са дело на младия режисьор Маргарита Мачева. „Сценографията и костюмите са на Теодор Киряков, а музиката е на Пламен Мирчев – Мирона, с който Маргарита Мачева работи успешно през последните години. Хореографията и пластиката са поверени на актьора Аладин Алиибрахим, който съвсем скоро стана част от трупата на театъра“, отбеляза Спасова. Тя допълни, че в ролята на Турандот ще влезе Божана Косева, а в ролята на младия принц Калаф благоевградската публика ще има възможността да види Кънчо Кънев. Тя добави, че в ролята на китайския император Алтум ще влезе Лъчезар Кацарски; в ролята на татарската принцеса Аделма ще влезе Пепа Манева; в ролята на придворната на Турандот – Скирина ще влезе Биляна Дилкова; в ролята на бившия наставник на Калаф ще влезе Огнян Спиров; в ролята на бащата на Калаф – Тимур ще влезе Андраш Кончалиев, а свитата на Турандот ще изпълняват Александър Митев, Теодор Куков, Мартин Лазаревски, Илия Павлевчев и Анастас Жайгаров. \r\nНатали СТЕФАНОВА", "date": "2018.10.23", "title": "Благоевград: В Драматичен театър „Никола Вапцаров“ ще бъде представена постановката „Принцеса Турандот“"}
{"url": "http://www.focus-news.net/news/2018/10/23/2581703/pernik-bus-s-prikacheno-remarke-e-katastrofiral-pri-31-km-na-avtomagistrala-struma-posoka-kulata-nyama-postradali.html", "text": "Бус с прикачено ремарке е катастрофирал при 31 км на автомагистрала „Струма“ посока Кулата, няма пострадали. Това съобщиха за  Агенция „Фокус“   ОДМВР-Перник . При инцидента, прикаченото ремарке се е прехвърлило върху мантинелата. Водачът на моторното средство е пътувал сам. Органи на реда са му съставили акт, заради непредпазливост и предизвикване на катастрофата.  \r\nДаяна ДЮЛГЕРОВА", "date": "2018.10.23", "title": "Перник: Бус с прикачено ремарке е катастрофирал при 31 км на автомагистрала „Струма“ посока Кулата, няма пострадали"}
{"url": "http://www.focus-news.net/news/2018/10/23/2581695/afp-evropeyskata-komisiya-othvarlya-predlozheniya-ot-italiya-byudzhet.html", "text": "Европейската комисия отхвърли предложения от Италия бюджет за 2019 г. и поиска нов план - ситуация, която е безпрецедентна в историята на организацията, предава  AFP , като се позовава на източник от Брюксел.   \r\nКомисарят по европейската икономика Пиер Московичи ще поиска от италианското популистко правителство във вторник да \"преразгледа бюджета си\", който надхвърля границите на ЕС, разкри източникът на агенцията, пожелал анонимност.  Тереза Герова", "date": "2018.10.23", "title": "AFP: Европейската комисия отхвърля предложения от Италия бюджет"}
{"url": "http://www.focus-news.net/news/2018/10/23/2581700/vitsepremierat-valeri-simeonov-ne-sam-zvyar-vizhdam-kakvi-sa-detsata-s-uvrezhdaniya-prochetete-vnimatelno-kakvo-sam-kazal.html", "text": "Не съм звяр, виждам какви са децата с увреждания. Това каза вицепремиерът и лидер на НФСБ Валери Симеонов след Коалиционен съвет на \"Обединени патриоти\", предаде репортер на  Агенция „Фокус“  По повод изказването си във връзка със Закона за хората с увреждания, че е бил \"започнат като опит да се угоди на една група кресливи жени, които спекулираха с децата си, манипулираха обществото, изкарвайки на пек и на дъжд тези уж болни деца“, Симеонов заяви, че до момента не е влизал в обяснителен режим от чисто технически съображения. \"Вчера включително аз си направих труда за пореден път да ви запозная с целия текст, който съм произнесъл. Валери Симеонов не е изрод. Той има очи на главата си и видимо се вижда, че част от децата имат физически недъзи. Те са с деформирани крайници. Нима някой от вас допуска, че съм такъв изрод, че ще кажа, че тези деца се преструват. Съвсем не е това смисълът. Още веднъж ви моля прочетете внимателно какво съм казал“, каза Симеонов. Той уточни, че е имал предвид, че  майките казват, че децата са болни, а ги държат и на дъжд и на студ по време на протестите. „Когато вадите две фрази, едната е \"кресливи майки\", след това се добавя другата фраза на „уж болни деца“ - това не е вярно“, допълни още Симеонов. Той посочи, че не вижда причина да се извини и поясни, че не е правилно разбран.   \r\nДеница КИТАНОВА", "date": "2018.10.23", "title": "Вицепремиерът Валери Симеонов: Не съм звяр, виждам какви са децата с увреждания - прочетете внимателно какво съм казал"}
{"url": "http://www.focus-news.net/news/2018/10/23/2581704/vitsepremierat-krasimir-karakachanov-koalitsiyata-obedineni-patrioti-v-poslednite-6-7-mesetsa-ne-raboti-zanimavame-se-s-vatreshni-problemi.html", "text": "Коалицията „Обединени патриоти“ в последните 6-7 месеца не работи, занимаваме се с вътрешни проблеми. Това каза вицепремиерът и лидер на ВМРО Красимир Каракачанов след Коалиционен съвет на \"Обединени патриоти\", предаде репортер на  Агенция „Фокус“  По думите на Каракачанов това са били 6-7 загубени месеца. „Оттук нататък решението е едно – който ще работи – да работи в коалицията. Ние не можем да се отклоняваме от онези идеи в нашите програми за „Обединени патриоти“ и програмата за управление. Ще поставяме инициативите, които имаме предвид на вниманието на колегите, ще ги информираме, както досега. Ако има отговор по тези инициативи – работим заедно, ако няма – работим по отделно“, допълни още Каракачанов. На въпрос дали съществува малката коалиция, Каракачанов уточни, че тя съществува, но има сериозни проблеми. \r\nВъв връзка с отсъствието на Волен Сидеров от Коалиционен съвет Каракачанов коментира: \"С коалиционните си партньори няма как да се справям. Справям се с противниците си. Не приемам обвинението, че ние сме си замълчали. Когато имаше подобно искане за смяна на председател на ПГ, ние казахме, че не сме съгласни. Лично смятам, че в една коалиция трябва да има диалог, а не престрелки пред медиите и съм го казвал много пъти“, допълни още Каракачанов.  \r\nДеница КИТАНОВА", "date": "2018.10.23", "title": "Вицепремиерът Красимир Каракачанов: Коалицията „Обединени патриоти“ в последните 6-7 месеца не работи, занимаваме се с вътрешни проблеми"}
{"url": "http://www.focus-news.net/news/2018/10/23/2581707/ministar-nikolina-angelkova-provede-rabotna-sreshta-s-lidera-na-abv-rumen-petkov.html", "text": "Министърът на туризма Николина Ангелкова проведе работна среща с председателя на ПП АБВ Румен Петков и обсъди с него актуални теми от развитието на отрасъла. Това съобщиха от пресцентъра на  Министерството на туризма . Разговорът се проведе по искане на ръководството на партията по повод проведения наскоро във Варна туристически бизнес форум. Двамата коментираха въпроси от секторната политика, водена от Министерството на туризма в сферата на културно-историческите, поклонническите и други специализирани услуги. По голяма част от тези направления ние работим активно от създаването на министерството като самостоятелна институция, подчерта министърът. В непосредствен диалог с бизнеса и местната власт бе реализирано туристическото райониране на страната на база уникалност и местна специфика. Създадени бяха 9 маркетингови района и почти всички организации за тяхното управление са учредени. Вече се изпълнява проект по ОП „Иновации и конкурентоспособност“ за предоставяне на безвъзмездна финансова помощ за създаване и функциониране на организациите за управление на туристическите райони на стойност над 5 млн. лв., стана ясно от думите й. Министър Ангелкова акцентира също върху усилията на ведомството да стимулира по-ефективната подготовка на квалифицирани кадри за отрасъла и подчерта, че съвместно с  министерствата на образованието и науката и на труда и социалната политика се изпълняват общи проекти в тази посока. Румен Петков поясни, че е важно да бъдат споделени с министерството възгледите, огласени от бранша на кръглата маса във Варна. Той приветства постигнатото от туристическата администрация на пазар Русия като маркетингови резултати. Експертът от АБВ доц. Христо Михайлов обърна внимание върху необходимостта местният бизнес да бъде насърчаван при създаване на модерна продуктова политика в туризма съвместно с общините.", "date": "2018.10.23", "title": "Министър Николина Ангелкова проведе работна среща с лидера на АБВ Румен Петков"}
{"url": "http://www.focus-news.net/news/2018/10/23/2581709/pazardzhik-delegatsiya-ot-republika-makedoniya-poseti-velingrad.html", "text": "Делегация на високо правителствено ниво от Република Македония посети Велинград през почивните дни, съобщи за  Радио „Фокус“ - Пазарджик  Бояна Кирилова от Общината. Тя допълни, че делегацията е била водена от Драги Рашковски – Генерален секретар на Македонската Влада. „13 от общо 17 министерства бяха представени от държавните им секретари. Делегацията се срещна с кмета на община Велинград д-р Костадин Коев. Бяха обсъдени теми свързани със сътрудничество в областта на туризма и културния обмен, както и бъдещото побратимяване между Велинград и столицата на Република Македония – Скопие“, каза Кирилова. \r\nРадослава МУРДЖЕВА", "date": "2018.10.23", "title": "Пазарджик: Делегация от Република Македония посети Велинград"}
{"url": "http://www.focus-news.net/news/2018/10/23/2581708/veliko-tarnovo-predstoi-sklyuchvane-na-dogovor-za-satrudnichestvo-mezhdu-mbal-d-r-dimitar-pavlovich-v-svishtov-i-bolnitsata-v-rumanskiya-grad-zimnich.html", "text": "Договор за сътрудничество предстои да сключат МБАЛ „Д-р Димитър Павлович“ в Свищов и болницата в румънския град Зимнич. Той ще е резултат от съвместните дейности, които двете лечебни заведения изпълниха по европейски проект. Това каза в предаването „Добре дошли в Свищов“ на  Радио „Фокус“ – Велико Търново  ръководителят на дейностите Даниела Станкова. Партньорското споразумение ще е за осъществяване на различни медицински дейности. „Това, което се установи при посещението на румънските медици, е, че МБАЛ – Свищов разполага с много по-добра техника. Например в болница в Зимнич няма компютърен томограф. И това, което предложиха румънските лекари, е румънските граждани, които са от община Зимнич, да ползват услугите на компютърния томограф, който е в МБАЛ – град Свищов“, обясни Даниела Станкова.  Тя уточни, че официално проектът за съвместно сътрудничество продължава до месец април 2019 година, но дейностите вече са приключили. През новия програмен период вероятно ще се търсят механизми за финансиране на тяхното допълнение. \r\nЛуиза ТРАНЧЕВА", "date": "2018.10.23", "title": "Велико Търново: Предстои сключване на договор за сътрудничество между МБАЛ „Д-р Димитър Павлович“ в Свищов и болницата в румънския град Зимнич"}
{"url": "http://www.focus-news.net/news/2018/10/23/2581711/sport-dimitar-kuzmanov-se-klasira-za-vtori-krag-na-turnira-v-italiya.html", "text": "Димитър Кузманов се класира за втория кръг на турнира в италианския град Санта Маргерита Ди Пула. \r\nПоставеният под номер едно в основната схема българин се наложи с 6:1, 6:4 над Матео Николас Мартинес от Аржентина в двубой, продължил 95 минути. \r\nВъв втория кръг Кузманов ще играе срещу Дуже Кекеш от Хърватия.", "date": "2018.10.23", "title": "Спорт: Димитър Кузманов се класира за втори кръг на турнира в Италия"}
{"url": "http://www.focus-news.net/news/2018/10/23/2581712/ministar-mladen-marinov-provede-rabotno-poseshtenie-v-politseyskiya-prezidium-na-federalna-provintsiya-brandenburg.html", "text": "По време на визитата си във ФР Германия министър Младен Маринов проведе работно посещение в Полицейския президиум на федерална провинция Бранденбург. Това съобщиха от пресцентъра на  МВР . Той разговаря с федералния министър на вътрешните работи и комуналните въпроси на Бранденбург, г-н Карл-Хайнц Шрьотер. Обсъдени бяха възможностите за задълбочаване на двустранното сътрудничество в областта на вътрешните работи.  \r\nСъвместната работа до този момента бе оценена като много полезна и конструктивна. Като пример за това бе посочено участието на служители от полицията на федералната провинция в съвместни патрули на българското Черноморие по време на летния туристически сезон. Добра практика е и ежегодното посещение от курсанти от Висшето полицейско училище на Бранденбург в България, в рамките на което гостите се запознават с дейността на структурите на МВР.  \r\nСред темите, обсъдени по време на визитата в Полицейския президиум на Бранденбург, бяха  още пътната безопасност и организацията на полицейската дейност. В българската делегация участва и директорът на ГДНП главен комисар Христо Терзийски.", "date": "2018.10.23", "title": "Министър Младен Маринов проведе работно посещение в Полицейския президиум на федерална провинция Бранденбург"}
{"url": "http://www.focus-news.net/news/2018/10/23/2581713/blagoevgrad-obshtina-petrich-izpalnyava-proekt-za-podmyana-na-ostareli-vodoprovodi-po-9-ulitsi-v-grada.html", "text": "Община Петрич изпълнява проект за подмяна на остарели водопроводи по 9 улици в града. Това каза за  Радио „Фокус“-Пирин  Минка Салагьорова, заместник-кмет на Общината. Тя уточни, че проектът е с Министерството на регионалното развитие и благоустройството, и е на стойност 1 608 000 лв. „Първият етап от това финансиране е вече одобрен от Министерството. Освен това на стойност от 500 000 лв. ще подменим остарелите водопроводни тръби по 2 много критични улици в града – „Яне Сандански“ и „Пейо Яворов““, посочи заместник-кметът. Минка Салагьорова допълни, че съответно след подмяната на водопроводите ще положат нова асфалтова настилка на тези улици. По думите й вече има избран и изпълнител, тъй като е била проведена процедура за възлагане на обществена поръчка. Тя добави, че спечеленото външно финансиране е третото след решението от миналата година Петрич да стане част от Асоциацията по ВиК в област Благоевград. „Това не означава, че след като кандидатстваме за Петрич, забравяме и малките населени места. С външно финансиране от ПУДООС ще подменим водопроводите на село Първомай. Там инвестицията е над 700 000 лв.“, отбеляза Салагьорова. Тя подчерта, че с новата инвестиция продължават общинската политика за дългосрочно решаване на проблемите, които създава остарялата водопроводна мрежа. „Миналата година имахме успешно реализиран проект за реконструкция на водопроводи в Петрич. Тогава с 600 000 лв. ресурс от Министерството на регионалното развитие и благоустройството се подмени 2,9 км водопровод на улици в град Петрич. Именно това успешно сътрудничество ни накара отново да кандидатстваме пред МРРБ“, каза още заместник-кметът на Община Петрич. \r\nНатали СТЕФАНОВА", "date": "2018.10.23", "title": "Благоевград: Община Петрич изпълнява проект за подмяна на остарели водопроводи по 9 улици в града"}
{"url": "http://www.focus-news.net/news/2018/10/23/2581714/smolyan-povishena-e-opasnostta-ot-padashti-kamani-i-svlichane-na-zemni-masi-po-vsichki-patishta-v-oblastta.html", "text": "Сухи и нормално проходими са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи, а температурите са положителни. През деня не са получавани сигнали за инциденти по пътищата в областта. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират внимателно и със съобразена скорост. Пропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ - Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение.. \r\nВ Смолян пътните настилки са сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и  и по входно-изходните артерии на града. \r\nНели ГЕРГЬОВСКА", "date": "2018.10.23", "title": "Смолян: Повишена е опасността от падащи камъни и свличане на земни маси по всички пътища в областта"}
{"url": "http://www.focus-news.net/news/2018/10/23/2581710/vitsepremierat-valeri-simeonov-na-vota-na-nedoverie-shte-otidem-kato-koalitsionni-partnyori-ne-sam-siguren-kak-shte-glasuva-ataka.html", "text": "На вота на недоверие ще отидем като коалиционни партньори, не съм сигурен как ще гласува Атака. Това каза вицепремиерът и лидер на НФСБ Валери Симеонов след заседание на малката коалиция, предаде репортер на  Агенция „Фокус“   Във връзка с искането на БСП за изслушване на вицепремиера Валери Симеонов, той обясни, че първата точка ще е гласуване на вота на недоверие, а не неговото изслушване. \"Предложението на БСП е 24-26 октомври. Видях предложението до Цвета Караянчева. Те искат или утре, или вдругиден, или в петък да е първа точка\", допълни още Симеонов. На въпрос дали е сигурен как ще гласува \"Атака\" на вота, Симеонов обясни, че не е. „Не съм сигурен и как ще гласува „Воля“, не съм сигурен и как ще гласува ДПС“, допълни вицепремиерът.  \r\nПо отношение на взаимното оттегляне на доверие, Симеонов уточни, че става въпрос за оттегляне на доверието на депутатите от НФСБ към председателството на Волен Сидеров. По думите му това може да се промени на заседание на парламентарна група, която да отсъди и гласува. Симеонов уточни, че не става въпрос за махане на вицепремиера или на председателя на ПГ на „Обединени патриоти“. „Различни са ситуациите. Ние не отричаме, не искаме да омаловажим участието на \"Атака\" в тази коалиция, но съгласно нашето коалиционно споразумение, председателството на групата е въпрос на решение на групата. С мнозинство се взима групата“, допълни още Симеонов. На въпрос какво ще се случи, ако от \"Атака\" продължат да искат неговата оставка, Симеонов уточни, че трябва да има желание за оттеглянето му от страната на Каракачанов и на премиера Бойко Борисов.  \r\nДеница КИТАНОВА", "date": "2018.10.23", "title": "Вицепремиерът Валери Симеонов: На вота на недоверие ще отидем като коалиционни партньори, не съм сигурен как ще гласува \"Атака\""}
{"url": "http://www.focus-news.net/news/2018/10/23/2581706/vitsepremierat-valeri-simeonov-nadyavam-se-otsastvieto-na-volen-siderov-ot-koalitsionen-savet-da-e-zasega-shte-polagame-dobrozhelatelni-usiliya-da-se-sabirame-i-da-reshavame-problemite.html", "text": "Надявам се отсъствието на Волен Сидеров от Коалиционен съвет да е засега, ще полагаме доброжелателни усилия да се събираме и да решаваме проблемите. Това каза вицепремиерът и лидер на НФСБ Валери Симеонов след Коалиционен съвет на \"Обединени патриоти\", предаде репортер на  Агенция „Фокус“  „Ние отново ще поканим Волен Сидеров и Атака на заседание, на което да обсъдим имаме ли проблеми, нямаме ли и трябва да ги решим или трябва по този неособено хигиеничен начин да ги прекараме през медии и през големия партньор ГЕРБ, който няма вина за нашите отношения“, допълни Симеонов. \"Ние ще полагаме и занапред доброжелателни усилия да се събираме и да си решаваме проблемите. Няма проблем, който да не може да бъде решен\", допълни още Симеонов.  \r\nНа въпрос дали съществува малката коалиция, Симеонов отговори: „Коалицията е съставена за общо участие в парламентарни избори за 44-ото Народно събрание. Тя е съставена с коалиционно споразумение, което е подписано лично от мен и от колегите. Коалицията съществува, докато съществува това споразумение. То не е нарушено, въпреки че има много сериозни разминавания, на които сте свидетели напоследък. Последното се получи днес, когато за наша изненада нашият партньор не дойде“, каза Симеонов по отношение на липсата на Волен Сидеров на заседанието. „Ние забавихме началото на заседанието. Писахме sms-и, пробвахме да се чуем. Отговориха ни, че няма да дойдат, но това бе чак на единия час. Аз не съм направил опит с оглед на тези атаки, които са отправени лично към мен“, допълни Симеонов и уточни, че няма намерение да засилва конфликта.  \r\nДеница КИТАНОВА", "date": "2018.10.23", "title": "Вицепремиерът Валери Симеонов: Надявам се отсъствието на Волен Сидеров от Коалиционен съвет да е засега, ще полагаме доброжелателни усилия да се събираме и да решаваме проблемите"}
{"url": "http://www.focus-news.net/news/2018/10/23/2581715/vitsepremierat-valeri-simeonov-izvinyavayte-che-ne-me-razbrahte-pravilno-i-se-podlagahte-na-edna-kampaniya.html", "text": "Извинявайте, че не ме разбрахте правилно и се подлъгахте на една кампания – това ли да кажа? Това каза вицепремиерът и лидер на НФСБ Валери Симеонов след Коалиционно заседание на \"Обединени патриоти\", предаде репортер на  Агенция „Фокус“ . „Тези хора са обидени. Знаете ли как се държаха те на съветите, на които се обсъждаше въпросите за повишаването на помощите за хората с увреждания. Доста невъзпитано. Второ, знаете ли, когато минавам аз, минават други хора, които са инвалиди като тях, как викат подир тях: „Убийци“. Това викат, на мен ми го викаха“, допълни още Симеонов.  \r\nПо думите му в крайна сметка парите са увеличени. „Смятате ли, че тези жени са моралния критерий на държавата?“, попита още Симеонов и уточни, че много хора са обидени, но не се държат като тях.  \r\nДеница КИТАНОВА", "date": "2018.10.23", "title": "Вицепремиерът Валери Симеонов: Извинявайте, че не ме разбрахте правилно и се подлъгахте на една кампания"}
{"url": "http://www.focus-news.net/news/2018/10/23/2581719/sliven-kmetat-stefan-radev-se-sreshtna-s-kmeta-na-ternopol-serhiy-nadal.html", "text": "Кметът Стефан Радев посрещна делегация от Тернопол, водена от кмета на града Серхий Надал. Това съобщиха от пресцентъра на  Община Сливен . В срещата взе участие и председателят на Общински съвет – Сливен Димитър Митев. Делегацията е на посещение по повод честванията за празника на града – Димитровден. Кметът поздрави гостите и изрази задоволството си от посещението им. „Изключително сме щастливи да Ви посрещнем тук, в нашия град. Бихме искали да затвърдим добрите си отношения“, заяви кметът Радев. Той обсъди с украинския си колега част от проектите, които общината реализира с европейско финансиране.  \r\nПо време на разговора стана ясно, че и в побратимения на Сливен град Тернопол в момента също се работи по европейски проекти. Участниците се обединиха около идеята за търсене на начини и форми за задълбочаване на партньорството и доброто сътрудничество между двата града. \r\n„Ще се радвам реализирането на общите ни проекти да се приеме добре от обществеността и на двата града“, допълни още Стефан Радев. \r\nВ делегацията участва и заместник-кметът по икономическите въпроси Владимир Дидич.", "date": "2018.10.23", "title": "Сливен: Кметът Стефан Радев се срещна с кмета на Тернопол Серхий Надал"}
{"url": "http://www.focus-news.net/news/2018/10/23/2581717/blagoevgrad-kmetat-d-r-atanas-kambitov-razporedi-pochistvaneto-na-detskite-ploshtadki-da-bade-prioritetno.html", "text": "Кметът на Благоевград д-р Атанас Камбитов разпореди почистването на детските площадки да бъде извършвано рано сутрин, както през работните, така и през почивните дни. Това съобщиха от пресцентъра на  Община Благоевград . Целта е местата за игра да бъдат в приветлив вид за децата и техните родители през целия ден. Служители на общинска фирма  „Биострой“ имат ангажимента да почистват  съоръженията и пясъчниците още от 7.00 часа сутринта.  \r\nПродължава и отремонтирането на детските площадки, там, където е необходимо. Община Благоевград апелира жителите при забелязване на нередности да сигнализират на „горещия телефон“ 073/88 44 34.", "date": "2018.10.23", "title": "Благоевград: Кметът д-р Атанас Камбитов разпореди почистването на детските площадки да бъде приоритетно"}
{"url": "http://www.focus-news.net/news/2018/10/23/2581720/aktsenti-v-sutreshniya-blok-dobro-utro-balgariya-po-radio-fokus-na-24-oktomvri.html", "text": "Проект за близо 164 милиона лева, насочен към модернизация в спешната помощ, беше подписан на 23 октомври. Ще се изпълнят ли очакванията за повишаване ефективността и качеството в системата и можем ли да приемем проекта като положителна стъпка за сектора? Отговорите на тези и други въпроси търсим в сутрешния блок „Добро утро, България“ по  Радио „Фокус“  от председателя на Националната асоциация на работещите в спешната помощ д-р Десислава Кателиева. След коалиционния съвет на „Обединени патриоти“, макар и без лидера на „Атака“ Волен Сидеров, оставка на вицепремиера Валери Симеонов няма да има. Последиците от непремереното политическото говорене, цинизма в управлението и тежестта на оставките в кабинета ще коментираме със социолога Кънчо Стойчев. Ще насочим поглед и към друга любопитна тема - столичния зоопарк, реконструкциите, които текат там, бъдещите проекти и подготовката на животните за предстоящия зимен сезон. За всичко това ще разговаряме с директора на зоопарка арх. Добромир Бориславов. В минутите след 9.00 часа Венцеслав Илчев от Радио „Фокус“ - Кюстендил ще ни разкаже за конкурса „Дърво с корен“.  \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа с водещ Виктория Месробович - Кувенджиева.", "date": "2018.10.23", "title": "Акценти в сутрешния блок „Добро утро, България“ по Радио „Фокус“ на 24 октомври"}
{"url": "http://www.focus-news.net/news/2018/10/23/2581722/evropeyskata-komisiya-predstavi-svoyata-rabotna-programa-za-2019-g-v-koyato-na-fokus-sa-realiziraneto-na-obeshtaniyata-i-podgotovkata-za-badeshteto.html", "text": "Европейската комисия представи своята работна програма за 2019 г., с която определя три основни приоритета за следващата година: бързо постигане на съгласие по вече представените законодателни предложения, за постигане на десетте политически приоритета; приемане на ограничен брой нови инициативи за решаване на нерешените предизвикателства и представяне на няколко инициативи с оглед на бъдещето на ЕС на 27-те, целящи засилване на основите на една силна, обединена и суверенна Европа. Това съобщиха от пресцентъра на  Представителството на ЕК в България . \r\nПредседателят Жан-Клод Юнкер заяви: \"След седем месеца, считано от днешния ден, Европа ще направи най-важната си среща с избирателите в рамките на едно поколение - на изборите за Европейски парламент. Призовавам Европейския парламент и Съвета да приемат предложенията, представени от Комисията през последните четири години. Гражданите не се интересуват от предложения, те имат нужда от действащо законодателство, което им предоставя права. Най-доброто послание за гласоподавателите, които ще гласуват следващата година, би било да покажем, че този Съюз дава конкретни, осезаеми резултати за тях.\" \r\nРаботната програма за 2019 г. акцентира върху само 15 нови инициативи, както и още 10 нови оценки по линия на REFIT, за да направи преглед на съществуващото законодателство и да гарантира, че то все още съответства на целта. За да се гарантира акцент върху постигането на резултати, в работната програма на Комисията също се изброяват 45-те неприети приоритетни предложения, в рамките на Съвместната декларация относно законодателните приоритети, които да бъдат приети от Парламента и Съвета преди европейските избори. Комисията също така предлага да оттегли или отмени 17 неприети предложения или съществуващи закони.", "date": "2018.10.23", "title": "Европейската комисия представи своята работна програма за 2019 г., в която на фокус са реализирането на обещанията и подготовката за бъдещето"}
{"url": "http://www.focus-news.net/news/2018/10/23/2581721/liderat-na-bsp-korneliya-ninova-modelat-v-stroitelstvoto-se-nuzhdae-ot-korenna-promyana-shte-ima-pravila-ednakvi-za-vsichki-bez-reket-natisk-iznudvane-i-rushveti.html", "text": "Лидерът на БСП Корнелия Нинова към Камарата на строителите: Моделът в строителството се нуждае от коренна промяна, ще има правила, еднакви за всички- без рекет, натиск, изнудване и рушвети. Това каза лидерът на БСП Корнелия Нинова, съобщиха от пресцентъра на  партията . Камарата на строителите има нашата пълна подкрепа за развитието на българската икономика и българските фирми. Готови сме да обсъдим и внесем в Народното събрание разумните предложения за поправки в Закона за обществените поръчки. Искаме гаранции за увеличаване на заплатите на работниците.\" Това каза председателят на НС на БСП Корнелия Нинова пред журналисти след среща с представители на КСБ. Тя добави, че БСП иска да смени модела, наложен, включително и в строителството. \"Модел, в който се нарушават всякакви закони и правила, и един човек определя- кой да влиза и кой да излиза от обществена поръчка. Модел, в който строителният бранш е принуден да връща пари от обществени поръчки, за да си спечели благоволението на управляващите, трябва да бъде сменен веднъж завинаги\", коментира Нинова.  Лидерът на левицата каза още, че БСП е готова,  с всички сили, да помогне за осигуряване на кадрите в строителството, защото има остър кадрови проблем. \"Затова с политики ще подпомогнем фирмите, за да обучават кадри. От наша страна, браншът има и гаранции, че когато БСП управлява, ще има правила, еднакви за всички, няма да има привилегировани фирми, близки до властта, няма да им се извиват ръцете да плащат комисионни и рушвети\", заяви Нинова .  Тя бе категорична, че няма да бъде изземван бизнесът на една фирма за сметка на друга и няма да има промяна на правилата в движение. \"Ако искате да кърпим модела и системата, няма да намерим решение за икономиката, за вас и държавата. Моделът се нуждае от коренна промяна. Ще има правила, еднакви за всички- без рекет, натиск, изнудване и рушвети. Ако искате заедно да променим този модел, ние сме насреща\", завърши Корнелия Нинова. Инж. Илиян Терзиев, председателят на УС на КСБ  каза, че се надява в лицето на БСП винаги да има поддръжник и съюзник. \"Камарата на строителите в България иска да осигури спокойствието в бранша. Апелирахме да се спре с некоректното говорене и използването на строителния бранш за политически цели\". Това каза инж. Илиян Терзиев. Той добави, че Камарата има своите предложения за промени в законодателството - Закон за обществените поръчки, Закон за устройството на територията и  унифициране на тръжната документация. \"Надяваме се, че в лицето на БСП, винаги ще имаме наш поддръжник и съюзник, в изпълнението на тези задачи\", каза още Терзиев.", "date": "2018.10.23", "title": "Лидерът на БСП Корнелия Нинова: Моделът в строителството се нуждае от коренна промяна, ще има правила, еднакви за всички- без рекет, натиск, изнудване и рушвети"}
{"url": "http://www.focus-news.net/news/2018/10/23/2581718/vitsepremierat-krasimir-karakachanov-tseliyat-protest-na-maykite-na-detsa-s-uvrezhdaniya-beshe-politicheski-eksploatiran.html", "text": "Целият протест на майките на деца с увреждания беше политически експлоатиран. Това каза вицепремиерът Красимир Каракачанов след Коалиционен съвет на \"Обединени патриоти\", предаде репортер на  Агенция „Фокус“   „Не казвам, че хората не протестират справедливо. Има много несъвършенства в държавата, трупани през последните 30 години. За пръв път се прави такъв огромен жест. Отпускат се 60% и днес го казах, че бих би бил щастлив, ако извън бюджeта, който имам, ми отпуснат 150 млн. лв, да увелича заплатите на армията. Там има също родители на загинали военнослужещи, има деца сираци. От първия ден, факт е,  и от трибуната на НС и през омбудсмана, и депутати от БСП, и други политически сили използват този протест чисто политически“, каза Каракачанов. По думите му лицата на една част от хората на протеста са протестиращи по всякакъв повод и срещу всяко правителство.  „Кой иска оставка – зелените? Защото не искат да има развитие на зимния туризъм – това е така. Някои от техните лидери са там“, допълни Каракачанов. \"Не приемам като алтернатива на НФСБ да ми се появи Марешки, който така или иначе тропа на вратата и чака да се намести на стола при първа удобна възможност. С този човек няма да работя\", каза Каракачанов. По отношение на Волен Сидеров, вицепремиерът уточни, че желанието му е всички да разговарят заедно. На въпрос кога ще има среща с премира Борисов, Каракачанов уточни, че това ще се случи, когато се върне и поиска такава.  \r\nДеница КИТАНОВА", "date": "2018.10.23", "title": "Вицепремиерът Красимир Каракачанов: Целият протест на майките на деца с увреждания беше политически експлоатиран"}
{"url": "http://www.focus-news.net/news/2018/10/23/2581725/ministerstvoto-na-pravosadieto-startira-obshtestvena-konsultatsiya-vav-vrazka-s-proekt-na-zakon-za-fizicheskite-litsa-i-merkite-za-podkrepa.html", "text": "Министерството на правосъдието стартира обществена консултация във връзка с проект на Закон за физическите лица и мерките за подкрепа. Това съобщиха от пресцентъра на  Министерството . Дали да бъде отменен институтът на запрещението за хората с ментални увреждания, какви да са мерките за подкрепа, гарантиращи, че лицата с увреждания ще получат необходимата подкрепа за упражняване на правата си самостоятелно, без заместване на волята им и каква да е регламентацията по отношение на упражняването на личните им права. Тава са част от въпросите, които са поставени за обществено обсъждане в консултационния документ по отношение на бъдещия проект на Закона за физическите лица и мерките за подкрепа (ЗФЛМП), който Министерството на правосъдието публикува на сайта си и на  . \r\nПроект на ЗФЛМП бе одобрен от Министерския съвет през август 2016 г. след поредица от публични обсъждания и кръгли маси с участието на магистрати, народни представители, неправителствени организации на лица с интелектуални затруднения и психични проблеми, международни и български експерти в областта на правата на хората с увреждания и др. специалисти.  \r\nВ 43-тото Народно събрание той бе подкрепен на първо четене от Комисията по правни въпроси, Комисията по вероизповеданията и правата на човека, Комисията по регионална политика, благоустройство и местно самоуправление, Комисия по труда, социалната и демографската политика  и Комисията по здравеопазването, но поради предсрочното прекратяване на пълномощията на 43-тото Народно събрание той не бе внесен в пленарна зала. \r\nС оглед на предвидените в законопроекта множество изменения и допълнения в други нормативни актове, както и на измененията в Закона за нормативните актове, влезли в сила междувременно, е необходимо извършването на цялостна предварителна оценка на въздействието му. Задължителен елемент от нея е провеждане на консултации със заинтересованите страни, които предхождат изготвянето на проекта.", "date": "2018.10.23", "title": "Министерството на правосъдието стартира обществена консултация във връзка с проект на Закон за физическите лица и мерките за подкрепа"}
{"url": "http://www.focus-news.net/news/2018/10/23/2581723/dobrich-oblastniyat-savet-na-balgarski-cherven-krast-tarzhestveno-otbelyaza-140-godini-ot-sazdavaneto-na-bchk.html", "text": "Областният съвет на Български червен кръст (ОС на БЧК) в Добрич тържествено отбеляза 140 години от създаването на БЧК. Тържеството се състоя в зала „Зорница“ на НЧ „Йордан Йовков – 1870“, предаде кореспондент на  Радио „Фокус” – Варна . 13 доброволци на организацията в добруджанския град са отличени за работата им през миналата година. ОС на БЧК в Добрич има своята история и място с всичко създадено и организирано през годините. Структурите в областния център и Балчик са създадени още през 1885 г. 102 са дружествата в осем общински организации. През 2000 г. е създаден в Добрич първият междуобластен склад в страната. Водно-спасителната служба, създадена пред 1964 г., се е превърнала в емблематична сред звената на БЧК в областта заради Приморска Добруджа. Днес червенокръстци и доброволци се поздравиха с на многая лета и пожеланието за непреходност на идеята за добротворчество и милосърдие. Много са важните моменти в работата на организацията в добруджанския град, подчерта д-р Артюн Еринозов, директор на ОС на БЧК в Добрич. Всички те са в съответствие с мисията на организацията, а тя е да помагат на хората. Една от основните програми с европейско финансиране е тази за хранителните помощи. За последните 10 години над 80 000 души в областта са подпомогнати по тази програма. \"Всички програми и инициативи се осъществяват и благодарение на подкрепата на институции и организации\", допълни д-р Еринозов.  \r\nБЧК - Добрич обяви днес официално своята благотворителна кампания за набиране на средства за стипендии на студенти сираци или полусираци от Добричка област. Идеята за кампанията е от скоро и е вдъхновена от самите служители на БЧК - Добрич. Те вече са заделили от своите заплати и са събрали сумата от 570 лева. Желанието е тази кампания да излезе извън кръга на служителите на организацията и да се превърне в обществена, за да създаде фонд от средства за повече студентски стипендии. Изработен е правилник, който регламентира условията, критериите, сроковете и сумите, с които ще се подпомагат студентите. Петчленна комисия от служители на БЧК, общественици и дарители ще определя  кой да получи стипендия. Сред официалните гости на тържеството бяха кметове на общини. Кметът на Община град Добрич Йордан Йорданов поднесе плакет и поздрави гости и червенокръстци с пожеланието добротворчеството да пребъде и да приобщава все повече съмишленици.  \r\nЖулиета НИКОЛОВА", "date": "2018.10.23", "title": "Добрич: Областният съвет на Български червен кръст тържествено отбеляза 140 години от създаването на БЧК"}
{"url": "http://www.focus-news.net/news/2018/10/23/2581702/dzhon-boltan-v-moskva-izlizaneto-na-sasht-ot-drsmo-ne-pravi-sveta-po-opasen.html", "text": "Съветникът на американския президент по националната сигурност Джон Болтън, който е на посещение в Москва, подчерта, че излизането на САЩ от Договора за ликвидация на ракетите със среден и малък обсег (ДРСМО) няма \"на прави света по-опасен\", предава руската информационна агенция  TACC . \r\n\"Не, мисля, че това само признава променената реалност\", подчерта Болтън в интервю, цитирано от агенцията, в отговор на въпрос дали е съгласен с позицията на Москва, съгласно която решението на Вашингтон прави света по-опасен.  \r\nПо-рано през деня Болтън проведе среща с руския министър на отбраната Сергей Шойгу, която определи като продуктивна. Двамата обсъждаха въпроса за ДРСМО.  \r\nВ понеделник съветникът на Доналд Тръмп разговаря със секретаря на Съвета за сигурност на Руската федерация Николай Патрушве и с първия дипломат на Москва Сергей Лавров. Планира се и среща с държавния глава на Руската федерация Владимир Путин, а също и с неговия съветник за външната политика Юрий Ушаков.  \r\nВизитата на Болтън има особено значение на фона на плановете на САЩ да излязат от ДРСМО, подписан през 1987 г.  Тереза Герова", "date": "2018.10.23", "title": "Джон Болтън в Москва: Излизането на САЩ от ДРСМО не прави света по-опасен"}
{"url": "http://www.focus-news.net/news/2018/10/23/2581729/veliko-tarnovo-ezikovi-i-literaturni-sastezaniya-i-prezentatsii-za-polzite-ot-knigite-shte-se-provedat-v-svishtov-v-ramkite-na-natsionalnata-sedmitsa-na-cheteneto.html", "text": "Езикови и литературни състезания, презентации за ползите от книгите и посещения на културни институции са само част от инициативите, които предстоят в Свищов. Всички те са част от Националната седмица на четенето, която стартира официално вчера. Това каза в предаването „Добре дошли в Свищов“ на  Радио „Фокус“ – Велико Търново  Румяна Кузева, началник Отдел „Образование“ в Община Свищов. Проявите включват четене на любими приказки от родители и публични личности, които ще гостуват в детските заведения. Заедно с тях децата ще бъдат посетени от любимите си приказни герои. „Ще се проведат различни езикови и литературни състезания с децата от прогимназиален етап. Учениците ще покажат презентации пред съучениците си, свързани с книгите и четенето. Ще има посещения в библиотеките, както и щафетно четене, състезания по краснопис, маратон на четенето“, допълни Румяна Кузева. Предвиждат се още изложби на рисунки на любими приказни герои или илюстрации на приказки. За по-големите ученици ще се проведат дискусии на тема „Възрожденски  писатели” и „Печатните  издания от епохата на Възраждането”. \r\nЛуиза ТРАНЧЕВА", "date": "2018.10.23", "title": "Велико Търново: Езикови и литературни състезания и презентации за ползите от книгите ще се проведат в Свищов в рамките на Националната седмица на четенето"}
{"url": "http://www.focus-news.net/news/2018/10/23/2581731/veliko-tarnovo-sedem-novi-sluchaya-na-varitsela-zasyakoha-zdravni-inspektori-ot-oblastta-prez-minalata-sedmitsa.html", "text": "Седем нови случая на варицела засякоха здравни инспектори от Великотърновска област през миналата седмица. Всички пациенти са регистрирани във Велико Търново, съобщават за  Радио „Фокус“ – Велико Търново  от  Регионалната здравна инспекция  в старата столица. Варицелата, известна още като лещенка, е остро инфекциозно заболяване. Тя е изключително заразна – около 90% от контактните на болен с варицела, които нямат изграден специфичен имунитет към причинителя, се заразяват. Най-уязвими са децата от 5 до 9-годишна възраст. Симптомите включват характерен обрив и повишена телесна температура. Заразният период започва 1-2 дни преди появата на обрива и завършва когато всички кожни лезии се покриват с корички. Заболяването протича по-тежко и с повече усложнения при възрастни. Инкубационният период е от 1 до 3 седмици. Лечението на заболяването е индивидуално и се назначава само от компетентен специалист. \r\nЗа периода 15 – 21 октомври здравните инспектори от областта са отчели и осем случая на ентероколити, както и още толкова остри респираторни заболявания. По един случай на лаймска болест и скарлатина са регистрирани в Горна Оряховица. \r\nМария НЕДЕВА", "date": "2018.10.23", "title": "Велико Търново: Седем нови случая на варицела засякоха здравни инспектори от областта през миналата седмица"}
{"url": "http://www.focus-news.net/news/2018/10/23/2581716/vecher-makedoniya-nikola-gruevski-shte-predsedatelstva-komisiyata-za-pomireniei.html", "text": "До края на седмицата се очаква да бъде учредена комисията за помирение, обявена от премиера Зоран Заев в миналия петък, съобщава близкото до кръговете на опозиционната ВМРО-ДПМНЕ електронно издание на македонския вестник  \"Вечер\" , като подчертава, че името на бившия лидер на партията се спряга като един от възможните варианти за председател на органа. \r\nСлед края на двудневното си посещение в Чешката република, председателят на Събранието в Скопие Талат Джафери ще проведе консултации, за да бъдат определени очертанията на Националната комисия по помирението, нейния състав и точните й задачи. \r\nИдеята за органа бе дадена от премиера Зоран Заев в рамките на дебата за конституционните промени. По-късно този парламентарен орган стана част от четирите условия на осемте членове на коалицията на ВМРО-ДПМНЕ, които гласуваха, за да бъде стартирана процедурата за внасяне на промени в Основния закон на югозападната ни съседка.  \r\nПравителството продължава да настоява за включването на депутатите от ВМРО-ДПМНЕ в органа, но засега няма подробности за състава й.  \r\nСлед учредяването й, комисията ще реши дали помирението ще бъде само за събитията от 27 април 2017 г. или ще включва и последвали събития, от които са произтекли негативи за отношенията власт-опозиция.  \r\nВ публичното пространство вече се спекулира за това кой ще бъде председател на комисията, а тези дни като опция бе споменавано името на бившия премиер Никола Груевски, който е депутат в сегашния парламент. Официална информация обаче засега няма.", "date": "2018.10.23", "title": "\"Вечер\" (Македония): Никола Груевски ще председателства комисията за помирение?"}
{"url": "http://www.focus-news.net/news/2018/10/23/2581728/sliven-zapochva-saniraneto-na-oshte-tri-zhilishtni-bloka-v-grada.html", "text": "Продължава санирането в град Сливен. Строителни площадки на още три жилищни блока бяха открити днес. Това съобщиха от пресцентъра на  Община Сливен . Това са блок №19 и 38 в квартал “Дружба“ и блок №79 в квартал „Стоян Заимов“. Те ще бъдат обновени по Националната програма за енергийна ефективност на многофамилни жилищни сгради. \r\nКметът Стефан Радев пожела успешна реализация на обектите, гладко протичане на строителните дейности и ползотворно сътрудничество между отделните страни. Той посети и трите площадки заедно със заместник-кмета Румен Иванов и експерти от Общината. \r\nНа сградите предстои да бъде извършена топлоизолация на външните стени, хидро и топлоизолация на покрива, ламаринена обшивка и гръмоотвод. Вратите на входовете ще бъдат подменени. Ще бъде сменена и тази част от дограмата на жилищата и общите части, която не отговаря на изискванията за енергийна ефективност. \r\nНа блок № 38, намиращ се в кв. „Дружба“  фирмата-изпълнител е „Среги“ ООД, фирмата за строителен надзор е „Ай Ти Ем Проджект“ ООД. Фирмата-строител на блок № 79 в кв. „Стоян Заимов“ е „Теовес-с2006“ ЕООД, консултант е „Кима Консулт“ ЕООД. \r\nСтроителят на блок № 19 в кв. „Дружба“ е „Брико 80“ ЕОО, а строителният надзор е поверен на „Ай Ти Ем Проджект“ ООД.", "date": "2018.10.23", "title": "Сливен: Започва санирането на още три жилищни блока в града"}
{"url": "http://www.focus-news.net/news/2018/10/23/2581727/blagoevgrad-vremenno-dvizhenieto-se-osashtestvyava-v-edna-lenta-po-pat-i-1-simitli-kresna-v-grad-kresna-poradi-patnotransportno-proizshestvie.html", "text": "Временно движението се осъществява в една лента по път I-1 Симитли – Кресна в град Кресна поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, спазвайки указанията на \"Пътна полиция\".", "date": "2018.10.23", "title": "Благоевград: Временно движението се осъществява в една лента по път I-1 Симитли – Кресна в град Кресна поради пътнотранспортно произшествие"}
{"url": "http://www.focus-news.net/news/2018/10/23/2581724/nezavisen-makedoniya-apelatsionniyat-sad-v-skopie-potvardi-nikola-gruevski-go-chaka-zatvor.html", "text": "Бившият министър-председател на Македония и бивш лидер на ВМРО-ДПМНЕ Никола Груевски и неговите адвокати приеха решението на Апелативния съд, съгласно което той трябва да изтърпи двугодишно наказание за лишаване от свобода заради доставка на луксозен \"Мерцедес\" за за нуждите на Министерството на вътрешните работи, съобщава електронното издание на скопския вестник  \"Независен\" . \r\nПрисъдата сега автоматично трябва да бъде предоставена до съдия за изпълнението й. В рамките на осем дни той трябва да предостави на Груевски покана за затвора. \r\nНякои от средствата за масова информация в югозападната ни съседка твърдят, че Груевски ще бъде привикан за изпълнение на присъдата на 9 ноември в Куманово, но засега няма официално потвърждение на информацията. Адвокатите му обявиха, че ще поискат отлагане на влизането му в затвора.   Тереза ​​Герова", "date": "2018.10.23", "title": "\"Независен\" (Македония): Апелационният съд в Скопие потвърди: Никола Груевски го чака затвор"}
{"url": "http://www.focus-news.net/news/2018/10/23/2581736/pregled-na-mezhdunarodnite-novini-do-18-chasa-agentsiya-fokus.html", "text": "Европейската комисия отхвърли предложения от Италия бюджет за 2019 г. и поиска нов план - ситуация, която е безпрецедентна в историята на организацията, предава  AFP , като се позовава на източник от Брюксел.   \r\nКомисарят по европейската икономика Пиер Московичи ще поиска от италианското популистко правителство във вторник да \"преразгледа бюджета си\", който надхвърля границите на ЕС, разкри източникът на агенцията, пожелал анонимност.  \r\n***  Автомобил, използван от консулството на Саудитска Арабия в Истанбул, е бил открит изоставен на паркинг в града с три подозрителни куфара в багажника и медицинска маска за лица, съобщава турският вестник  Hurriyet , като подчертава, че превозното средство се в превърна в център на текущото разследване на убийството на журналиста Джамал Хашоги.  \r\nКолата, която съответства на друго превозно средство, видяно пред консулството на Саудитска Арабия в Истанбул, където Хашоги изчезна на 2 октомври, е открита от полицията в частен паркинг в квартал \"Султангази\", след подаден сигнали.  \r\nСпоред полицейски служител, разговарял с редакцията на изданието, автомобилът марка \"Мерцедес\" е с дипломатически номера и е бил закаран в паркинга от един от аташетата на консулството, идентифициран като Мохамед О. Това се е случило на 7 октомври. \r\n\"Ние го познаваме, тъй като той използва нашия паркинг понякога. Обикновено неговият шофьор използва този автомобил. Но на 7 октомври той го караше сам\", разкрива източник на изданието.  \r\nИ докато турските власти и международната общественост все още се опитват да разберат къде е тялото на убития журналист,  саудитският аташе е бил забелязан на същия паркинг на 18 октомври с BMW с дипломатически регистрационни номера. Той е паркирал колата си до \"Мерцедес\"-а и е разтоварил от нея три куфара, два от които - доста големи. При товареното на багажа с неизвестно съдържание на земята е паднала и медицинска маска, която се използва при работа с тежки химикали. Аташето е е забелязал и я е изхвърлил в близък контейнер за отпадъци.  \r\nТурската полиция е отишла на паркинга 22 октомври, но не е успяла да претърси колата поради дипломатическия имунитет. Саудитска Арабия трябва да издаде разрешение на турските власти да обискират превозното средство. В следобедните часове на вторник полицейски служители отново са забелязани в близост до автомобила, но остава неясно дали са получили разрешение за претърсването му. \r\n***  Бившият министър-председател на Македония и бивш лидер на ВМРО-ДПМНЕ Никола Груевски и неговите адвокати приеха решението на Апелативния съд, съгласно което той трябва да изтърпи двугодишно наказание за лишаване от свобода заради доставка на луксозен \"Мерцедес\" за за нуждите на Министерството на вътрешните работи, съобщава електронното издание на скопския вестник  \"Независен\" . \r\nПрисъдата сега автоматично трябва да бъде предоставена до съдия за изпълнението й. В рамките на осем дни той трябва да предостави на Груевски покана за затвора. \r\nНякои от средствата за масова информация в югозападната ни съседка твърдят, че Груевски ще бъде привикан за изпълнение на присъдата на 9 ноември в Куманово, но засега няма официално потвърждение на информацията. Адвокатите му обявиха, че ще поискат отлагане на влизането му в затвора. \r\n***  Съветникът на американския президент по националната сигурност Джон Болтън, който е на посещение в Москва, подчерта, че излизането на САЩ от Договора за ликвидация на ракетите със среден и малък обсег (ДРСМО) няма \"на прави света по-опасен\", предава руската информационна агенция  TACC . \r\n\"Не, мисля, че това само признава променената реалност\", подчерта Болтън в интервю, цитирано от агенцията, в отговор на въпрос дали е съгласен с позицията на Москва, съгласно която решението на Вашингтон прави света по-опасен.  \r\nПо-рано през деня Болтън проведе среща с руския министър на отбраната Сергей Шойгу, която определи като продуктивна. Двамата обсъждаха въпроса за ДРСМО.  \r\nВ понеделник съветникът на Доналд Тръмп разговаря със секретаря на Съвета за сигурност на Руската федерация Николай Патрушве и с първия дипломат на Москва Сергей Лавров. Планира се и среща с държавния глава на Руската федерация Владимир Путин, а също и с неговия съветник за външната политика Юрий Ушаков.  \r\nВизитата на Болтън има особено значение на фона на плановете на САЩ да излязат от ДРСМО, подписан през 1987 г.  \r\n*** „Нова Демокрация“ и във вторник не пропусна да поиска от гръцкото правителство да публикува писмото с оставката на Никос Коцияс и заяви, че ако премиера Алексис Ципрас е уплашен, бившият външен министър е длъжен да го направи вместо него“, предава  македонският портал „А1 Он“ . \r\n„Изминаха шест дни от отстраняването на Коцияс, но гражданите продължават да виждат едно правителство в разпад, с министри, които се обвиняват помежду си и се нападат. Писмото с оставката на един министър не е лично и тайно писъмце. То трябва да бъде показано на хората. Ако Ципрас се плаши, то господин Ципрас е длъжен да направи това вместо него“, гласи изявлението на  най-голямата опозиционна партия в Гърция. \r\n***", "date": "2018.10.23", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2018/10/23/2581735/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.10.23", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/10/23/2581734/blagoevgrad-katastrofa-mezhdu-lek-avtomobil-i-pikap-e-stanala-v-tsentara-na-grad-kresna-edin-chovek-e-postradal.html", "text": "Катастрофа между лек автомобил и пикап е станала в центъра на град Кресна, един човек е пострадал. Това съобщи за  Радио „Фокус“ - Пирин  Йорданка Шаркова, говорител на ОДМВР - Благоевград. Тя уточни, че е пострадал водачът на лекия автомобил, който обаче не е в тежко състояние. \r\nОт Областно пътно управление уточниха, че пътния инцидент е на км 399 от главен път Е-79 и на място има служители на „Пътна полиция“, които регулират движението и то поетапно се осъществява в една лента.  \r\nНормално интензивно е движението по главен път Е-79, второкласен път 19 Симитли - Гоце Делчев и АМ „Струма“. Шофьорите да се движат с повишено внимание в района на Кресненското дефиле и прохода Предел поради повишена опасност от падащи камъни. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nНатали СТЕФАНОВА", "date": "2018.10.23", "title": "Благоевград: Катастрофа между лек автомобил и пикап е станала в центъра на град Кресна, един човек е пострадал"}
{"url": "http://www.focus-news.net/news/2018/10/23/2581737/kmetat-na-burgas-i-izpalnitelniyat-direktor-na-natsionalna-kompaniya-industrialni-zoni-napraviha-parva-kopka-na-zavod-za-komponenti-na-samoletni-dvigateli.html", "text": "Кметът на Бургас и изпълнителният директор на „Национална компания индустриални зони“ направиха първа копка на завод за компоненти на самолетни двигатели. Това съобщиха от пресцентъра на  НКИЗ . Първата копка на мащабния Научно-изследователски и производствен комплекс за ремонт и рециклиране на части и компоненти за самолетни двигатели на „Сигматек“ ЕООД направиха в Индустриален и логистичен парк – Бургас кметът на града Димитър Николов, изпълнителният директор на „Национална компания индустриални зони“ ЕАД Антоанета Барес, изпълнителните директори на „Сигматек“ Алексей Филипов и на „Индустриален и логистичен парк – Бургас“ Стамен Стамов, областният управител Вълчо Чолаков и др. \r\n„Днес правим първа копка на една сериозна инвестиция за Бургас – каза на събитието Антоанета Барес. – Досега „Национална компания индустриални зони“ е привлякла инвестиции в размер на над 820 млн. лв. Част от тях са от Бургас и са благодарение на успешната ни съвместна работа с Общината.“ \r\nИзпълнителният директор на НКИЗ посочи, че това е най-доброто партньорство – между държавата и общината, а за това говори най-вече фактът, че територията на логистичния парк в Бургас се изчерпва и се изграждат хубави предприятия, като това, на което днес се прави първа копка.  \r\n„Планираме да разширим възможностите на съвместното ни дружество като добавим нови терени, за които вече разбрахме, че има заявен инвестиционен интерес“, добави Барес. \r\nТя подчерта, че постиженията в индустриалната зона в Бургас са благодарение на общите усилия на Министерство на икономиката, Община Бургас, НКИЗ и, разбира се, на екипа на Индустриалния и логистичен парк. \r\n„Добра новина за Бургас – заяви и кметът на града Димитър Николов. – След година тук ще работят над 200 специалисти с много добро заплащане. Благодарим за подкрепата на „Националната компания индустриални зони“. Преди година инвеститорът ни каза, че харесва града и поиска да разбере какви са учебните заведения в града. В момента има голям интерес и поръчки за производство на самолетни двигатели, а частите за тях ще се произвеждат тук. Клиенти са заводите на „Боинг“ в САЩ, на „Еърбъс“.“ \r\nИнвестиционният проект на компанията „Сигматек“ ЕООД е на стойност 30 милиона щатски долара, като съчетава научна и производствена част. До края на 2019 г. се очаква разкриването на над 200 нови работни места.  \r\nДейността на базата ще бъде свързана с услуги в турбостроенето като ремонт и нанасяне на специални покрития върху компоненти на самолетни газотурбинни двигатели. Предприятието използва и внедрява революционни проектни решения, позволяващи в България да се създаде съвременно производство с високо ниво „ноу-хау“, обединяващо в себе си високи технически знания и опит. \r\n„Индустриален и логистичен парк – Бургас“ АД разполага с територия от 240 дка, която е почти запълнена. Привлечени са над 30 инвеститора, разкриващи 1000 постоянни работни места, като са инвестирани над 80 млн. лв. в производства и логистични бази. Вече функционират бази за бетонови изделия, изработка на мебели, производство на отоплителни и климатични системи, метални изделия, месни продукти, хлебни изделия, логистични центрове. От лятото на 2017 г. в портфолиото на парка е и шведският гигант в автомобилното производството „Волво Груп“ с център за обслужване, сервизиране и продажба на товарни автомобили от марките „Волво“ и „ Рено“.", "date": "2018.10.23", "title": "Кметът на Бургас и изпълнителният директор на „Национална компания индустриални зони“ направиха първа копка на завод за компоненти на самолетни двигатели"}
{"url": "http://www.focus-news.net/news/2018/10/23/2581726/korneliya-ninova-bsp-iska-izslushvane-na-valeri-simeonov-vliza-v-stroyna-organizatsiya-i-podgotovka-za-predsrochni-izbori.html", "text": "В деловодството на НС внесохме искане за изслушване на Валери Симеонов утре, като първа точка от дневния ред на парламентарното заседание. Оттук нататък БСП е в стройна и бърза организация по подготовка за предсрочни избори. Максимално бързо ще провеждаме срещи за „Визия за България”, за да я конкретизираме и превърнем в конкретна предизборна програма и ангажименти, ясни и категорични обещания към хората, които ще станат действия”. Това каза лидерът на БСП Корнелия Нинова за действията, от  страна на левицата, заради кризата в правителството, съобщиха от пресцентъра на  партията . „През годините, с Бойко Борисов сме били сериозни политически опоненти. Не мога да не призная, че през това време е изглеждал като човек, който владее ситуацията, има всякакви механизми да овладява всякакви кризи. Сега за първи път ми изглежда безсилен и безпомощен, като премиер, да реши проблема.” Така тя коментира отказа на вицепремиера Валери Симеонов да подаде оставка. Корнелия Нинова припомни, че досега Борисов е прехвърлял проблемите на Красимир Каракачанов и на Волен Сидеров. „Това не е нито лидерско, нито премиерско. Когато държавата ти е в такава криза и обществото е настръхнало, изглежда зле да си безсилен и да не можеш да се справиш със ситуацията. Да се внушава, че цялата конструкция и бъдеще на правителството виси на оставката на Симеонов, е израз на пълно безсилие и е тревожно за България”, каза още тя. Нинова припомни думите на премиера, че ако вицепремиерът подаде оставка, щяло да настане хаос и коментира, че по-голям хаос от този, в момента, няма как да настане.", "date": "2018.10.23", "title": "Корнелия Нинова: БСП иска изслушване на Валери Симеонов, влиза в стройна организация и подготовка за предсрочни избори"}
{"url": "http://www.focus-news.net/news/2018/10/23/2581738/gd-granichna-politsiya-intenziven-e-trafikat-gkpp-dunav-most-ruse-i-gkpp-kapitan-andreevo-i-gkpp-kalotina.html", "text": "Интензивен е трафикът на българо-сръбската граница ГКПП „Калотина“, на българо-турската ГКПП „Капитан Андреево“ и на българо-румънската на ГКПП „Дунав мост – Русе“ за товарни автомобили на изход от страната. Това съобщиха от пресцентъра на   ГД \"Гранична полиция\" . На българо-македонската и българо-гръцката граница трафикът е нормален на всички гранични контролно-пропускателни пунктове. Информацията за трафика на пропусквателните пунктове е към 18.00 часа.", "date": "2018.10.23", "title": "ГД \"Гранична полиция\": Интензивен е трафикът ГКПП \"Дунав мост-Русе\" и ГКПП \"Капитан Андреево\" и ГКПП „Калотина“"}
{"url": "http://www.focus-news.net/news/2018/10/23/2581740/predstoyashti-sabitiya-v-stranata-za-24-oktomvri-agentsiya-fokus.html", "text": "*** \r\nОт 09.00 часа ще се проведе заседание на Народното събрание.  \r\n*** \r\nОт 10.00 часа ще се проведе заседание на Министерския съвет. \r\n*** \r\nОт 09.00 часа в IV състав на Специализирания наказателен съд ще се гледа делото срещу Юлиян Т., Христо С., Невена М., Георги А., обвинен в образуване и ръководене на организирана престъпна група.  \r\n*** \r\nОт 09.00 часа Аулата на Биологическия факултет на Софийския университет \"Св. Климент Охридски\" (бул. \"Драган Цанков\" №8) ще се проведе стартиращ семинар по проект за изграждане на Център за компетентност „Устойчиво оползотворяване на био-ресурси и отпадъци от лечебни и ароматични растения за иновативни биоактивни продукти“. \r\n*** \r\nОт 09.00 часа в храм „Покров Богородичен – Всех скорбящих радост“ (зад хотел „Родина“) ще бъде отслужена архиерейска св. Литургия, която с благословението на Негово Светейшество Българския патриарх и Софийски митрополит Неофит ще възглави Преосвещеният Белоградчишки епископ Поликарп, викарий на Софийския митрополит. 24 октомври е определен за Ден на молитва за децата с увреждания. \r\n*** \r\nОт 09.00 часа в НДК в зала „Лаура Кетърунг“ ще се проведе форум „Младежко предприемачество“. \r\n*** \r\nОт 09.30 часа в VIII състав на Специализирания наказателен съд ще се гледа делото срещу Цветан Василев, Александър П., Илиан З., Георги Х. и др., обвинени в организиране и ръководене на организирана престъпна група.  \r\n*** \r\nОт 09.30 часа 28 състав на СГС ще гледа делото срещу Евгени И. и Петър С. (бивши агенти от ДАНС, чл. 357 НК). \r\n*** \r\nОт 10.00 часа на Сцена 47 при Театър НАТФИЗ ще се състои тържествена церемония, на която Горан Стефанов ще бъде удостоен с почетното звание Doctor honoris causa.  \r\n*** \r\nОт 10.00 часа до 17.00 часа в зала „Витоша“ на Интер Експо Център ще се проведе петата национална конференция „Достъп до добра храна“. \r\n*** \r\nОт 10.00 часа в VI състав на Специализирания наказателен съд ще се гледа делото срещу Даниел Б., Христо П., Цветан К., Павел А., Кирил Д., Божидар Л., обвинен в образуване и ръководене на организирана престъпна група. \r\n*** \r\nОт 10.00 часа в XVI състав на Специализирания наказателен съд ще се гледа делото срещу Милко М., Росен Д., Златомир И., Кирил И. и Иван К., обвинени в организиране и ръководене на организиране престъпна група. \r\n*** \r\nОт 10.00 часа на Сцена 47 при Театър НАТФИЗ Горан Стефановски ще бъде удостоен с почетното звание Doctor honoris causa.  \r\n*** \r\nОт 10.00 часа до 13.00 часа в зала „Роял“ на София Хотел Балкан ще се проведе Третият конгрес на Нотариалната камара на Република България на тема „Нотариусът – довереник на държавата и на гражданите. Еволюцията на технологиите. Еволюция на правната сигурност“. \r\n*** \r\nОт 10.00 часа в зала 1 на Столична община ще се проведе заседание на Комисията по архитектура към Столичния общински съвет, на което ще бъде разгледана актуална информация по изпълнението на проект „Изграждане, възстановяване и обновяване на публични пространства в Централна градска част на град София“.  \r\n*** \r\nОт 11.00 часа в Х състав на Специализирания наказателен съд ще се гледа делото срещу Георги К., Илко П., Теодор Б., Димитър К., Георги И. и др., обвинени в организиране и ръководене на организирана престъпна група.  \r\n*** \r\nОт 11.00 часа  до пилоните на НДК ще бъдат пуснати 1 200 розови балона в памет на жените, които всяка година губят битката с рака на гърдата. Събитието е част от информационната и профилактична кампания за борба с тежкото заболяване, инициирана от Първа САГБАЛ „Света София“.  \r\n*** \r\nОт 11.00 часа в Гьоте институт ще се проведе дискусията „Говорейки за революция?“.  \r\n*** \r\nОт 11.00 часа в централата на Fibank, която се намира на бул. „България\" № 81 Г, отлично представилите се млади български спортисти на олимпийските игри в Буенос Айрес и техните треньори ще бъдат наградени от спонсора на БОК Fibank. \r\n*** \r\nВ 11.30 часа в Изложбена зала ЦУМ главният секретар на БТПП Васил Тодоров ще открие 4-то специализирано  търговско изложение „Здраве и красота с натурални и био продукти“. \r\n*** \r\nОт 12.30 часа в сградата на Националната финансово-стопанска гимназия директорът на СДВР ст. комисар Ивайло Иванов ще награди петима ученици за извършена от тях доблестна постъпка.   \r\n*** \r\nОт 13.00 часа в зала „София 1“, хотел „Маринела“ ще се проведе пресконференция преди предстоящия елиминационен двубой между Кубрат Пулев и Хюи Фюри, който ще излъчи претендента за световната титла в тежка категория на Международна боксова федерация (IBF) в битка срещу Антъни Джошуа. \r\n*** \r\nОт 13.30 часа в заседателната зала във Висшия съдебен съвет ще се проведе заседание на Прокурорската колегия на ВСС.  \r\n*** \r\nОт 13.30 часа в VII състав на Специализирания наказателен съд ще се гледа делото срещу Валери В., Илияна В., Петър А. и др., обвинени в образуване и ръководене на организирана престъпна група.  \r\n*** \r\nОт 13.30 часа в VI състав на специализирания наказателен съд ще се гледа делото срещу Христо К., Кръстю Д. и Ивайло С., обвинени в изнудване.  \r\n*** \r\nОт 13.30 часа в XV състав на Специализирания наказателен съд ще се гледа делото срещу Добрин С., Георги П., Нено К., Никола П., Веселин И., обвинени в организиране и ръководене на организирана престъпна група.  \r\n*** \r\nОт 13.30 часа в XI състав на Специализирания наказателен съд ще се гледа делото срещу Атанас С., Стефан Г., Стоян Р., Денчо Г. и Здравко З., обвинени в организиране и ръководене на организирана престъпна група. \r\n*** \r\nОт 14.00 часа 11 състав на СГС ще гледа делото срещу Христо П. бивш управител на „Фонд научни изследвания“, (умишлена безстопанственост). \r\n*** \r\nОт 14.00 часа в аулата на УСБАЛ по онкология ще се проведе лекция на тема „Профилактика и превенция на рака на гърдата“ в „Училище за пациенти“ на болничното заведение.  \r\n*** \r\nОт 14.30 часа в зала 33 на Софийския районен съд ще се гледа делото срещу А. Попов (бивш зам.-министър на транспорта).  \r\n*** \r\nОт 14.30 часа в XVIII състав на Специализирания наказателен съд ще се гледа делото срещу Огнян А., Янко Я., Ивайло С., Петър М., Ангел Т. и др., обвинени в организиране и ръководене на организирана престъпна група.  \r\n*** \r\nОт 15.00 часа ротарианци и членове на младежките подразделения на организацията – Ротаракт (18-30 г.) и Интеракт (12-18 г.) ще излязат по улиците на столицата и ще разказват за постиженията на Световната инициатива за премахване на полиомиелита. Местата, на които ще може да се срещат хората в червени тениски с логото на кампанията, са фонтана на Южния парк, пл. „Света Неделя“, парка на НДК, градинката пред Народния театър и пред Софийския университет „Климент Охридски“.  \r\n*** \r\nОт 15.15 часа на ул. „Света София“ 5, официално ще бъде открита ОББ Галерия.  \r\n*** \r\nОт 19.00 часа в Бар-галерия KaRe-Arte  ще се проведе мултимедийна лекция на тема „Модерният мъж: Персоналният стил за успеха“.  \r\n*** \r\nОт 20.00 часа в ДНК ще се състои премиерата на спектакълът „Мовименто/Вариации“.  \r\n***   \r\nВ Банско ще се проведе Втора национална среща на експертите по социални дейности и здравеопазване от общините. \r\n*** \r\nОт 13.00 часа в зала „22 Септември“ ще се проведе кръгла маса на тема „Бъдещите за науките за древността“.  \r\n*** \r\nОт 18.00 часа Арт салона на Радио „Благоевград“ ще бъде представена фотографската изложба „Песента на водата\".  \r\n*** \r\nОт 19.00 часа в Американския университет ще се проведат публични лекции на проф. Кай Долеруп от Университета в Копенхаген „Андерсен – човекът зад легендата“.  \r\n*** \r\nОт 10.30 часа в храм „Св. Св. Кирил и Методий“ ще бъде отслужен молебен за здравето на децата с увреждания и техните семейства.  \r\n*** \r\nОт 13.00 часа в Хотел България в „Капитанска зала“ ще се проведе инициативата \"Moving Kotra\", организирана от Корейската агенция за насърчаване на търговията и инвестициите (КОТРА) и има за цел да реализира двустранни бизнес и търговски отношения между Република Корея и България. \r\n*** \r\nОт 17.30 часа на площад „Атанас Сиреков“ 4 (срещу Община Бургас) ще се проведе инициативата „Известни бургаски личности четат за децата“ на тема „Любима книжка от моето детство“ по повод Националната седмица на четенето. \r\n*** \r\nОт 10.30 ч. до 13.00 ч. в Наказателна зала 1, на Варненския окръжен съд е насрочено разпоредителното заседание по делото за инцидента пред дискотека „Гетсби“.  \r\n*** \r\nОт 11.00 часа в ОУ „Христо Ботев“ и ПХГ „Св. Св. Кирил и Методий“ ще се проведе информационна среща с родители, а от 11.30 часа в ОУ „Бачо Киро“, ОУ „Патриарх Евтимий“ и СУ „Емилиян Станев“ – състезание по български език и литература „Написаното остава. Пиши правилно!“, организирано от Института за български език и литература към БАН. В 13.00 часа в Библиотечно-информационния център на Великотърновския университет „Св. Св. Кирил и Методий“ ще бъдат наградени отличените творби от конкурсите „Търновска книжовна школа –минало, традиции, бъдеще“ и „Книгата, която няма да забравя“. В 15.30 часа в ДГ „Соня“ деца ще четат на малките под надслов „С любов към книгите“.  \r\n***  \r\nОт 16.00 часа в читалище „Надежда – 1869“ ще се проведе среща с Елена Чамуркова и представяне на книгата й „Обществена поръчка“.  \r\n***  \r\nОт 19.00 часа Клуб 7 ще се проведе среща с женски футболен клуб „Етър“.  \r\n***  \r\nОт 19.00 часа на стадион „Ивайло“ ще започнат масови безплатни тренировки – Есен 2018. \r\n*** \r\nОт 12.30 часа зала на Общинския съвет ще бъдат наградени победителите в Димитровденското математическо състезание. От 14.00 часа до 18.00 часа ще се състои  IV Международна конференция „Модернизационни тенденции в стопанския и културния живот на Видинско и Тимошко – XVIII – XX век” в Конферентен център на Областна администрация – Видин. В 19.00 часа ще се състои спектакълът „Северняшка сватба” на Ансамбъл за народни песни и танци „Дунав” в Спортна зала „Фестивална”. \r\n*** \r\nОт 10.00 часа в църква „Св. Николай“ ще бъде отслужен молебен за децата с увреждания.  \r\n*** \r\nОт 10.00 часа в Заседателната зала на Община Враца ще се проведе търг с явно наддаване за учредяване право на строеж върху урегулиран поземлен имот-частна общинска собственост, намиращ се на улица „Лукашов”, отреден за построяване на сграда „Административно - търговски център“, съгласно действащия план за застрояване, одобрен със Заповед № 464/15.03.2018 г. на Кмета на Община Враца (Сувенирна палата).  \r\n*** \r\nОт 19.00 часа в Камерна зала на ДКТ ще бъде представена постановката „Нора“ от Хенрик Ибсен. \r\n*** \r\nОт 10.00 часа в манастир „Св. Пророк Илия“ ще се състои церемония „Камбана за живота на Земята 2018“.  \r\n*** \r\nОт 09.30 часа в Детска градина № 9 и от 10.30 часа в Детска градина № 20 ще се играе кукленият спектакъл „Приказка за Ох“ на Държавен куклен театър „Дора Габе“.  \r\n*** \r\nОт 10.00 часа в Регионална библиотека „Дора Габе“ ще се състои инициативата „Моето първо посещение в библиотеката“.  \r\n*** \r\nОт 19.00 часа в Концертна зала „Добрич“ концерт на Руслан Мъйнов с любимите руски песни.  \r\n*** \r\nОт 19.00 часа в Драматичен театър „Йордан Йовков“ ще се играе спектакълът „Седем“.  \r\n*** \r\nОт 18.00 часа в Хексагон на Алианс Франсез, ул. \"23-ти Пехотен Шипченски Полк\" 29 ще се проведе информационна кампания в защита на Национален парк „Пирин“.  \r\n*** \r\nОт 11.00 часа в ОДМВР – Кърджали ще се състои брифинг относно работата на полицията в училищата, картина на противообществените прояви на малолетни и непълнолетни в областта и резултати от дейността на мобилните екипи в малките и отдалечени населени места. \r\n*** \r\nОт 10.00 часа пред паметника на Йордан Радичков ще бъде отбелязана 89-ата годишнина от рождението на писателя. \r\nВ 17.00 часа в Детски отдел на библиотеката ще бъдат връчени наградите на победителите от програмата „Децата на Монтана четат 2018“. \r\n*** \r\nОт 18.30 часа в зала на бул. „Стамболийски“ 43А ще се проведе информационна кампания в защита на Национален парк „Пирин“.  \r\n*** \r\nОт 09.00 часа ще бъде отслужена архиерейската света Литургия в храм „Св. Възнесение Господне“. \r\n***   \r\nОт 09.00 часа в Зала 1 в апелативен съд ще се гледа делото по жалби на подсъдимите Веселин Т. и Ивайло М. Те са признати за виновни в това, че на 28.08.2016 г. в гр. Хасково  в съучастие като извършители умишлено са умъртвили Людмил Б., поради което са осъдени - първият на 17 години лишаване от свобода, а вторият на 11 години лишаване от свобода. \r\n***   \r\nОт 09.30 часа в Зала 2 на Окръжен съд ще се гледа делото на подсъдимия Атанас А. Той е обвинен в това, че в качеството му на частен съдебен изпълнител е нарушил служебните си задължения по разпределение на събраните суми в размер на 3287,19 лв,. постъпили от длъжника „А.“ АД на 23.05.2008 г. \r\n***   \r\nОт 11.00 часа в Дом за деца „Мария Луиза“, ул. Асен Златаров 29 ще се проведе пресконференция за проекта на дългогодишния концерт-майстор на „Софийски солисти” Георги Калайджиев за деца в социално неравностойно положение. \r\n***   \r\nОт 16.30 ч. в залата на Регионалния исторически музей в Пловдив, пл. „Съединение“1, СНЦ „Бизнесът за Пловдив“ и „Британо-Българската Бизнес Асоциация“ организират конференция на тема „БРЕКЗИТ И БЪДЕЩЕТО НА МЕЖДУНАРОДНАТА ТЪРГОВИЯ“. \r\n*** \r\n От 17.15 ч. във Факултета по растителна защита и агроекология на Аграрния университет - Пловдив, бул.“ Менделеев“ 12, етаж 2,  аудитория 7 ще се проведе Научна лаборатория за забавна химия и биология. \r\n***   \r\nОт 17.30 ч. в Конферентната зала на НБ „Иван Вазов“ – Пловдив ще бъде представена новата книга на Райна Каблешкова „За честта на пагона и в служба на Отечеството“. \r\n*** \r\nОт 19.00 часа в Дома на културата „Борис Христов“ ще свири на цигулка Мила Георгиева. \r\n***   \r\nОт 17.00 часа в кафе „Зайо Байо” ръководството на община Разград организира провеждането на Първи дискусионен форум за родители. \r\n*** \r\nВ 18.00 часа в туристическо дружество „Приста“ ще се проведе информационна кампания в защита на Национален парк „Пирин“.  \r\n*** \r\nДепутатите от ПГ на „БСП за България” ще се срещнат с гражданите от Сливенска, Хасковска, Софийска област и София град във връзка с проекта „Визия за България“. Графикът на срещите може да видите  . \r\n***   \r\nОт 10.00 часа в зала 105 на Община Сливен ще се проведе пресконференция за представяне на изпълнените дейности  по проект „Подобряване на гродското среда на Сливен“. От От 13.00 часа  ще бъдат открити  обществени пространства, обновени по проекта. Церемонията ще се проведе на благоустроеното поречие на р. Асеновска от страната на ул. „Димитър Пехливанов – Добрович“.  \r\n***   \r\nОт 11.00 в РИМ – Сливен официално ще бъде обявено новото име на Регионалния исторически музей и ще бъде открит бюст-паметник на неговия патрон – д-р Симеон Табаков. \r\n***   \r\nОт 11.00 часа в зала „Май“ заместник регионалният министър Деница Николова ще открие информационен ден за популяризиране на инвестициите в туризма и градската среда, предоставяни чрез финансови инструменти по Оперативна програма „Региони в растеж“ 2014-2020 г. От 13.00 часа регионалният заместник-министър ще открие обществени пространства, обновени по проекта за подобряване на градската среда на Сливен. Церемонията ще се проведе на благоустроеното поречие на р. Асеновска от страната на ул. „Димитър Пехливанов – Добрович“.  \r\n***   \r\nОт 14.30 часа ще се проведе третият полуфинал от образователно-патриотичната кампания „Моят град е моята крепост“. В него ще участва министърът на регионалното развитие и благоустройството Петя Аврамова.   \r\n***   \r\nОт 18.00 часа в комплекс „Национал“, зала „Графити“, ще се проведе открито обсъждане на Проекта „Визия за България“. Участници в дискусията ще са народните представители от Парламентарната група на Коалиция „БСП за България“ Антон Кутев, Георги Свиленски, Кольо Милев, Стоян Мирчев и Таско Ерменков. \r\n*** \r\nОт 11.00 часа в регионалния пресклуб на БТА ще се проведе пресконференция на Общинския съвет на БСП-Стара Загора.  \r\n*** \r\nОт 11.00 часа в Оперен театър ще бъде представена опера за бебоци.  \r\n*** \r\nОт 18.00 часа в арт фоайе на радио „Стара Загора“  ще се състои среща с писателя Христо Карастоянов.  \r\n*** \r\nОт 10.00 часа в РЗИ-Стара Загора ще се проведат събития от Световната кампания „Познавате ли признаците на остеопорозата?“.  \r\n*** \r\nОт 10.30 часа в кафе-театъра на ОНЧ „Напредък-1864“ ще се проведе информационна среща и граждански диалог на тема „Бъдещето на Кохезионната политика на ЕС“.  \r\n*** \r\nОт 10.00 часа в църквата „Св. Димитър“ ще бъде отслужен молебен за здраве за децата с увреждания по повод празника на св. Богородица – „Всех скорбящих радост“. \r\n*** \r\nОт 10.30 часа до 12.00 часа в заседателната зала на Община Чупрене ще се проведе среща на тема „Европейско финансиране за малък бизнес“.", "date": "2018.10.23", "title": "Предстоящи събития в страната за 24 октомври (Агенция „Фокус“)"}
{"url": "http://www.focus-news.net/news/2018/10/23/2581742/nimh-vremeto-utre-shte-bade-vetrovito-i-po-kasno-prez-denya-shte-zapochne-da-nahluva-studen-vazduh-maksimalnite-temperaturi-shte-sa-mezhdu-17-i-22.html", "text": "Атмосферното налягане ще се понижава и ще е по-ниско от средното за месеца. Вечерта от запад ще започне бързо да се повишава. През нощта над по-голямата част от страната ще преобладава ясно време. Временни увеличения на облачността ще има над Северна България. Ще духа слаб, в Дунавската равнина и Източна България до умерен вятър от запад-югозапад. Минимални температури между 6° и 11°. Утре значително ще се усили северозападният вятър. По-късно през деня с него ще започне да нахлува студен въздух. Облачността ще е променлива, след обяд по-често значителна. На места по преминаващия студен атмосферен фронт ще има превалявания от дъжд, в планините – от сняг. Значителни валежи не се очакват. Максималните температури ще бъдат между 17° и 22°. През нощта срещу четвъртък от северозапад облачността бързо ще намалява, но с рязко застудяване в отделни райони на Предбалкана е възможно да прехвърчи сняг. Такава е прогнозата на  Националния институт по метеорология и хидрология (НИМХ)  при БАН, съобщи за  Агенция „Фокус“  дежурният синоптик Красимир Стоев.    \r\nНад Черноморието облачността ще е променлива, често значителна. Преди обяд ще духа до умерен запад-югозападен вятър. След обяд значително ще се усили северозападният вятър. След пладне и вечерта, по преминаването на студения атмосферен фронт, на места ще превали слаб дъжд. Максимални температури на въздуха и на морската вода е 18°-19°. Вълнението на морето ще бъде 3-4 бала. \r\nНад планините ще има променлива, често значителна облачност. На места ще превали дъжд, над 2000 метра – сняг, но до вечерта с очакваното рязко застудяване сняг ще превали и в ниските планински части. Ще духа бурен, по върховете временно ураганен вятър от северозапад. Максималната температура на височина 1200 метра ще бъде около 12°, на 2000 метра – около 3°, но след пладне рязко ще застудява. \r\nВ четвъртък ще бъде предимно слънчево, но ще остане ветровито. Минималните температури ще са между 1° и 6°, а максималните – между 9° и 14°. В петък северозападният вятър ще отслабне и ще се ориентира от запад, вечерта - от югозапад; през следващите дни ще бъде слаб до умерен. Ще започне бързо затопляне. Ще остане предимно слънчево. Дневните температури отново ще надхвърлят 20°, в събота на места ще достигат 25°-26°. Минималните също ще се повишат.", "date": "2018.10.23", "title": "НИМХ: Времето утре ще бъде ветровито и по-късно през деня ще започне да нахлува студен въздух, максималните температури ще са между 17° и 22°"}
{"url": "http://www.focus-news.net/news/2018/10/23/2581741/sport-karolina-vozhnyatski-postigna-parva-pobeda-v-singapur.html", "text": "Каролина Вожняцки постигна първа победа на финалите на Женската тенис асоциация в Сингапур. В среща от втория кръг в \"Бялата група\" поставената под номер две в схемата миналогодишна шампионка се наложи над Петра Квитова от Чехия със 7:5, 3:6, 6:2 за два часа и 19 минути игра. \r\nТака Вожняцки запази шансове да продължи на полуфиналите, докато надеждите на Квитова да продължи борбата за титлата са минимални, след като чехкинята загуби първите си два мача.", "date": "2018.10.23", "title": "Спорт: Каролина Вожняцки постигна първа победа в Сингапур"}
{"url": "http://www.focus-news.net/news/2018/10/23/2581744/veliko-tarnovo-maystori-zad-obektiva-ot-tsyalata-strana-zasneha-nad-500-spirashti-daha-kadri-na-grada-za-fotokonkursa-veliko-tarnovo-moeto-vdahnovenie.html", "text": "Майстори зад обектива от цялата страна заснеха над 500 спиращи дъха кадри на Велико Търново за фотоконкурса на Ротари клуб  в града „Велико Търново – моето вдъхновение“. Това съобщиха за  Радио „Фокус“ – Велико Търново  от организацията. В престижната надпревара, посветена на 80-ата годишнина от основаването на клуба са се включили 125 фотографи, сред които има както професионалисти, така и любители.  Свои творби са изпратили фотографи от Велико Търново, Горна Оряховица, София, Пловдив, Варна, Плевен, Асеновград и други. Авторитетното жури  избира между запечатани кадри на Царевец, Трапезица, Паметник  Асеневци, река Янтра през всички сезони, стрийт фотография, черно – бели решения,  снимки с дрон и пр. То е с председател  Генчо Петков – фотограф- художник, артист на AFIAP, носител на много национални и международни награди в над 25 страни. Членове на журито са великотърновската фотографка Марина Чамуркова, художникът Петър Крусев, Мила Милчева – PR и дългогодишен журналист и Ивайло Цанев от Ротари клуб – Велико Търново. \r\nСнимките са оценявани по точкова система от 1 до 10. Кадрите, получили оценка над 8, ще бъдат показани в изложба, която ще бъде открита на 1 ноември в Изложбени зали „Рафаел Михайлов“. Първите три най -добри снимки от фотоконкурса ще бъдат наградени с парична награда. Ротари клуб е предвидил и награда  на публиката. Всеки ще може да даде своя глас за една от стоте най – добри снимки във фейсбук страницата на клуба. Фотографията, събрала най-много харесвания, ще получи наградата на публиката. Победителите в конкурса ще бъдат обявени в средата на ноември, когато е кулминацията на честванията за 80-тата годишнина на клуба. Ротарианците отбелязват своя празник с поредица от родолюбиви инициативи. Сред тях са възстановяването на Багриловия надпис, дарителска кампания за връщане блясъка на Военния клуб, голям концерт на великотърновски изпълнители,  поставяне на Капсула на времето до централната поща и други. \r\nМария НЕДЕВА", "date": "2018.10.23", "title": "Велико Търново: Майстори зад обектива от цялата страна заснеха над 500 спиращи дъха кадри на града за фотоконкурса Велико Търново-моето вдъхновение“"}
{"url": "http://www.focus-news.net/news/2018/10/23/2581746/babh-konstatiran-e-sluchay-na-afrikanska-chuma-pri-diva-svinya-kray-kaynardzha-oblast-silistra.html", "text": "Българската агенция по безопасност на храните (БАБХ) констатира първи случай на Африканска чума при дива свиня край Кайнарджа, област Силистра. Мъртвото диво прасе е открито непосредствено до самата телена ограда, на границата с Румъния, в която се е оплело при опит за преминаване на територията на България. Това съобщиха от пресцентъра на  БАБХ . Съоръжението е изпълнило предпазните си функции. Изпитването на взетите проби потвърди наличие на вируса на Африканска чума по свинете (АЧС).  \r\nС цел контрол и ликвидиране на заболяването, БАБХ започна прилагане на всички мерки в съответствие с действащото законодателство. Извършено е унищожаване и загробване на намерената дива свиня. Извършена е дезинфекция на мястото на загробване.  \r\nЩе се извършват постоянни клинични прегледи за АЧС при домашни свине и ще се вземат проби от всички умрели или показващи клинични признаци диви и домашни свине като изпълнение на Програмата за профилактика и надзор на болестта АЧС в България. Мерките при домашни свине са насочени към стриктни мерки за биосигурност с цел, прекъсването на възможността за прехвърляне на заразата между дивата и питомната популация  свине в страната. Те са базирани на Стратегията на Европейския съюз (ЕС) за Африканска чума по свинете (SANTE 7113/2015) и са насочени  най-вече към дивата популация.  \r\nСтратегията за контрол на АЧС е основана на ранно откриване на болестта и прилагане на стриктни мерки за контрол и биологична сигурност в обектите. Към момента АЧС е констатирана в девет държави членки: Белгия, Чехия, Полша, Естония,  Латвия, Румъния, Унгария, Латвия, Румъния.  \r\nУтре, 24 октомври, от 13.00 ч. ще се проведе заседание на Областната епизоотична комисия в гр. Силистра, на която ще бъдат обсъдени мерките, както и действията на различните служби в областта. \r\nМястото на откриване на мъртвата дива свиня е в близост до огнищата на АЧС в Румъния. Предстои допълнително разширяване на епизоотологичното проучване, както и посещение на място на експерти от Централното управление на БАБХ.", "date": "2018.10.23", "title": "БАБХ: Кoнстатиран e случай на Африканска чума при дива свиня край Кайнарджа, област Силистра"}
{"url": "http://www.focus-news.net/news/2018/10/23/2581739/sofiya-dvizhenieto-po-bul-dondukov-be-vazprepyatstvano-za-kratko.html", "text": "Движението по бул. \"Дондуков\" бе възпрепятствано за кратко, предаде репортер на  Агенция \"Фокус\". \r\nПротестиращият Йоло Денев легна на бул. \"Дондуков\" и блокира движението. Организаторите на протеста се разграничиха от него и призоваха майките на деца с увреждания да не се включват в неговата инициатива.  \r\nДеница КИТАНОВА", "date": "2018.10.23", "title": "София: Движението по бул. \"Дондуков\" бе възпрепятствано за кратко"}
{"url": "http://www.focus-news.net/news/2018/10/23/2581749/zam-ministar-valentin-yovev-shte-otkrie-spetsializiranoto-izlozhenie-stroyko-ekspo.html", "text": "Заместник-министърът на регионалното развитие и благоустройството Валентин Йовев ще открие 50-то юбилейно издание на изложението „Стройко Експо“ утре – 24 октомври, в 11.00 часа в централното фоайе на Националния дворец на културата. това съобщиха от пресцентъра на  Министерството на регионалното развитие и благоустройството . Над 180 български и чуждестранни фирми ще представят технологии и продукти за подобряване на околната среда и качеството на живот.", "date": "2018.10.23", "title": "Зам.-министър Валентин Йовев ще открие специализираното изложение „Стройко Експо“"}
{"url": "http://www.focus-news.net/news/2018/10/23/2581745/varna-blizo-50-dushi-se-sabraha-na-poredniya-protest-s-iskane-za-ostavkata-na-vitsepremiera-valeri-simeonov.html", "text": "Близо 50 души се излязоха на  протест във Варна за втора поредна вечер с искане за оставката на вицепремиера Валери Симеонов, предаде репортер на  Радио “Фокус” - Варна . Протестиращите отново се събраха пред Грамадата пред Община Варна в 18 часа. На мястото те поставиха плакати с надпис:”Симеонов, вън!” и “Оставка” под съпровода на патриотични песни. Тази вечер в протеста, освен майки на деца и младежи с увреждания, се включиха и семейства и представители на различни организации. “Днес не съм чула изказванията на Валери Симеонов, но ще си отстояваме позицията. Отношението му е безотговорно, безчовечно и безскрупулно. Оставката на Симеонов няма да разклати правителството. Бойко Борисов уволни трима министри, един Симеонов не е по-важен. Няма да се откажем, всеки ден ще има протест”, коментира една от протестиращите Мила Георгиева, която също има физически увреждания. Половин час по-късно протестиращите се отправиха към офиса на НФСБ до Фестивалния комплекс, където ще оставят плакатите с искането за оставката на лидера на партията.  \r\nДиана СТОЕВА", "date": "2018.10.23", "title": "Варна: Близо 50 души се събраха на поредния протест с искане за оставката на вицепремиера Валери Симеонов"}
{"url": "http://www.focus-news.net/news/2018/10/23/2581750/plovdiv-chetirima-dushi-sa-postradali-pri-verizhna-katastrofa-v-grada.html", "text": "Четирима души са пострадали при верижна катастрофа между три леки автомобила в Пловдив, съобщи за  Радио \"Фокус\"-Пловдив  говорителят на ОДМВР-Пловдив. Пътният инцидент е станал в 16.20 часа на кръстовището преди моста на \"Герджика\". Пострадали са водачът и три пътнички от една от колите. На шофьорите е взета проба за употреба на алкохол, като резултатите са отрицателни. Заради катастрофата движението в района е затруднено, регулира се от два полицейски екипа. \r\nМария РУСЕВА", "date": "2018.10.23", "title": "Пловдив: Четирима души са пострадали при верижна катастрофа в града"}
{"url": "http://www.focus-news.net/news/2018/10/23/2581748/burgas-maykite-na-detsa-s-uvrezhdaniya-ot-grada-se-vklyuchiha-v-podkrepa-na-protesta-v-sofiya.html", "text": "Майките на деца с увреждания в Бургас се включиха в подкрепа на протеста в София, предаде репортер на  Радио „Фокус“-Бургас . Протестът се провежда на пл. „Атанас Сиреков“, пред сградата на Община Бургас. Те също излязоха със становището за искане на оставка на вицепремиера Валери Симеонов. „Ще стоим тук, докато вицепремиерът си подаде оставка, всеки ден“, каза Недялка Гракова, майка на дете с увреждане. На въпроса какво ще правите, в случай че той не си подаде оставката , тя отговори че Парламентът може да му поиска оставка, тъй като България е парламентарна държава и всеки има права. „След като ние сме избиратели на тази държава, както сме ги избрали, така можем и да им поискаме оставка“, каза още Грекова. На въпроса как ще коментира думите на вицепремиерът, тя отговори, че това е цинизъм. Според Недялка Грекова думите на Симеонов не са изкарани от контекст, както той твърди, а това била цялата истина. \r\nДеница ДИМИТРОВА", "date": "2018.10.23", "title": "Бургас: Майките на деца с увреждания от града се включиха в подкрепа на протеста в София"}
{"url": "http://www.focus-news.net/news/2018/10/23/2581751/veliko-tarnovo-ogranicheno-e-dvizhenieto-na-motorni-prevozni-sredstva-s-obshta-masa-nas-12-t-po-patya-lozen-polski-trambesh.html", "text": "Ограничено е движението на моторни превозни средства с обща маса нас 12 т. по пътя Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Срокът за приключване на дейностите е до 11 януари 2019 г., уточниха за  Радио „Фокус“ – Велико Търново  от Областно пътно управление. \r\nУсловията за пътуване на територията на Великотърновска област са нормални за сезона. Отворен за движение на всички превозни средства е Проходът на Републиката. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 31 октомври. В едната лента се осъществява движението в участък от пътя между Павликени и село Горна Студена. Ограничението е въведено в отсечката от  км 26+089 до км 46+089, а причината е извършване на ремонтни дейности. Те трябва да приключат до края на октомври. Трафикът в района се  пропуска последователно в двете посоки от регулировчици. \r\nМария НЕДЕВА", "date": "2018.10.23", "title": "Велико Търново: Ограничено е движението на моторни превозни средства с обща маса нас 12 т. по пътя Лозен – Полски Тръмбеш"}
{"url": "http://www.focus-news.net/news/2018/10/23/2581747/tass-vladimir-putin-predlozhi-provezhdaneto-na-sreshta-s-donald-tramp-na-11-noemvri.html", "text": "Държавният глава на Руската федерация Владимир Путин предложи организирането на среща с американския президент Доналд Тръмп в кулоарите на церемонията по отбелязването на 100-годишнината от края на Първата световна война, която ще се проведе в Париж на 11 ноември. Лидерът на Кремъл отправи поканата в рамките на разговор със съветника на Тръмп по националната сигурност Джон Болтън, който е на посещение в Москва, предава  TACC . \r\n\"Разбира се, би било полезно да продължим директния диалог с президента на САЩ, преди всичко, в кулоарите на международни мероприятия, които ще се състоят в близко време - например в Париж, заяви Путин, като същевременно допълни: \"Разбира се, ако американската страна е заинтересована от тези контакти\". \r\nВ отговор Болтън увери руския президент, че Тръмп ще се радва да се види с него. \"Разбира се, на президента (на САЩ) Тръмп ще бъде много приятно са се види с Вас в Париж в кулоарите на международната среща, за която споменахте\", заяви американският политик.  Тереза ​​Герова", "date": "2018.10.23", "title": "ТАСС: Владимир Путин предложи провеждането на среща с Доналд Тръмп на 11 ноември"}
{"url": "http://www.focus-news.net/news/2018/10/23/2581752/dzhon-boltan-za-wsj-sasht-shte-razgovaryat-sas-sayuznitsite-si-predi-ofitsialno-da-obyavyat-izteglyaneto-si-ot-drsmo.html", "text": "Плановете на САЩ за изтегляне от Договора за ликвидация на ракети със среден и малък обсег (ДРСМО) с Русия са сериозни, но преди да бъде изпратено официално уведомление до Русия се предвиждат и по-нататъшни обсъждания. Това увери съветникът на държавния глава на САЩ Доналд Тръмп - Джон Болтън, за водещото американско издание  The Wall Street Journal . \r\nТръмп обяви планираното излизане от споразумението по време на предизборен митинг в щата Невада на 20 октомври, събота. Той повтори позицията си в коментарите си пред репортери в Белия дом в понеделник, заявявайки, че ако се наложи САЩ ще изградят цялостен ядрен арсенал, използвайки необичайно острър език спрямо Русия, припомнят от редакцията.  \r\n\"Ще го изградим, докато не достигнем до тяхното ниво. Когато го направим, всички ние ще проявим разум и ще спрем, и, между другото, не само ще спрем, но и ще намалим - това бих искал да направя\", заяви лидерът на Вашингтон.  \r\nПопитан дали има намерение по този начин да заплаши Русия, Тръмп заяви: \"Това е заплаха за всеки, който поискате. Включва Китай, Русия и всеки, който иска да играе тази игра. Не можете да играят тази с мен\", увери Тръмп. \r\nБолтън, който е дългогодишен критик на договора от 1987 г., заяви, че е провел \"обширна дискусия за това какво каза президентът\" в понеделник с колегата си от Москва, Николай Патрушев, секретар на Съвета за сигурност на Руската федерация. \r\n\"Мисля, че ако погледнете изявлението на президента от Невада, ще видите, че то е много силно, много ясно и много пряко по въпроса какво ще направят САЩ\", увери Болтън. Същевременно той поясни, че администрацията във Вашингтон \"ще проведе множество консултации със съюзниците в Европа и Азия [и] със сигурност ще имаме повече дискусии с Русия\". \r\nДържавният глава на САЩ Доналд Тръмп обяви оттеглянето на страната от ДРСМО с аргумента за нарушения от страна на Русия. Той подчерта, че Вашингтон „няма да приеме“ ситуацията и заради това излиза от „наработещото споразумение“. \r\nНа свой ред от Министерството на външните работи на Руската федерация свързаха американското решение с „мечтата им за еднополюсен свят“. Москва осъжда новите действия на САЩ, които чрез шантаж се опитват да изтръгнат от Москва отстъпки в областта на стратегическата стабилност, заяви заместник-министърът на външните работи на Руската федерация Сергей Рябков. \r\nДРСМД е подписан през 1987 г. от тогавашния генерален секретар на ЦК КПСС Михаил Горбачов и американския президент Роналд Рейгън. Споразумението предвижда забрана за производство на балистични и крилати ракети с ядрени бойни глави с обсег от 500 до 5500 км, а също и провеждането на изпитания за такива.  \r\nСАЩ обвиняват Русия заради разработената в страната ракета 9M729 за системата „Искандер“. Според Вашингтон тя попада в обхвата на действие на договора. В Москва обаче са на различно мнение: от своя страна руснаците също уличиха Вашингтон в нарушаване на споразумение, в частност заради разполагането на американски системи за ПРО на територията на Румъния.  Тереза ​​Герова", "date": "2018.10.23", "title": "Джон Болтън за WSJ: САЩ ще разговарят със съюзниците си преди официално да обявят изтеглянето си от ДРСМО"}
{"url": "http://www.focus-news.net/news/2018/10/23/2581753/api-vazstanoveno-e-dvizhenieto-po-pat-i-1-e-79-simitli-kresna-v-kresn.html", "text": "Възстановено е движението по път I-1 /E-79/ Симитли – Кресна в Кресна. Това съобщиха от пресцентъра на  Агенция \"Пътна инфраструктура\"", "date": "2018.10.23", "title": "АПИ: Възстановено е движението по път I-1 /E-79/ Симитли – Кресна в Кресн"}
{"url": "http://www.focus-news.net/news/2018/10/23/2581733/burgas-intenzivno-e-dvizhenieto-v-oblastta-patishtata-sa-normalno-prohodimi.html", "text": "Интензивно е движението в Област Бургас, пътищата са нормално проходими, предаде репортер на  Радио „Фокус“ – Бургас . По-натоварено е движението по пътя към с. Атия, към кв. „Ветрен“ и по АМ „Тракия“ в района на град Бургас. Интензивен е трафикът в посока Поморие-Несебър-Слънчев бряг, както и този в района на Военноморска база Бургас край с. Атия. \r\nНатоварено е движението и в град Бургас. Интензивно е в района на кръстовището с кръгово движение „Трапезица“, пред хотел „Мираж“, по централните улици на града – „Иван Вазов“, „Христо Ботев“, „Генерал Гурко“, „Цар Симеон“ и „Мария Луиза“, по булевардите „Сан Стефано“, „Демокрация“, „Тодор Александров“ и „Захари Стоянов“. \r\nМария КУРТЕВА", "date": "2018.10.23", "title": "Бургас: Интензивно е движението в областта, пътищата са нормално проходими"}
{"url": "http://www.focus-news.net/news/2018/10/23/2581730/sofiya-desetki-mayki-na-detsa-s-uvrezhdaniya-otnovo-protestirat-s-iskane-za-ostavkata-na-vitsepremiera-valeri-simeonov.html", "text": "Десетки майки на деца с увреждания отново протестират с искане за оставката на вицепремиера Валери Симеонов, предаде репортер на  Агенция „Фокус“ . Родителите изразяват недоволство срещу думите му, че децата им са \"уж болни\", а те са \"кресливи жени\". Майките са се събрали заедно със своите болни деца пред Министерски съвет и носят черни знамена. Засега движението по бул. „Дондуков“ и по бул. „Цар Освободител“ се осъществява нормално. В района е засилено полицейското присъствие.  \r\nДеница КИТАНОВА", "date": "2018.10.23", "title": "София: Десетки майки на деца с увреждания отново протестират с искане за оставката на вицепремиера Валери Симеонов"}
{"url": "http://www.focus-news.net/news/2018/10/23/2581755/api-vazstanoveno-e-dvizhenieto-pri-km-31-v-posoka-blagoevgrad-na-am-struma.html", "text": "Възстановено е движението при км 31 в посока Благоевград на АМ \"Струма\". Това съобщиха от пресцентъра на  Агенция \"Пътна инфраструктура\"", "date": "2018.10.23", "title": "АПИ: Възстановено е движението при км 31 в посока Благоевград на АМ \"Струма\""}
{"url": "http://www.focus-news.net/news/2018/10/23/2581732/hurriyet-turskata-politsiya-e-otkrila-podozritelni-kufari-v-izostaven-avtomobil-na-sauditskoto-konsulstvo.html", "text": "Автомобил, използван от консулството на Саудитска Арабия в Истанбул, е бил открит изоставен на паркинг в града с три подозрителни куфара в багажника и медицинска маска за лица, съобщава турският вестник  Hurriyet , като подчертава, че превозното средство се превърна в център на текущото разследване на убийството на журналиста Джамал Хашоги.  \r\nКолата, която съответства на друго превозно средство, видяно пред консулството на Саудитска Арабия в Истанбул, където Хашоги изчезна на 2 октомври, е открита от полицията на частен паркинг в квартал \"Султангази\", след подаден сигнали.  \r\nСпоред полицейски служител, разговарял с редакцията на изданието, автомобилът марка \"Мерцедес\" е с дипломатически номера и е бил закаран в паркинга от един от аташетата на консулството, идентифициран като Мохамед О. Това се е случило на 7 октомври. \r\n\"Ние го познаваме, тъй като той използва нашия паркинг понякога. Обикновено неговият шофьор използва този автомобил. Но на 7 октомври той го караше сам\", разкрива източник на изданието.  \r\nИ докато турските власти и международната общественост все още се опитват да разберат къде е тялото на убития журналист,  саудитският аташе е бил забелязан на същия паркинг на 18 октомври с BMW с дипломатически регистрационни номера. Той е паркирал колата си до \"Мерцедес\"-а и е разтоварил от нея три куфара, два от които - доста големи. При товареното на багажа с неизвестно съдържание на земята е паднала и медицинска маска, която се използва при работа с тежки химикали. Аташето е е забелязал и я е изхвърлил в близък контейнер за отпадъци.  \r\nТурската полиция е отишла на паркинга 22 октомври, но не е успяла да претърси колата поради дипломатическия имунитет. Саудитска Арабия трябва да издаде разрешение на турските власти да обискират превозното средство. В следобедните часове на вторник полицейски служители отново са забелязани в близост до автомобила, но остава неясно дали са получили разрешение за претърсването му.  Тереза ​​Герова", "date": "2018.10.23", "title": "Hurriyet: Турската полиция е открила подозрителни куфари в изоставен автомобил на саудитското консулство"}
{"url": "http://www.focus-news.net/news/2018/10/23/2581756/predstoyashti-mezhdunarodni-sabitiya-za-24-oktomvri-agentsiya-fokus.html", "text": "Китай и страни от региона ще проведат първите си съвместни военноморски учения, насочени към отслабване на напрежението в Южнокитайско море. \r\n***  Държавният глава на Турция Реджеп Тайип Ердоган ще направи изявление, в което ще разкрие \"цялата истина\" за убийството на журналиста Джамал Хашоги. \r\n***  В Краков продължава конференцията за подготовката на годишната среща за климата, която ще се проведе в Париж през декември. \r\n***  В Будапеща организират мероприятия за 62-рата годишнина от Унгарската революция. \r\n***  Американският вицепрезидент Майк Пенс ще проведе срещи с представители на Белия дом, отговарящи за развитието на Космическите сили на САЩ. \r\n***  Държавният секретар на САЩ Майк Помпео ще проведе среща с генералния секретар на ООН Антониу Гутериш. \r\n***  НПО публикува доклад от 149 страници за насилието на тормоза на палестинските власти и ХАМАС. \r\n***", "date": "2018.10.23", "title": "Предстоящи международни събития за 24 октомври (Агенция \"Фокус\")"}
{"url": "http://www.focus-news.net/news/2018/10/23/2581759/dots-d-r-ivan-lazarov-velikotarnovski-universitet-kritichno-otnoshenie-kam-sabitiynostta-tryabva-da-e-prioritet-v-uchilishtnoto-obrazovanie-po-istoriya.html", "text": "Критично отношение към събитийността трябва да е приоритет в училищното образование по история, според преподаватели във Великотърновския университет, предаде репортер на  Радио „Фокус“ – Велико Търново . По думите на доц. д-р Иван Лазаров, преподавател и автор на редица учебници по история, има свръх очаквания относно информираността и способността на учениците да анализират българската история. „Обикновено това не е приоритет, а по скоро да научим децата да мислят. Във връзка с това, някакви спекулативни новости в учебниците по история, които ще променят радикално разбиранията и отношението им към историята, няма да има, просто защото животът не е такъв. Ние трябва да внимаваме много, когато поднасяме определен материал за учебниците, и който трябва да влезе в основата не толкова на патриотичното, колкото на общочовешкото отношение към ценностите на живота“, обобщи доц. Лазаров. \r\nДоц. Николай Кънев, вр.и.д. декан на Историческия факултет във ВТУ допълни, че при историческото образование в училище е важно да се избегне залитането, както в патриотарската насока, така и по отношение на ширещия се нихилизъм. Като пример за допустим компромис от историческата наука, той посочи годината на създаване на българската държава – 681 година. Макар конкретна дата да е посочена, историческите данни сочат за един по-ранен период, но представянето на едно такова събитие като процес, без ясна  конкретика, би създало затруднения в образователния процес. Той подчерта, че компромиси се правят само в името на образователните цели, но не и с истината и с възпитанието на бъдещите поколения. \r\nМария НЕДЕВА", "date": "2018.10.23", "title": "Доц. д-р Иван Лазаров, Великотърновски университет: Критично отношение към събитийността трябва да е приоритет в училищното образование по история"}
{"url": "http://www.focus-news.net/news/2018/10/23/2581757/veliko-tarnovo-ogranicheno-za-prevozni-sredstva-nad-10-tona-e-dvizhenieto-v-uchastak-ot-patya-mezhdu-selo-kramolin-i-veliko-tarnovo.html", "text": "Ограничено за превозни средства над 10 тона е движението в участък от пътя между  село Крамолин и Велико Търново. Забраната е въведена от км 22+129 до км 28+380 поради намален габарит на пътното платно при км 26+444., съобщиха за  Радио „Фокус“ – Велико Търново  от Областно пътно управление – Габрово. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. Ограничено е движението в участък от пътя между селата Чехлевци  и Велчевци, съвпадащ с ул. „Малина“ в Габрово. Причината е извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. Трафикът се пренасочва по обходен маршрут за квартал Чехлевци по път III-5004, път II-44 и път III-4404. \r\nДвижението в участък от път Севлиево -Драгановци се осъществява с повишено внимание поради строителни дейности. Ограничението е въведено от км 0+000 до км 14+600 за срок до 22 юни 2019 година. Пропаднал участък на асфалтова настилка затруднява движението по път  III-5006 Габрово – Стоманеците при км 7+060. Добре е водачите да се движат с повишено внимание като спазват поставената сигнализация. Срокът за приключване на дейностите е 31 октомври. \r\nМария НЕДЕВА", "date": "2018.10.23", "title": "Велико Търново: Ограничено за превозни средства над 10 тона е движението в участък от пътя между  село Крамолин и Велико Търново"}
{"url": "http://www.focus-news.net/news/2018/10/23/2581758/sport-elitsa-kostova-priklyuchi-uchastieto-si-v-kanada.html", "text": "Елица Костова отпадна в първия кръг на турнира по тенис на твърди кортове в зала, който се провежда в канадския град Сагенай.  \r\nБългарката допусна загуба от участващата с \"уайлд кард\" представителка на домакините Джейда Бюи с 4:6, 3:6 в двубой, продължил 84 минути.", "date": "2018.10.23", "title": "Спорт: Елица Костова приключи участието си в Канада"}
{"url": "http://www.focus-news.net/news/2018/10/23/2581760/gazeta-express-cherna-gora-ofitsialno-stana-29-ta-darzhava-v-misiyata-na-kfor-v-kosovo.html", "text": "Черна гора се присъедини официално към КФОР в Косово като 29-тата страна в мироопазващата мисия на НАТО - най-дългата в историята на военната организация на Запада, съобщава прищинският ежедневник  Gazeta Express . \r\nКомандващият на КФОР, генерал-майор Салваторе Куочи, приветства Черна гора в КФОР на специална церемония в Прищина, на която присъства министърът на отбраната на Черна гора Предраг Бошкович. \"За съседна страна като Черна гора е забележително, че допринася за безопасна и сигурна среда, свобода на движение в Западните Балкани. Изборът да бъде част от операция като КФОР е конкретна крачка напред към нормализирането на в реч по време на церемонията. НАТО приветства по-нататъшния принос към КФОР от всеки член или партньор, който се стреми към укрепване на стабилността и сигурността на Балканите, допълни генерал-майорът.  \r\nОт редакцията припомнят, че Подгорица се включва в мисията с изпращането на двама свои военнослужещи.   Тереза ​​Герова", "date": "2018.10.23", "title": "Gazeta Express: Черна гора официално стана 29-та държава в мисията на КФОР в Косово"}
{"url": "http://www.focus-news.net/news/2018/10/23/2581766/krum-zarkov-bsp-borim-se-za-vlastta-no-iskame-da-se-govori-za-politiki.html", "text": "„Не гледаме със злорадство на този спектакъл. Никой не се радва. Но ние се борим за властта. Иска ми се да говорим за политики и правителството да си отиде за това, за което заслужава наистина, а то е- заради несправяне с ключови проблеми на обществото ни. Не, защото трима или четирима човека не могат да се разберат помежду си.” Това каза пред БНТ зам.-председателят на ПГ на „БСП за България” Крум Зарков, съобщиха от пресцентъра на  партията . „Дали конструкцията на това правителство се крепи върху раменете на Валери Симеонов, който има осем депутата? Тази власт от началото е конструирана така, че ГЕРБ да са на власт. И „Патриотите” играят ролята на патерица, която държи ГЕРБ на власт. Това не би било укоримо, защото спечелиха изборите, но 71% от преките чуждестранни инвестиции са намалели в страната за годината, спрямо миналата година. Това е абсолютен срив. И българите, които имат пари, искат да инвестират в чужбина”, каза Крум Зарков. Според него ГЕРБ не се справят с ключови проблеми и това е причината, поради която БСП иска оставка на правителството. „Естествено, че ние ще се справим по-добре с управлението. Знаете за нашия документ „Визия за България”. Опитваме се ключови политики да бъдат заложени още преди предсрочните избори. Ако хората решат, че Корнелия Нинова и БСП са по-добри, да са наясно с какъв мандат ни изпращат във властта”, каза Зарков.  Той изтъкна, че социологическите проучвания показват спад в доверието на управляващата коалиция. Призна, че левицата отчита факта, че не покачва чувствително своя рейтингов резултат. Зарков уточни, че който и да бъде на власт, ще се нуждае от широк консенсус по ключови въпроси, като здравеопазването, защото с решението на тези проблеми ще бъдат засегнати много интереси. „Първо трябва да върнем политиката на терена и да се спори по съществени неща. На изборите българският народ трябва да даде доверието си на този, който предлага най-добрата идея”, коментира още Крум Зарков. Според него хиляди хора и стотици организации са били на срещите с левите депутати, за да чуят идеите от „Визия за България”. По темата за разпределението на парите в държавата, Зарков изтъкна, че БСП има алтернативен бюджет. А за пенсиите левицата иска преизчисление на всички пенсии, така че да се преодолее разликата между тези, които са отпуснати преди години и новите, както и нов таван на парите за възрастните хора. Депутатът припомни, че БСП иска трети вот на недоверие. „Управляващите се държат като шофьор, който вижда стена и вместо да натисне спирачки, дава газ”, каза зам.-председателят на ПГ на „БСП за България”. Крум Зарков обясни, че в мотивите за вота на недоверие левицата е описала трагичното състояние на здравеопазването в 20 страници, както и алтернативата на БСП. „С ДПС имаме различия по тези въпроси, едно от тях е за демонополизацията на НЗОК. Тази разлика е непреодолима”, отсече той. „Това, което очаквам да стане оттук нататък, е този вот да доведе, ако не до падането на правителството, то поне за неговото осъзнаване”, заключи Крум Зарков.", "date": "2018.10.23", "title": "Крум Зарков, БСП: Борим се за властта, но искаме да се говори за политики"}
{"url": "http://www.focus-news.net/news/2018/10/23/2581754/sofiya-protestirashtite-mayki-na-detsa-s-uvrezhdaniya-blokiraha-dvizhenieto-po-bulevardite-tsar-osvoboditel-i-aleksandar-dondukov.html", "text": "Протестиращите майки на деца с увреждания блокираха движението по булевардите „Цар Освободител“ и „Александър Дондуков“ в района на площад „Независимост“, предаде репортер на  Агенция „Фокус“ . Поради затвореното движение, трамвайна линия № 10 ще се движи с временен маршрут  по „Мария Луиза“, „Сливница\", „Васил Левски“.", "date": "2018.10.23", "title": "София: Протестиращите майки на деца с увреждания блокираха движението по булевардите „Цар Освободител“ и „Александър Дондуков“"}
{"url": "http://www.focus-news.net/news/2018/10/23/2581762/veliko-tarnovo-mastar-klas-za-karikatura-shte-se-provede-v-muzey-dom-na-humora-i-satirata-v-gabrovo.html", "text": "Мастър-клас за карикатура ще се проведе в Музей „Дом на хумора и сатирата“ в Габрово. Това съобщи за  Радио   Светлана Михайлова, отговаряща за връзки с обществеността в културната институция. Събитието е част от програмата на Карикатурния салон, който ще бъде открит в Музея от 18.00 часа на 25 октомври. Той ще се проведе непосредствено преди официалното откриване. Карикатуристите, които участват в Салона – Ириен Трендафилов, Христо Комарницки, Чавдар Николов, Алла и Чавдар Георгиеви, Ивайло Цветков, ще предадат своите знания на възпитаниците на габровски школи по изобразително изкуство. „Всички тези карикатуристи имат специално отношение към младото поколение, което има желание да се занимава с изкуство. Точно заради това ние отправихме специална покана към ученици от габровски художествени школи, които да се включат в този мастър-клас, който ще бъде воден от част от нашите гости по време на откриването. Те ще споделят с децата своя опит какво е това карикатура и ще им покажат някой техники, които могат да използват“, посочи Светлана Михайлова. Светлана Михайлова съобщи, че карикатурният салон предлага съпътстваща програма от събития, която ще продължи през целия период на Салона – до 31 януари. Като част от тази програма миналата седмица се е провел детски курс „В света на карикатурата“. Предвижда се всеки месец да се провеждат специални събития, които ще представляват образователни програми и прожекции на филми. \r\nНадежда КРЪСТЕВА", "date": "2018.10.23", "title": "Велико Търново: Мастър-клас за карикатура ще се проведе в Музей „Дом на хумора и сатирата“ в Габрово"}
{"url": "http://www.focus-news.net/news/2018/10/23/2581764/blagoevgrad-21-svobodni-rabotni-mesta-sa-obyaveni-v-uchebni-zavedeniya-v-oblastta.html", "text": "21 свободни работни места са обявени в учебни заведения в Благоевградска област. Това съобщиха за  Радио „Фокус“-Пирин  от Регионално управление по образованието-Благоевград. Учител по Български език и литература се търси в НХГ „Св. св. Кирил и Методий“ в Благоевград. В ПГИ „Иван Илиев“ е обявена позиция за учител по английски език. В ОУ „Братя Миладинови“ в петричкото село Кърналово се търси оператор на парни и водогрейни съоръжения. 2 свободни позиции са обявени в РПГ „Никола Стойчев“ в Разлог: завеждащ горски работилница и учител общообразователен учебен предмет в гимназиален етап. Учители в детска градина се търсят в детската градина в село Слащен, Детска градина „Детелини“ в Благоевград, ДГ „Здравец“ в областния център и в детска градина „Светлина“ в село Рибново. 2 свободни позиции са обявени в ПГ „Яне Сандански“: за учител по английски език и за хигиенист. Чистач се търси и в ОБУ „Св. Климент Охридски“ в село Дебрен, община Гърмен. В ЗПГ „Климент Темирязев“ в Сандански е обявен конкурс за учител по информационни технологии. В СУ „Св. св. Кирил и Методий“ в село Крупник се търси учител по френски език. Учител в начален етап се търси в СУ „Св. Паисий Хилендарски“ в Кресна. В Спортното училище в Сандански е обявена свободна позиция за учител по ХООС. Учител по IT се търси в СУ „Антон Попов“ в Петрич. Там се търси и учител по немски език. В СУ „Св. Паисий Хилендарски“ в село Микрево, община Струмяни, се търси учител по физика и астрономия. Пазач се търси в СУИЧЕ „Св. Климент Охридски“ в Благоевград. Свободна позициа за пазач е обявена в Профилирана гимназия „Пейо Яворов“ в Петрич. Огняр се търси в ПГТ-Разлог. \r\nНатали СТЕФАНОВА", "date": "2018.10.23", "title": "Благоевград: 21 свободни работни места са обявени в учебни заведения в областта"}
{"url": "http://www.focus-news.net/news/2018/10/23/2581743/afp-erdogan-uveri-blizkite-na-dzhamal-hashogi-turtsiya-shte-napravi-vsichko-za-razreshavaneto-na-sluchaya.html", "text": "Президентът на Турция Реджеп Тайип Ердоган увери семейството на убития саудитски журналист Джамал Ханшоги, че Анкара ще направи \"всичко\", за да реши случая, предава  AFP .  \r\nЕрдоган е поднесъл съболезнованията си в телефонен разговор със сина на журналиста Абдула Хашоги и други членове на семейството му, които е уверил, че \"Турция ще направи всичко необходимо за разкриване на убийството\", разкри източник от Президентството в Анкара.", "date": "2018.10.23", "title": "AFP: Ердоган увери близките на Джамал Хашоги: Турция ще направи всичко за разрешаването на случая"}
{"url": "http://www.focus-news.net/news/2018/10/23/2581761/patriotichni-trusove-obzor.html", "text": "Коалиционният съвет на \"Обединени патриоти\" проведе заседание, на което лидерът на „Атака“ Волен Сидеров отказа да присъства. Срещата бе инициирана от вицепремиера и лидер на ВМРО Красимир Каракачанов в отговор на искането на майките на деца с увреждания за оставката на вицепремиера Валери Симеонов и създалото се напрежение между коалиционните партньори.  \r\nПовод за недоволството на майките стана изказване на Симеонов след заседание на Националния съвет за тристранно сътрудничество, в което той заяви във връзка със Закона за хората с увреждания: „Този закон беше започнат като опит да се угоди на една група кресливи жени, които спекулираха с децата си, манипулираха обществото, изкарвайки на пек и на дъжд тези уж болни деца, без грам майчинско чувство, грижа за тях“. Думите му предизвикаха протести в цялата страна с искане за оставката му в понеделник. В отговор Симеонов заяви, че не вижда основание да напусне поста си и ще го направи единствено, ако това му бъде поискано от Политическия съвет на коалицията \"ГЕРБ – Обединени патриоти\" в лицето на Бойко Борисов, Красимир Каракачанов и Волен Сидеров. По-късно ръководството на „Атака“излезе с позиция, че сваля политическото си доверие от Валери Симеонов и настоява да бъде предложен друг представител на Патриотите за вицепремиер. В същото време в отворено писмо на Волен Сидеров до коалиционните му партньори той настоя за незабавно свикване на Коалиционния съвет на управляващите още в понеделник, на който да бъде разгледан въпросът с недопустимото поведение на Валери Симеонов и незабавната му оставка като вицепремиер. Такъв в понеделник не се състоя, а от Дубай, където се срещна с министър-председателя на ОАЕ, премиерът Борисов коментира, че ако тръгне да иска оставката на Валери Симеонов силово, това мигновено ще се счупи цялата конструкция на коалицията и правителството ще падне. \"Надявам се „Обединени патриоти“ да оправят взаимоотношенията си - когато са си слагали подписите като отговорни политици, сме се разбрали за четири години\", каза още той. По-късно вицепремиерът и министър на отбраната Красимир Каракачанов обяви, че е поканил Сидеров и Симеонов на Коалиционен съвет на малката коалиция, на който да обсъдят създалата се ситуация. На поканата му се отзова само вицепремиерът и лидер на НФСБ Валери Симеонов. След близо 2-часово заседание двамата дадоха изявление пред медиите, в което изразиха готовността си да работят за решаването на проблемите в коалицията на Патриотите.  \r\nСпоред  Красимир Каракачанов  една оставка в момента означава да се събори правителството и да се върнат ДПС и БСП на власт, което не е решение. По думите му коалицията „Обединени патриоти“ в последните 6-7 месеца не работи, а се занимава с вътрешни проблеми.  „Оттук нататък решението е едно – който ще работи – да работи в коалицията. Ние не можем да се отклоняваме от онези идеи в нашите програми за „Обединени патриоти“ и програмата за управление. Ще поставяме инициативите, които имаме предвид на вниманието на колегите, ще ги информираме, както досега. Ако има отговор по тези инициативи – работим заедно, ако няма – работим по отделно“, допълни лидерът на ВМРО. На въпрос дали съществува малката коалиция, Каракачанов отговори, че съществува, но има сериозни проблеми. Валери Симеонов  отбеляза от своя страна, че коалиционното споразумение между Патриотите не е нарушено, но има сериозни разминавания по него. „Ние отново ще поканим Волен Сидеров и Атака на заседание, на което да обсъдим имаме ли проблеми, нямаме ли и трябва да ги решим или трябва по този неособено хигиеничен начин да ги прекараме през медии и през големия партньор ГЕРБ, който няма вина за нашите отношения“, допълни Симеонов. \"Ние ще полагаме и занапред доброжелателни усилия да се събираме и да си решаваме проблемите. Няма проблем, който да не може да бъде решен\", допълни още Симеонов. По повод изказването си, той за пореден път отбеляза, че то се изкарва от контекста. \"Нима някой от вас допуска, че съм такъв изрод, че ще кажа, че тези деца се преструват. Съвсем не е това смисълът. Още веднъж ви моля прочетете внимателно какво съм казал“, каза Симеонов. Той уточни, че е имал предвид, че майките казват, че децата са болни, а ги държат на дъжд и студ по време на протестите. „Когато вадите две фрази, едната е \"кресливи майки\", след това се добавя другата фраза на „уж болни деца“ - това не е вярно“, допълни още Симеонов. Той посочи, че не вижда причина да се извини и поясни, че не е  разбран правилно.  \r\nМеждувременно лидерът на \"Атака\"  Волен Сидеров  обясни решението си да не присъства на Коалиционния съвет със съобщение във \"Фейсбук\". \"НФСБ преди 6 дни свали политическо доверие от мен като председател на ПГ на ОП. ВМРО не взе никаква позиция по този въпрос, а мълчанието е знак на съгласие с НФСБ. При това положение няма логика да бъда на тази среща“, написа той. \r\nПо-рано през деня на брифинг в Министерски съвет Валери Симеонов призова да не се провежда планираният за сряда протест в негова подкрепа. \"Чувствам се достатъчно уверен и убеден в това, което върша и не е редно да се опитваме да оказваме каквато и да била форма на натиск на коалиционни партньори или някой друг със средства, които не приемам, а именно средствата на уличния натиск“, заяви Симеонов. Протестите с искане на оставката му обаче продължиха и във вторник. Десетки майки на деца с увреждания отново се събраха пред сградата на Министерския съвет в столицата. Протести, подкрепени и от много граждани, се проведоха и в някои от по-големите градове в страната.  \r\nПо-късно през деня стана ясно, че от БСП са внесли искане в деловодството на НС за изслушване на Валери Симеонов в сряда, като първа точка от дневния ред на парламентарното заседание. \"Оттук нататък БСП е в стройна и бърза организация по подготовка за предсрочни избори\", каза лидерът на БСП Корнелия Нинова.", "date": "2018.10.23", "title": "Патриотични трусове (ОБЗОР)"}
{"url": "http://www.focus-news.net/news/2018/10/23/2581765/sofiya-protestirashtite-roditeli-na-detsa-s-uvrezhdaniya-osvobodiha-dvizhenieto-po-bul-tsar-osvoboditel-po-bul-aleksandar-dondukov-ostava-zatvoreno.html", "text": "Протестиращите майки на деца с уреждания освободиха движението по бул. „Цар Освободител“, но остава затворено по бул. „Александър Дондуков“, предаде репортер на  Агенция „Фокус“ .", "date": "2018.10.23", "title": "София: Протестиращите родители на деца с увреждания освободиха движението по бул. „Цар Освободител“, по бул. \"Александър Дондуков\" остава затворено"}
{"url": "http://www.focus-news.net/news/2018/10/23/2581771/nimh-v-17-oblasti-e-obyaven-oranzhev-kod-a-v-10-zhalt-za-silen-vyatar-i-ryazko-zastudyavane-na-24-oktomvri.html", "text": "В 17 области e обявен оранжев код, а в 10 – жълт за силен вятър и рязко застудяване на 24 октомври. Това сочи справка на сайта на  Националния институт по метеорология и хидрология (НИМХ) при БАН . Областите, за които важи оранжевият код, са: София, Перник, Кюстендил, Благоевград, Стара Загора, Смолян, Кърджали, Ямбол и Бургас и Хасково.  Там след обяд вятърът от запад-северозапад ще се усили. Ще бъде  със скорост между 14 и 19 м/сек., възможни пулсации до 24м/сек. Областите, за които важи оранжевият код са: Видин, Монтана, Враца, Плевен,  Ловеч, Пазарджик, Пловдив, Габрово, Велико Търново, Русе, Търговище, Сливен, Шумен, Разград, Силистра, Варна и Добрич. Там също се очаква след обяд вятърът от запад-северозапад да се усили. Ще достигне средна скорост между 20 и 25 м/сек., възможни пулсации до 32 м/сек. През нощта срещу четвъртък се очаква рязко застудяване над цялата страна.", "date": "2018.10.23", "title": "НИМХ: В 17 области e обявен оранжев код, а в 10 – жълт за силен вятър и рязко застудяване на 24 октомври"}
{"url": "http://www.focus-news.net/news/2018/10/23/2581770/rumyana-glavcheva-ekspert-seizmolog-dopisen-chlen-na-bani.html", "text": "За по-малко от половин денонощие двойка земетресения разлюляха остров Тайван – във вторник  12:35 и сряда, четири минути след полунощ местно време (у нас в 07:35 и 19:04, вторник). И двете земетресения са от категорията “умерено силни”; те са с равни магнитуди от по 5.7. Източникът им е един и същ, на дълбочина от 30 км под морското дъно. Епицентрите на събитията са във Тихия океан (Филипинско море), източно от островната територия. Най-близо до епицентрите е крайбрежният град Хуа-лиен, на няколко километра над стотния. Данни за щети засега няма. Земетресенията са разтърсили сгради и в столицата Тайпе. Там интензивността на въздействие може да се оцени на III и IV степен, а по високи етажи и до V степен. Земетресенията са усетени и в най-южните острови на Япония – острови Рюкю, на контакта между Тихия океан и Източно Китайско море. Твърде вероятно е там интензивността да е достигнала V степен по 12-степенната скала. \r\nРумяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН)", "date": "2018.10.23", "title": "Румяна Главчева, експерт-сеизмолог, дописен член на БАНИ:Двойка земетресения разлюляха Тайван"}
{"url": "http://www.focus-news.net/news/2018/10/23/2581769/plovdiv-s-okolo-500-hil-leva-e-preizpalnenieto-v-prihodnata-chast-na-byudzheta-na-obshtina-sadovo-ot-sobstveni-prihodi.html", "text": "С около 500 хил. лева е преизпълнението в приходната част на бюджета на Община Садово от собствени приходи. Това каза за  Радио \"Фокус“-Пловдив  Йордан Ташев, директор на Дирекция „Обща администрация“ във връзка с месечния отчет за изпълнението на бюджета на Община Садово към 30 септември тази година. По думите му преизпълнението е в приходи от продажба на земи предимно в Садово. „Но и всички други данъци и такси се изпълняват регулярно. При такса битови отпадъци също има голямо изпълнение“, каза още Ташев. По думите му в разходната част има закъснение в капиталовите разходи, защото са заложени ремонти на улици и за тях е направена голяма обществена поръчка. „Изисква се време. Ремонтите се завършват в момента и тепърва ще се разплаща за тях като разход. Иначе нещата протичат нормално“, каза още Ташев. По думите му рамката на бюджета на Общината за тази година е 12 млн. лева. Към 30 септември предвидените средства в Община Садово са над 10 млн. лева, като половината от парите са от държавна дейност за издръжка на училища, детски градини, здравни кабинети към учебните заведения, заплати на служителите. Общинската част е за издръжка на администрацията, спортни, културни дейности и най-вече ремонти на ВиК мрежата, пътища. По думите му ремонти дейности се извършват във всички села. \r\nМария РУСЕВА", "date": "2018.10.23", "title": "Пловдив: С около 500 хил. лева е преизпълнението в приходната част на бюджета на Община Садово от собствени приходи"}
{"url": "http://www.focus-news.net/news/2018/10/23/2581763/telma-makedoniya-obshtinskiyat-komitet-tsentar-na-vmro-dpmne-izklyuchi-sasho-miyalkov-ot-partiyata.html", "text": "Дисциплинарната комисия на Общинския комитет на ВМРО-ДПМНЕ в Център разпореди изключването на Сашо Миялков от партията, предава скопската телевизия  \"Телма\" , като припомня, че решението бе взето в понеделник вечер на заседание на Централния комитет на опозиционната партия.  \r\nМедията привежда официалното съобщение:  \"По предложение на ЦК на ВМРО-ДПМНЕ, в съответствие с Устава, член. 27, алинея 1, буква 17 и член 16, алинея 1, буква 4 и въз основа на член 5, параграф 1 от Правилника за дисциплинарна отговорност на членовете на ВМРО-ДПМНЕ на заседание, проведено на 23.10.2018 г. доведе следната: \r\nРЕШЕНИЕ \r\nУстановява се, че има дисциплинарна отговорност-дисциплинарна мярка: изключване от партията ВМРО-ДПМНЕ на лицето Сашо Миялков....(след като е)  установено, че лицето по грб начин действа срещу програмните ангажименти, цели и задачи на партията\".  Тереза ​​Герова", "date": "2018.10.23", "title": "\"Телма\" (Македония): Общинският комитет Център на ВМРО-ДПМНЕ изключи Сашо Миялков от партията"}
{"url": "http://www.focus-news.net/news/2018/10/23/2581772/prof-aleksandar-marinov-upravlyavashta-koalitsiya-uporito-leti-kam-propastta.html", "text": "Управляваща коалиция упорито лети към пропастта. Това каза за обзорното предаване \"Това е България\" на  Радио „Фокус  политологът проф. Александър Маринов. Той допълни, че след политическите трусове в коалицията „Обединени патриоти“ и след всичко, което е казано и сторено през последните дни, положението за правителството е станало неудържимо.  „Няма как Валери Симеонов да остане на поста си. Това може да доведе до два възможни финала на драмата, на сагата. Единият финал, по-малката щета за управляващите: Симеонов си тръгва – сам. Вторият вариант е Симеонов си тръгва заедно с цялото правителство. Няма трети вариант. Хората ще са и днес пред Министерски съвет, и утре, и вдругиден, и не само там, а и на други места. Ще стават по-настойчиви и ще стават все по-много. Накрая пак ще стане същото, само че с по-тежки последици. Това не е въпрос на много сложни анализи, а такъв на азбуката на политическата логика“ каза още проф. Маринов. Той обясни, че в такива ситуации напрежението ескалира, защото хората се дразнят на арогантността на властта и на нежеланието й да си признае грешката, както и от бягството й от отговорност.", "date": "2018.10.23", "title": "Проф. Александър Маринов: Управляваща коалиция упорито лети към пропастта"}
{"url": "http://www.focus-news.net/news/2018/10/23/2581773/veliko-tarnovo-protestat-sreshtu-visokite-tseni-na-gorivata-shte-se-provede-na-26-oktomvri.html", "text": "Протестът срещу високите цени на горивата във Велико Търново ще се проведе на 26 октомври. Това решиха инициаторите на провелата се вчера организационна среща на паметник „Асеневци“. Събитието вече е обявено в социалните мрежи, предаде репортер на  Радио „Фокус“ – Велико Търново . Протестът в петък ще започне в 17.00 часа на паркинга на търговския парк, намиращ се на ул. „Магистрална“. Предвижда се протестиращите да блокират за движение улицата, която е част от главен път София -Варна. Там се намират две бензиностанции на една от големите вериги. Организаторите призовават присъстващите на протеста да носят със себе си касовите бележки от последните си зареждания във Велико Търново. Целта е да се входира жалба в Комисията за защита на конкуренцията.Събитието е обявено в социалните мрежи тази сутрин, като вече присъствие са заявили около 20 човека, толкова са посочили, че проявяват интерес. \r\n„Фокус“ припомня, че недоволството на гражданите е породено от факта, че големите вериги бензиностанции в региона продават с около 15 стотинки по-скъпо отколкото в другите области на страната. Организаторите посочват, че дизелът във Велико Търново се продава на цени от 2,44 до 2,46 лв./л. В Стара Загора цената му е 2,35 лв./л., в Бургас и Созопол – 2,29 лв./л, а в София – 2,30 лв./л. \r\nНадежда КРЪСТЕВА", "date": "2018.10.23", "title": "Велико Търново: Протестът срещу високите цени на горивата ще се проведе на 26 октомври"}
{"url": "http://www.focus-news.net/news/2018/10/23/2581774/kyustendil-prez-tsyalata-sedmitsa-v-bobov-dol-se-provezhdat-raznoobrazni-initsiativi-po-povod-praznika-na-grada-27-oktomvri.html", "text": "През цялата седмица в Бобов дол се провеждат разнообразни инициативи по повод празника на града – 27 октомври. Това съобщи за  Радио „Фокус” – Кюстендил  Елза Величкова, кмет на Община Бобов дол. По думите й програмата е започнала с изложба, организирана от Международната асоциация на каракачанското куче. В понеделник се е състоял концерт на фолклорни групи и състави, а днес с възпитаниците на детските градини е проведен „Празник на книгата”. В следващите дни предстоят още концерти, рисунки на асфалт и върху платно за деца и ученици, турнири по борба и по футбол. За празничния ден, 27 октомври, са планирани голям брой мероприятия. Сред тях са анимация и забавления за най-малките, водосвет за здраве, концерт на духовия оркестър. Ще се проведе и тържествена сесия на Общински съвет – Бобов дол. Празникът ще продължи на сцена „Амфитеатър”, където ще се изявят солистката на Ансамбъл „Пирин” Димана Боянова, Огражденска четворка, формация „Накит” и Георги Христов. Празникът ще завърши с тържествена заря. \r\nВенцеслав ИЛЧЕВ", "date": "2018.10.23", "title": "Кюстендил: През цялата седмица в Бобов дол се провеждат разнообразни инициативи по повод празника на града – 27 октомври"}
{"url": "http://www.focus-news.net/news/2018/10/23/2581775/zlatin-mihaylov-sobstvenik-na-malak-biznes-ot-varna-malkite-firmi-ne-sa-zapoznati-sas-smyanata-na-kasovite-aparati.html", "text": "„Малките фирми не са запознати със смяната на касовите апарати“. Това каза в интервю за  Радио „Фокус“  Златин Михайлов, собственик на малък бизнес. Той не прогнозира дали смяната на касовите апарати ще се отрази негативно на дейността му. „Апаратът ми е със СИМ карта и нямам представа дали този тип ще претърпи някаква промяна, не съм наясно“, каза още собственикът на малка фирма в града. Мъжът посочи още, че има нужда от допълнителни разяснения, свързани с промяната, която трябва да влезе в сила от догодина. „Въпреки промените, държавата ни няма да се справи със сивата икономика. Ще продължат фирмите да не издават бонове и съответно покупките да не минават през НАП“, допълни още Златин Михайлов.", "date": "2018.10.23", "title": "Златин Михайлов, собственик на малък бизнес от Варна: Малките фирми не са запознати със смяната на касовите апарати"}
{"url": "http://www.focus-news.net/news/2018/10/23/2581776/prezidentat-rumen-radev-podkrepya-vsyako-politichesko-dvizhenie-raboteshto-za-vazstanovyavaneto-na-demokraticheskite-printsipi-i-modernizatsiyata-na-balgariya-obzor.html", "text": "Президентът Румен Радев ще подкрепи всяко политическо движение, което работи за възстановяването на демократическите принципи и модернизацията на България. Така държавният глава отговори на въпрос на студенти от Пловдивския университет, където Радев отиде, за да сподели свои мисли и да чуе гласа на младежта. Въпросът на студените бе дали смята да направи своя партия. „Партия може да създавате вие, защото вие трябва да решавате вашето бъдеще. Днес то е в ръцете на партиите, за които вие трябва да прецените дали те чуват вашите въпроси“, поясни Румен Радев. Той добави, че вече е отговарял на подобен въпрос на журналисти и затова отново заявява, че ще подкрепи всяко политическо движение, което има своето кредо – суверенитет, справедливост и законност.  По време на дебата със студенти Румен Радев бе попитан още дали е дошло вече времето за президентска република у нас. Той отговори, че дали е дошло времето, ще проличи от това дали сегашната политическа класа, в рамките на сегашната Конституция, решава проблемите на България. „Ако тя е неспособна, отговорите може да се търсят и в конституционна промяна. Тя може да придобие различни форми, но те ще зависят от гражданите, т.е. от вас“, каза президентът. \r\n„Когато говорим за бъдеще, трябва да сме наясно каква е нашата отправна точка. От изключителна важност е да си отговорим на въпроса: Къде сме ние? Къде сме спрямо собственото ни минало, в регионален и европейски формат, спрямо световните тенденции за развитие на конкурентоспособна икономика и проспериращо общество. Зная и е нормално един такъв въпрос да има пристрастни политически интерпретации”, каза още Румен Радев и добави, че отговорът на въпроса „Къде сме ние?“ винаги е свързан с пристрастни политически интерпретации, но сега всички имат интерес да сме максимално обективни. \r\n„Ако се сравним с България преди 30 г., ще откроим някои успехи: имаме демократична конституция, европейски тип институции, пазарна икономика, интеграция в международни организации. Ежедневно слушаме за стабилност, икономически ръст и усвоени европейски средства. В същото време незадоволството в обществото расте, а протестите стават ежедневни. Каквито и позитиви да се изтъкват, от отсрещната страна са унизителни пенсии и доходи и милионите бедни“, коментира Радев. Според него, без наличието на адекватна политическа среда не може да се постигне промяна в икономическата ситуация и решаване на важните проблеми на обществото. По думите му в институциите у нас трябва да влязат високо образовани и достойни хора, а не послушните. Според държавния глава именно затова образованието в една страна има ключово значение със своите възпитателни функции. „Затова апелирам към вас, важно е не само да усвоявате съответните дисциплини и наука, но и да бъдете свободни граждани – да мислете, да мечтаете, да дебатиране и да решаване своята съдба. Защото България има нужда преди всичко от интелигентни млади хора, с активна гражданска позиция и поглед в бъдещето“, каза още Румен Радев.  \r\nСтудентите от Пловдивския университет го попитаха и за протестите у нас и исканата оставка по повод скандалното изказване на вицепремиера Валери Симеонов. И на тях президентът отговори с думите: „Безконтролната власт ражда цинизма, а с това ние не можем да постигнем нито една от целите в нашето общество. Проблемът е, че цялата тази обществена енергия, която се натрупва, ще се излее върху Валери Симеонов заради изказването му. Но това няма да реши проблемите“. Според него Симеонов е сътворил скандал от няколко дни, майките протестират от месец, а проблемът стои от години. „Той се задълбочава, защото много от политиците у нас станаха нечувствителни към социалните проблеми. Типът политическа институция трябва да води към сериозен обществен контрол и натиск върху управляващите. Това е формулата за справяне с всякакъв цинизъм и подобни изказвания“, коментира Румен Радев. \r\nЦветана ТОНЧЕВА", "date": "2018.10.23", "title": "Президентът Румен Радев подкрепя всяко политическо движение, работещо за възстановяването на демократическите принципи и модернизацията на България (ОБЗОР)"}
{"url": "http://www.focus-news.net/news/2018/10/23/2581794/stara-zagora-startira-onlayn-zapisvaneto-na-uchenitsi-za-bezplatno-obuchenie-po-informatika.html", "text": "На адрес: www.4skills.eu, всички желаещи ученици ще могат да се включат в безплатното обучение по информатика в Стара Загора, съобщиха от пресцентъра на  Общината . За целта ще е необходимо да се регистрират в платформата. Занятията ще стартират в началото на ноември и ще бъдат през делничните дни, в часове, съобразени с учебната програма на участниците. Възрастовите групи ще бъдат две - ученици от 5 до 7 клас и от 8 до 12 клас. 4-те модула на иновативното обучение ще обхванат програмиране, роботика за начинаещи, първи стъпки към успешен стартъп, както и виртуална реалност. Практически знания и съвети, предприемаческо мислене и други полезни умения ще дават професионалисти от различни сфери, имащи досег до информационните и дигитални сфери. Идеята за този подход на обучение на ученици е на народния представител Радостин Танев, Община Стара Загора, преподавателя по информатика Павлин Пеев и три от големите IT фирми у нас.  \r\n(СН)", "date": "2018.10.23", "title": "Стара Загора: Стартира онлайн записването на ученици за безплатно обучение по информатика"}
{"url": "http://www.focus-news.net/news/2018/10/23/2581793/veliko-tarnovo-pet-izlozhbi-shte-badat-predstaveni-v-doma-na-humora-i-satirata-v-gabrovo-v-ramkite-na-karikaturniya-salon.html", "text": "Пет изложби ще бъдат представени в Музей „Дом на хумора и сатирата“ в Габрово в рамките на Карикатурния салон. Това съобщи за  Радио „Фокус“ – Велико Търново  Светлана Михайлова, отговаряща за връзки с обществеността в културната институция. Есенното събитие на Музея ще бъде открито на 25 октомври, от 18.00 часа, в зали 6 и 7. Изложбите ще могат да бъдат видени от посетителите до 31 януари 2019 година. „Ще бъдат представени „Айляк карикатура“, самостоятелна изложба на Ириен Трендафилов, „Комунистическият манифест“, самостоятелна изложба на Мартин Роусън, „Арт председателство“, и Анимирани карикатури на Чавдар Николов. По традиция Музеят представя и Националната изложба на карикатурата с нейното 43-то издание. Посетителите ще могат да разгледат над 200 карикатури“, посочи Светлана Михайлова. Тя припомни, че Ириен Трендафилов е носител на специалната награда, която Музеят на хумора и сатирата връчи за шестнадесети път на откриването на 43-та Национална изложба на карикатурата на 5 април тази година. Изложбата „Комунистическият манифест“ представя 40 илюстрации, част от „Комунистическият манифест на Карл Маркс и Фридрих Енгелс“, адаптиран от редакционния карикатурист и писател Мартин Роусън. Изложбата  Арт председателство представя Алла и Чавдар Георгиеви, Христо Комарницки и Чавдар Николов, известни като „невъзпитаните карикатуристи”. Иронизирайки девиза на председателството „Съединението прави силата”, авторите се надсмиват над европейското и българското съединение на лицемерието с политически карикатури по шедьоври на европейското визуално културно наследство от Леонардо да Винчи, Пикасо, Матис, Мунк, Ван Гог и Гоя. Изложбата е посветена на поетото от България в началото на годината европредседателство и представя 24 карикатури. Това е втората изложба на Невъзпитаните карикатуристи след Дело 113, която Музеят на хумора и сатирата представя. Чавдар Николов пък ще представи своите Анимирани карикатури. Те визуализират безгласното мнение на народа за управляващите. В 43-та Национална изложба на карикатурата, гостуваща в Габрово, са представени 71 творби на 26 автора. Застъпени са разнообразни теми и проблеми – любов, секс, пари, отношенията между мъжа и жената, екология, война и мир. Изложбата включва както вестникарска карикатура, така и карикатури, предназначени за международни конкурси и изложбени зали. Светлана Михайлова съобщи, че гости на откриването на изложбите в Карикатурния салон ще бъдат едни от най-известните български карикатуристи – Ириен Трендафилов, Христо Комарницки, Чавдар Николов, Алла и Чавдар Георгиеви, Ивайло Цветков. \r\nНадежда КРЪСТЕВА", "date": "2018.10.23", "title": "Велико Търново: Пет изложби ще бъдат представени в Дома на хумора и сатирата в Габрово в рамките на Карикатурния салон"}
{"url": "http://www.focus-news.net/news/2018/10/23/2581796/petya-ilieva-chitalishte-hrsmirnenski-1934-nay-deystvashta-e-folklornata-grupa-za-obraboten-folklor-trakiyski-napevi.html", "text": "Най-действаща е фолклорната група за обработен фолклор „Тракийски напеви“, която е към читалището, каза за  Радио „Фокус“-Пловдив  Петя Илиева, секретар на Читалище „Христо Смирненски- 1934“ в село Селци. Ръководител е музикалният педагог от Пловдив Десислава Станева.“Обработките се изпълняват на три гласа и е единствената група в общината, която е тригласна фолклорна група. Нейната дейност е целогодишна“, уточни Илиева. Към читалището има още и театралната трупа, която представя една или две постановки. Две работни групи пък  издирват, събират и записват песни от по-възрастните. Те събират и предмети от бита и културата от региона за музейната сбирка към читалището. Има също мъжка и женска обредна група. Мъжката обредна група пее за коледуването, Трифон Зарезан, а женската- за лазаруването. „Имаме и група за художествено слово, която участва в рецитали“, каза още Илиева. \r\nМария РУСЕВА", "date": "2018.10.23", "title": "Петя Илиева, Читалище “Хр.Смирненски-1934″: Най-действаща е фолклорната група за обработен фолклор „Тракийски напеви“"}
{"url": "http://www.focus-news.net/news/2018/10/23/2581768/sofiya-iztsyalo-osvobodeno-e-dvizhenieto-v-rayona-na-pl-nezavisimost.html", "text": "Протестиращите майки на деца с увреждания освободиха движението в района на площад „Независимост“, предаде репортер на  Агенция „Фокус“ .", "date": "2018.10.23", "title": "София: Изцяло освободено е движението в района на пл. \"Независимост\""}
{"url": "http://www.focus-news.net/news/2018/10/23/2581800/yordan-tashev-obshtina-sadovo-prez-tazi-godina-zakupihme-mashina-za-asfaltirane.html", "text": "През тази година закупихме машина за асфалтиране, каза за Радио „Фокус“-Пловдив Йордан Ташев, директор на Дирекция „Обща администрация“. „Общината реално сама извършва по-леки ремонтни дейности. Закупуваме асфалт. По този начин ремонтите поевтиняват и се правят повече такива“, каза още Ташев. Той добави, че машината струва около 170 хил. лева. Отделно към нея е закупена нивелационна машина, която струва около 20 хил. лева. Ташев каза още, че всички училища и детски градини в общината са санирани. Ремонтите, които се извършват по пътната мрежа във всички населени места, се довършват. \r\nПо думите му до края на годината бюджетът ще се изпълни, както е планиран. В края на януари-началото на февруари месец следващата година ще се разглежда проекта на бюджет 2019. Вече е започнала работата по него. „По принцип ще има завишение и на приходите, и на разходите. Първо разглеждаме спешните нужди и оттам нататък регулярно ще се отделят пари за ремонт на общински пътища, за здравни, образователни заведения, ако има нужда, за изграждане на тротоари, детски площадки. Отделят се пари за всички области“, каза още Ташев. Постоянно се купува и техника за сметосъбирането. Винаги има три работещи и една резервна машина. „Понякога се работи и в събота, когато се наложи“, каза още директорът. \r\nМария РУСЕВА", "date": "2018.10.23", "title": "Йордан Ташев, Община Садово: През тази година закупихме машина за асфалтиране"}
{"url": "http://www.focus-news.net/news/2018/10/23/2581799/futbol-zavarshiha-parvite-dva-macha-ot-dneshniya-krag-na-shampionskata-liga.html", "text": "Футбол: завършиха първите два мача от днешния кръг на Шампионската лига. Байерн победи като гост АЕК Атина с резултат 2:0 с голове на Мартинес и Левандовски, а швейцарският Йънг Бойс и Валенсия завършиха наравно 1:1. В 22: 00 започват останалите шест мача от днешната програма.", "date": "2018.10.23", "title": "Футбол: завършиха първите два мача от днешния кръг на Шампионската лига"}
{"url": "http://www.focus-news.net/news/2018/10/23/2581797/mayk-pens-kosmicheskite-sili-nyama-da-zapochnat-da-se-izgrazhdat-predi-2020-godina.html", "text": "Космическите сили няма да започнат да се изграждат преди 2020 година, заяви американският вицепрезидент Майк Пенс, цитиран от  The Washington Post . \r\nНовите \"Космически сили\" на САЩ скоро ще се оформят, но ще бъде нещо по-малко от предложеният шести тип войски на военните, предвидена от президента Доналд Тръмп, заяви вицепрезидентът. \r\nБелият дом не предвижда създаването на независими космически сили преди 2020 г., заяви вицепрезидентът на САЩ Майк Пенс, който оглавява Националния космически съвет, правителствен орган, който бе възобновен миналата година след прекъсване от десетилетия. \r\nПенс заяви, че президентът скоро ще поиска от Конгреса да събере военни и цивилни, работещи по космическата сигурност, в единно командване, подобно на специалните военни сили. \r\n\"Националният космически съвет прави препоръки до президента да започне основно за установяването на единно космическо командването по начина, по който създадохме командването на специалните сили\", каза Пенс на космическа конференция, организирана от \"The Washington Post\". \r\n\"Нека започнем, като обединим всички под единно командване\", каза той, добавяйки, че той също би искал да види агенция за развитие на космоса, натоварена с нови технологии. \r\nСпоред Пенс в момента около 60 000 души работят по въпросите на космическата сигурност в Съединените щати, в различни отрасли на военните и разузнавателните служби.  Юлиян Марков", "date": "2018.10.23", "title": "Майк Пенс: Космическите сили няма да започнат да се изграждат преди 2020 година"}
{"url": "http://www.focus-news.net/news/2018/10/23/2581795/sitel-makedoniya-izklyuchenite-ot-vmro-dpmne-otgovaryat-na-partiynoto-rakovodstvo.html", "text": "Изключените от ВМРО-ДПМНЕ отговарят на партийното ръководство, съобщава на интернет страницата си  скопският телевизионен канал „Сител“ . \r\nСашо Миялков е приел със съжаление решението на Централна комитет на партията. В реакцията за „Пресс24“ той казва, че остава верен на идеалите и постулатите на организацията. \r\n„Всяко ръководство е носило отговорността  да осигури модерна и просперираща Република Македония, която ще бъде член на ЕС и НАТО. Новото ръководство носи отговорност дали партията ще бъде уважаван партньор в рамките на европейските народни партии или ще изпадне в  изолация“. казва Миялков след решението да го изключи. \r\n„Аз съм убеден, че снощното решение не е правилно, но това няма да ме разколебае в моето решение за по-нататъшна подкрепа на модерно, дясно ориентирана ВМРО-ДПМНЕ, която заедно с всички сестрински партии ще защитава интересите на Република Македония в Европейския съюз“, заяви в реакцията си  Миялков. \r\nНикола Тодоров написа в социалната мрежа „Фейсбук“. Той казва, че е тъжен и разочарован, но не от предложението за изключването му от партията, на която е посветил живота и младостта защо не могат да го изключат от неговата партия. \r\n„В такава антиреформаторска, антизападна, недемократична и антимакедонска фракция на ВМРО аз не се припознавам. Затова искам да им благодаря, че ме спасиха от този срам,  да бъда част от тяхната сектантска фракция. Моята ВМРО-ДПМНЕ не е изолирана партия, моята ВМРО-ДПМНЕ е европейска, модерна, дясноцентриска политическа партия. И аз съм все още със сърце и душа във ВМРО-ДПМНЕ, пише Тодоров. \r\nИзключеният заместник-председател Митко Янчев поиска публично извинение от Мицковски и Николовски в противен случай заплаши с  дела за клевета и обида, съобщава телевизионният канал. \r\n„Различните гледни точки и различното мислене в една нормална модерна партия трябва да бъдат приети, обсъдени и след това честно да се намери правилния път, но това не е случаят с ВМРО-ДПМНЕ. Различните гледни точки в една партия и уважаването на същите могат само да доведат до прогрес и плодородна почва за развитието на дискусии и създаване на основи за партия, която да премине към по-светло бъдеще, пише в социалната мрежа „Фейсбук“  че продължава гордо да изпълнява задълженията си като кмет на Община Кавадарци от редиците на ВМРО-ДПМНЕ и да действа в интерес на гражданите. \r\nВ социалните мрежи собствена позиция изрази и изключеният член на Изпълнителния комитет  Костадин Богданов. \r\n„Моята политическа дейност  в ръководството на ВМРО-ДПМНЕ беше с единствената цел - да изградим модерна, демократична и европейска партия, която силно, с конкретни стъпки ще подкрепи евроатлантическият дневен ред на нашата държава. За съжаление, ръководството на ВМРО-ДПМНЕ е далеч, много далеч от този идеал. Искрено вярвам, че един ден във ВМРО-ДПМНЕ ще дойде ръководство, което ще разбере посланието на предците и същността на тяхната революционна борба, която честваме днес, пише Богданов във „Фейсбук“.  Юлиян Марков", "date": "2018.10.23", "title": "„Сител“ (Македония): Изключените от ВМРО-ДПМНЕ отговарят на партийното ръководство"}
{"url": "http://www.focus-news.net/news/2018/10/23/2581798/sofiya-katastrofa-mezhdu-avtobus-na-gradskiya-transport-i-kola-e-stanala-v-rayona-na-bulevardite-tsar-boris-iii-i-nikola-petkov.html", "text": "Катастрофа между автобус на градския транспорт и лек автомобил е станала на кръстовището при булевардите „Цар Борис III“ и „Никола Петков“. Това съобщи за  Агенция „Фокус“  говорителят на Центъра за спешна медицинска помощ-София Катя Сунгарсака. „На светофара на бул. „Цар Борис III“ и „Никола Петков“ на Околовръстния път лека кола забива предницата си под автобус на градския транспорт. Мъжът, шофирал автомобила е в добро здраве, неговата сестра, която е пътувала в колата, също е добре. Имал е лека болка в рамото, отказал е хоспитализация, но по молба на сестрата, нашият екип го е откарал до „Пирогов“ за нейно спокойствие“, обясни Сунгарска. По думите ѝ сигналът е подаден по системата на 112 от пожарната, защото случайно е преминавал екип на ПБЗН от там. „В 20.43 часа е подаден сигналът. Нашият екип е изваден от друг адрес от кв. „Гоце Делчев“ и е стигнал за 6 минути до мястото на инцидента. Няма нищо притеснително или животозастрашаващо“, уточни още Катя Сунгарска. \r\nЛюба АЛЕКСИЕВА", "date": "2018.10.23", "title": "София: Катастрофа между автобус на градския транспорт и кола е станала в района на булевардите „Цар Борис III“ и „Никола Петков“"}
{"url": "http://www.focus-news.net/news/2018/10/23/2581801/lachezar-pekov-tsgm-vodachat-na-lekiya-avtomobil-uchastval-v-katastrofata-s-avtobus-59-na-bul-tsar-boris-iii-e-upotrebil-alkohol.html", "text": "Имаме данни до момента, че водачът на лекия автомобил, участвал в катастрофата с автобус №59 на бул. „Цар Борис III“ е употребил алкохол. Това каза за  Агенция „Фокус“  Лъчезар Пеков ръководителят отдел „Организация, координация контрол и безопасност на обществения ред“ към Центъра за градска мобилност (ЦГМ). Той обясни, че катастрофата между лекия автомобил и автобуса от линия 59 е станала на бул. „Цар Борис 3“ преди бул. „Никола Петков“ в посока център, докато автобусът се е прибирал за гараж. Водачът на лекия автомобил е имал оплаквания за болки в гърба и е бил закаран в УМБАЛСМ „Пирогов“. На мястото на инцидента има екипи на КАТ.  \r\nДаяна ДЮЛГЕРОВА", "date": "2018.10.23", "title": "Лъчезар Пеков, ЦГМ: Водачът на лекия автомобил, участвал в катастрофата с автобус №59 на бул. „Цар Борис III“ е употребил алкохол"}
{"url": "http://www.focus-news.net/news/2018/10/23/2581803/bbc-stanal-e-intsident-s-eskalator-v-metroto-v-rim.html", "text": "Станал е инцидент с ескалатор в метрото в Рим, предава  BBC . \r\nСъобщава се за няколко ранени, някои от които сериозно. Инцидентът в станция \"Република\" е станал с  фенове от руския футболен отбор \"ЦСКА\", става ясно от съобщението на италианската агенция Ansa, цитирана от ВВС. \r\nСпоред съобщението на агенцията се получило струпване на хора в долната част на ескалатора тъй като някои фенове са слизали по-бързо. Станцията е затворена, а спасителни екипи оказват помощ на пострадалите. \r\nАгенцията съобщи, че поне 20 души са били наранени, повечето от тях са получили наранявания по краката. \r\n\"Групата от феновете на ЦСКА навлязоха в гарата, а в този момент ескалаторът се повреди\", каза говорител на полицията пред руската информационна агенция РИА Новости. Повечето от ранените са от феновете на ЦСКА, добави говорителят. \r\nСвидетели, цитирани от полицията, казаха, че руските фенове са пеели и скачали, преди ескалаторът да се счупи. \r\nЦСКА Москва трябва да играе с Рома в групите на Шампионската лига във вторник вечерта.  Юлиян Марков", "date": "2018.10.23", "title": "BBC: Станал е инцидент с ескалатор в метрото в Рим"}
{"url": "http://www.focus-news.net/news/2018/10/23/2581802/pazardzhik-uchenitsi-ot-gimnaziya-aksakov-shte-badat-mladshi-poslanitsi-na-balgariya-na-evroskola-v-strasburg.html", "text": "19 момичета и момчета от Профилирана гимназия „Иван Сергеевич Аксаков“ в Пазарджик ще бъдат младши посланици на България ще са представителите на България в поредното издание на „Евроскола“ в Страсбург на 26 октомври, съобщи за  Радио „Фокус“-Пазарджик  Цветелина Арапова, ръководител на групата. Младши посланиците на Европейския парламент от Пазарджик за един ден ще заместят европейските народни представители, заедно със свои връстници от общо 24 държави на Европейския съюз. Разпределени са в 6 многоезични групи, за да дискутират по теми като Екология, Регионална политика, Миграция и интеграционна политика, Младежка заетост, Култура. \r\nМладшите посланици Стела Нешева и Трифон Аврамов, които са и абитуриенти тази година, са избрани от колегите си да представят Гимназията, Пазарджик и България в 1 минута. През това време на огромно пано, над 500 младежи от 24 държави ще виждат кадри на пазарджишките фотографи Александър Иванов и Никола Колев, запечатили емблематичната за Пазарджик стара часовникова кула и богатството на българската фолклорна традиция – танцуващата „Чудесия“. „Много е трудно да представиш в една минута държавата, която от 13 века е на картата на Европа и училище, което е със столетна история. Невъзможно е!“, споделят двамата презентатори от „Аксаков“, Стела и Трифон. „Как да събереш в три снимки богатството на Отечеството ни? На тези 11 хиляди кв.км. има такава съкровищница от традиции, природа и човешко многообразие. Но правилата са си правила и трябва да се спазват“, възкликват младежите. По време на своя парламентарен ден на 26 октомври в Страсбург, около 500 европейски ученици, заедно с възпитаниците на Профилирана гимназия „Иван Сергеевич Аксаков“ – Пазарджик, ще участват в „заседания на комисиите“ и в пленарни заседания, ще разискват и гласуват резолюции, като дебатите ще се водят основно на френски и английски език. От мига, в който пристигнат в ЕП в Страсбург, учениците стават част от многоезични работни групи, сблъскват се с многообразието на различните национални и лингвистични особености в ЕС. Чрез необикновения урок на този ден се подкрепя европейското гражданско образование и с дължимото уважение към културните и езиковите различия между държавите членки, се допринася за развитието на европейско съзнание. \r\nПрограма „Евроскола“ има за цел да насърчава най-младите европейци да опознаят Европейския парламент, да се включат чрез симулирани заседания в работата му и дори да гласуват неговите резолюции. Чрез нея ученици от училища във всички страни членки на ЕС прекарват един ден в Европейския парламент в Страсбург, където участват в симулация на неговата работа, разискват и разиграват гласуване по въпроси от интерес за Европейския съюз в рамките на „Младежкия европейски парламент“. Профилирана гимназия „Иван С. Аксаков“ в Пазарджик получи най – високата оценка за училище посланик на ЕП и спечели първото място в Програмата на Информационното бюро на ЕП в България в оспорвана надпревара с 30 училища от цялата страна. На 1 юни Гимназията официално бе сертифицирана и получи и плакет „Училище посланик на ЕП“, връчен лично от ръководителя на Бюрото в България Теодор Стойчев.На 26 юни дойде и голямото признание за труда на 19-те пазарджишки ученици и училището им. Гимназията е единствената в Програмата с две награди за една сесия – участие в Страсбург за специална сесия на програмата „Евроскола“ и специализирано обучение в Брюксел за един учител- старши посланик. Като най-добра практика в програмата е посочена инициативата им за симулация на европейски избори, по правилата на Изборния кодекс, под мотото „Избират учениците, не решават учителите!“. \r\nНа въпроса ще гласуват ли на евроизборите през май 2019, имащите право на глас младежи от групата отговарят с категоричното „ДА!“. „Това е основно мое право, което приемам като гражданско задължение. Следващият Европейски парламент ще е избран от мен, от Вас, от връстниците ми, с които ще бъдем в една зала на 26 октомври в Страсбург.“, е категоричен Сашко Пенев, който през юни бе един от 7-те хиляди младежи, които се включиха в изданието на Европейското младежко събитие European Youth Event, #EYE2018 в Страсбург. Сашко и Трифон за втори път ще заседават в голямата парламентарна зала в Страсбург и не крият амбициите си, че след като завършат висшето си образование да работят за интересите на България в тази сграда. За тази учебна година, младшите посланици обещават още вълнуващи срещи на европейска и национална тематика. Вече им гостува посланикът на Великобритания у нас Ема Хопкинс, ден след завръшането си от Страсбург ще се срещнат с евродепутата Светослав Малинов. Представянето на пазарджишките младежи може да се следи и на живо от 10,00 часа българско време в петък, 26 октомври 2018 г. на http://www.europarl.europa.eu/ep-live/fr/other-events/schedule и на „Евроскола“ във Facebook https://www.facebook.com/euroscola", "date": "2018.10.23", "title": "Пазарджик: Ученици от Гимназия „Аксаков“ ще бъдат младши посланици на България на „Евроскола“ в Страсбург"}
{"url": "http://www.focus-news.net/news/2018/10/23/2581806/futbol-zavarshiha-parvite-poluvremena-na-sreshtite-ot-dneshniya-krag-v-grupite-na-shampionskata-liga.html", "text": "Футбол: Завършиха първите полувремена на срещите от днешния кръг в групите на Шампионската лига при следните резултати: \r\nАякс – Бенфика  0:0 \r\nРома – ЦСКА Москва  2:0 \r\nХофенхайм – Олимпик Лион  1:1 \r\nМанчестър Юнайтед – Ювентус  0:1  \r\nРеал Мадрид – Виктория Пилзен  1:0 \r\nЩахтьор Донецк – Манчестър Сити  0:2 \r\nДнес по-рано се играха още два мача от Шампионска лига, в които Байерн Мюнхен победи като гост АЕК Атина с 2:0 , а швейцарският Йънг Бойс и Валенсия завършиха наравно 1:1.  Юлиян Марков", "date": "2018.10.23", "title": "Футбол: Завършиха първите полувремена на срещите от днешния кръг в групите на Шампионската лига"}
{"url": "http://www.focus-news.net/news/2018/10/23/2581804/emsc-registrirano-e-zemetresenie-s-magnitud-40-na-ostrov-lesbos.html", "text": "Регистрирано е земетресение с магнитуд 4.0 на остров Лесбос, показва справка на официалната интернет страница на  Европейски средиземноморски сеизмологичен център   . \r\nЗеметресението е станало в 20:57 местно време (съвпада с българското) на 14 километра югозападно  от град Петра на остров Лесбос и на 48 километра западно от главния град Митилини, на дълбочина от осем километра. Земетресението е усетено на острова, както и на турското крайбрежие, разположено в близост. Засега няма информация за  пострадали хора и на нанесени материални щети.  Юлиян Марков", "date": "2018.10.23", "title": "EMSC: Регистрирано е земетресение с магнитуд 4.0 на остров Лесбос"}
{"url": "http://www.focus-news.net/news/2018/10/23/2581767/mayk-pens-sasht-shte-iziskvat-otgovori-ot-sauditska-arabiya-za-smartta-na-dzhamal-kashogi.html", "text": "Американският вицепрезидент Майк Пенс обеща във вторник да бъде оказан натиск на Саудитска Арабия за отговори, свързани с убийството на журналиста Джамал Хашоги, предава  AFP . \r\nИзявлението на Пенс в рамките на събитие, организирано от вестник The Washington Post, за който работеше саудитецът, бе направено, след като държавният глава на Турция Реджеп Тайип Ердоган заяви, че убийството на журналиста в консулството на Рияд в Истанбул е планирано щателно от арабското кралство. \r\n\"Америка се нуждае от отговори и ще изискаме тези отговори\", категоричен бе Пенс, допълвайки, че това трябва да се случи в близко време.  Тереза ​​Герова", "date": "2018.10.23", "title": "Майк Пенс: САЩ ще изискват отговори от Саудитска Арабия за смъртта на Джамал Кашоги"}
{"url": "http://www.focus-news.net/news/2018/10/23/2581808/afp-namereno-e-vzrivno-veshtestvo-v-poshtenskata-kutiya-na-dzhord-soros.html", "text": "Намерено е взривно вещество в пощенската кутия на Джорд Сорос, предава  AFP . \r\nФБР разследва взривно устройство, намерено  в пощенската кутия в Ню Йорк, където е домът на  милиардерът и спонсор на либералните движения  Джордж Сорос, потвърдиха длъжностни лица. \r\nСлужител на резиденцията в Бедфорд, северно от Манхатън, открил подозрителния пакет в пощенската кутия в понеделник следобед, отворил го и намерил нещо,  което е изглеждало като взривно устройство, съобщи полицията в Бедфорд. \r\n\"Служителят остави пакета в гориста местност и се обади в полицията на Бедфорд\", се казва в изявление на местната полицейска служба. \r\nДжордж Сорос не е бил у  дома по това време. Устройството е унищожено. \r\n„Провежда се \"обширно разследване\" и делото е предадено на отдела за терористична дейност на ФБР“, съобщи полицията.  Юлиян Марков", "date": "2018.10.23", "title": "AFP: Намерено е взривно вещество в пощенската кутия на Джорд Сорос"}
{"url": "http://www.focus-news.net/news/2018/10/23/2581777/nikola-todorov-izklyuchen-ot-vmro-dpmne-makedoniya-nikoy-ne-mozhe-da-me-izklyuchi-ot-moyata-partiya.html", "text": "Публикуваме изявлението на изключения от ВМРО-ДПМНЕ бивш министър на образованието и здравеопазването Никола Тодоров без редакторска намеса, представено от македонския телевизионен канал  “Телма“ .  \r\nУважаеми членове и симпатизанти на ВМРО-ДПМНЕ, скъпи приятели, уважаеми граждани, Деня на македонската революционна борба, за мен ден на ВМРО, тази 2018 г. посрещнах с голяма тъга и разочарование. Но не от факта, че е дадено предложение за моето изключване от партията, на която  посветих живота и младостта си, на която с моята упорита работа, самoжертва и ангажимент заедно с другарите от общинските, местните комитети  постигнахме много победи и причини за празненството. \r\nНе, това не е причината за разочарованието ми, защото знам, че не ме отблъснаха и не ме изключват от моята партия. Изключиха ме от фракция на ВМРО, трансформирана в антизападна, анти - ЕС и Анти-НАТО фракция, управлявана от хора, които се ръководени и са роби на собствената суета и които практикуват остарели методи на политическо действие, наложено от старите удбашки структури, които все още се покланят на чужда антимакедонска и антизападна пропаганда и интереси. В такава антиреформистка, антизападна, недемократична и анти-македонска фракция на ВМРО аз не се разпознавам. \r\nЗатова искам да им благодаря, че ме спасиха от този срам,  да бъда част от тяхната сектантска фракция. ВМРО оцеля и преживя много, ще оцелее и след тях. За разлика от тяхната фракция, моята партия ВМРО-ДПМНЕ е европейска, модерна, дясноцентристка партия, в която искрено членуват македонски родолюбци, интелектуалци, работници, домакини ,хора от  народа - македонският народ предадените македонци, на чийто убеждения беше изневерено хиляди пъти . В моята ВМРО-ДПМНЕ председателя на партията е с ограничен мандат, не повече от 8 години (два мандата), Съюза на жените е уважавана организация, която осигурява пълно равенство между мъжете и жените в управлението на партията с най-малко 40% участие на всички нива на управление, от конгреса на партията до всички партийни организации. \r\nВ моята ВМРО-ДПМНЕ процедурата за избор на нов председател на партията започва най-малко 9 месеца, а най-много 1 година преди изтичането на мандата на сегашния, с далеч по-голям брой делегати и много по-голямо представителство на младите и жените и Съюз на ветераните от конгреса и с по-голямо участие на общинските комисии, т.е. чрез делегиране на 1 делегат на всеки 250 членове. Самите общински комисии избират делегати, защото е нелогично и недемократично назначени от председателя  на партията и след това го избират. \r\nВ моята ВМРО-ДПМНЕ УМС има поне 3 представители в ИК и е евроатлантически ориентирана (както беше, а знам, че и сега е). Съюзът на ветераните е мъдростта и пазителят на истинската доктрина и е представен от трима представители в ИК. Бившият председател не може веднага да бъде обявен за почетен, това  може да се направи най-малко 8 години след неговото освобождаване. В моята ВМРО, е забранена шуробаджанащина и е забранено ръководството на ОК и ИК да наемат роднини в държавната администрация, или да ги поставят на високи партийни или държавни функции. \r\nМоята ВМРО-ДПМНЕ не е изолирана партия. Както казах, моята ВМРО-ДПМНЕ е европейска, модерна, дясноцентристка  политическа партия. И все още съм със сърцето и душата във ВМРО-ДПМНЕ и никой, никой не може да ме изключи от моята партия. Семейството, държавата и партията са най-важни. Нека да отпразнуваме деня на македонската революционна борба, Да живеем ВМРО-ДПМНЕ, Да живее Македония!  Юлиян Марков", "date": "2018.10.23", "title": "Никола Тодоров (изключен от ВМРО-ДПМНЕ, Македония): Никой не може да ме изключи от моята партия"}
{"url": "http://www.focus-news.net/news/2018/10/23/2581805/kurir-makedoniya-hristiyan-mitskovski-se-obarna-kam-partiyata-i-kam-horata-v-makedoniya-po-sluchay-praznika-na-vmro.html", "text": "Християн Мицковски се обърна към партията и към хората в Македония по случай празника на ВМРО по време на тържествата по случай 125 години от създаване на ВМРО в Македонския народен театър в Скопие, цитирана от македонското електронно издание  “Курир“ , където е поместен пълният текст на обръщението. \r\n\"ВМРО-ДПМНЕ е единственият политически вариант, който има силата, знанието, мотивацията и човешкия потенциал да сложи край на несправедливостта и провала на нашата родина\", зави той. \r\nСлед като говори за историческите събития, свързани с формирането на ВМРО, той разгледа настоящите събития в Македония, включително гласуването на започването на конституционни промени, което стана с помощта на осем опозиционни депутати, като заяви: \r\n„Очевидно е, че част, повтарям част от тези структури, които са обхванати от политическо преследване на властта не успяха политически с аргументи да се противопоставят на това зло, което управлява страната, а решиха да свършат мръсната работа на тази власт и да се поставят на разположение. Това е техният избор, а моят е да продължим напред с реорганизирането на ВМРО-ДПМНЕ. \r\nВъпреки това ще отбележа, че има и огромно мнозинство депутати, интелектуалци, граждани в тази държава, които не се поддават на шантажа и заплахите от властта и което с цената на собствената си свобода продължават да служи на народа, и тези хора имат моята искрена подкрепа и уважение“, заяви Мицковски . \r\nНакрая председателят се обърна към всички етнически групи в страната:  \r\n„Възползвам се от възможността да се обърна към всички македонци, албанци, турци, роми, сърби, влашки, бошнаци и да ми простят, ако съм забравил някого, Македония се нуждае от вашата енергия, силата, вашият талант и способности, вашите мечти и надежди . Аз твърдо вярвам, че напразно те (управляващите – бел. ред.) ни водят към унищожение, защото заедно ще направим Македония страната, за която сънувахме и която искахме. Не можем да си позволим некомпетентността и срама на Зоран Заев.“  Юлиян Марков", "date": "2018.10.23", "title": "„Курир“ (Македония): Християн Мицковски се обърна към партията и към хората в Македония по случай празника на ВМРО"}
{"url": "http://www.focus-news.net/news/2018/10/23/2581807/sdsm-hristiyan-mitskovski-e-antimakedonska-i-antizapadna-pionka.html", "text": "Християн Мицковски е антимакедонска и антизападна пионка, се казва в писмено съобщение на СДСМ, цитирано от  македонския електронен портал A1 On . \r\n\"Християн Мицковски тази вечер потвърди това, което гражданите вече много добре знаят: че той не е нищо друго освен антимакедонска и антизападна пионка в ръцете на Никола Груевски. Антизападната пионка Християн Мицковски не пропуска възможност да докаже на всички граждани, че е против ЕС и НАТО и че на всяка цена работи срещу интересите на гражданите, срещу интересите на държавата. \r\nДобре е за Македония, че антимакедонския символ на престъпността и режима Никола Груевски заедно с антизападната му пионка Християн Мицковски са победени от гражданите, от мнозинството депутати в парламента и дори от собствената си партия. \r\nПотъналите в изолация и в собствения си мрак, който насърчават, Мицковски и Груевски показват голяма нервност от сблъсъка  с поражението, което им се случва. \r\nПосещенията на високопоставени представители от демократичния свят в страната, които заобиколиха Мицковски, сред които и представител на САЩ, са още едно потвърждение, че ръководството на ВМРО-ДПМНЕ остава в дълбока изолация. \r\nКолкото и да е неприемливо за антизападното ръководството на ВМРО-ДПМНЕ и Мицковски, Македония се обедини около стратегическите интереси и бъдеще в ЕС и НАТО. \r\nМакедония и нейните граждани направиха решителна стъпка  към бъдещето и интеграция в ЕС и НАТО, а ръководството  на ВМРО-ДПМНЕ и Мицковски остават в изолация \", се казва в реакцията на СДСМ.   Юлиян Марков", "date": "2018.10.23", "title": "СДСМ: Християн Мицковски е антимакедонска и антизападна пионка"}
