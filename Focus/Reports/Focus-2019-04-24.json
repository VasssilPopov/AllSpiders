{"url": "http://www.focus-news.net/news/2019/04/24/2650848/shumen-izlozhba-s-risunki-na-uchenitsi-e-predstavena-v-narodnoto-sabranie.html", "text": "В кулоарите на парламента Цвета Караянчев, председател на 44-то Народното събрание, откри изложбата „Моят град“, събрала най-впечатляващите творби на младите таланти в изобразителното изкуство от СУ „Сава Доброплодни“ - Шумен. Това съобщиха от  учебното заведение . На откриването присъстваха шуменските народни представители д-р Румен Генов и Димитър Александров, проф. Валери Чакалов,  ръководител катедра Визуални изкуства на ШУ „Епископ Константин Преславски“, д-р Албена Иванова, Неделчева, директор на СУ „Сава Доброплодни“, Свилен Петров, графичен дизайнер и бивш възпитаник на училището, Деница Спасова и Дилян Абаджиев, преподаватели по изобразително изкуство, както и обещаващият млад художник Дани Начев, автор на една от картините. Експозицията се състои от 34 творби, отличени в инициирания от училището конкурс по случай предстоящия празник на град Шумен – 11 май. Първо място бе присъдено на Дани Начев от XIб клас. На второ място е класиран пейзажът на Сали Мехмед от IXб клас, а почетното трето място бе отредено за Мартин Цолов от VIIIб клас.", "date": "2019.04.24", "title": "Шумен: Изложба с рисунки на ученици е представена в Народното събрание"}
{"url": "http://www.focus-news.net/news/2019/04/24/2650847/sport-botev-plovdiv-eliminira-tsska-za-kupata-na-balgariya.html", "text": "Футбол: Ботев Пловдив елиминира ЦСКА за Купата на България след равен резултат 3:3 на Българска армия и два червени картона за \"канарчетата\". Ботев поведе с два гола на Неделев и Балтанов през първото полувреме, но Али Соу и Евандо върнаха интригата в мача. Али Соу отбеляза от дузпа в 86-ата минута за 3:2 и насочи мача към продължения, но Кристиан Димитров сложи край на интригата в 89-ата минута, като вкара трети гол за Ботев. Филипов и Вутов от Ботев получиха червени картони.", "date": "2019.04.24", "title": "Спорт: Ботев Пловдив елиминира ЦСКА за Купата на България"}
{"url": "http://www.focus-news.net/news/2019/04/24/2650845/montana-70-uchenitsi-izrabotiha-dekorativni-yaytsa-vav-velikdenskata-rabotilnitsa-kam-mladezhkiya-dom.html", "text": "70 ученици изработиха декоративни яйца във Великденската работилница към Младежки дом, съобщиха за  Радио „Фокус“ – Видин  от управата на дома. От клуба за приложно изкуство „Дорос“ осигуриха темперни бои, яйца, изработени стириопор и брокати. Яйцата бяха изработени по техниката декупаж. Най-оригиналните яйца бяха отличени от специална комисия. Те ще участват в благотворителен база, организиран от Младежкия дом на Велики четвъртък. Събраните средства от благотворителния базар ще бъдат дарени за лечението на две деца-близнаци. \r\nАнна ЛОЗАНОВА", "date": "2019.04.24", "title": "Монтана: 70 ученици изработиха декоративни яйца във Великденската работилница към Младежкия дом"}
{"url": "http://www.focus-news.net/news/2019/04/24/2650870/sport-latsio-otstrani-milan-s-10-kato-gost-ot-turnira-za-kupata-na-italiya.html", "text": "Футбол: Лацио отстрани Милан с 1:0 като гост от турнира за Купата на Италия във втория полуфинал, игран на стадион „Джузепе Меаца“ в Милано. Единственият гол реализира Хоакин Кореа в 58-ата минута. Така с общ резултат 1:0 за Лацио от двата мача, след като двубоят в Рим завърши 0:0 към финала продължава Лацио. И Милан, и Лацио са в криза, като евентуалното спечелване на трофея срещу победителя от двойката Аталанта - Фиорентина би спасило сезона на „небесно сините“ от Рим.", "date": "2019.04.24", "title": "Спорт: Лацио отстрани Милан с 1:0 като гост от турнира за Купата на Италия"}
{"url": "http://www.focus-news.net/news/2019/04/24/2650844/plyus-info-makedoniya-harvatskiyat-premier-zayavi-che-6-500-politsai-sa-angazhirani-s-ohranata-na-granitsata.html", "text": "Хърватският премиер Андрей Пленкович заяви днес, че 6 500 полицаи са ангажирани с охраната на границите на Хърватия, за да предотвратят незаконната миграция, цитира думите му македонското електронно издание  “Плюс Инфо“ .  \r\nТой добави, че полицията има много добра представа къде, кога и как да реагира, за да защити хърватската територия от нелегалните мигранти. \r\n„Нашата миграционна политика, дори спрямо Босна и Херцеговина, се основава на сътрудничеството между държавите и правоохранителните органи. Тя е ежедневна, , интензивна и постига пълни резултати - предотвратяване на незаконната миграция, заяви Пленкович пред парламента в отговор на парламентарен въпрос за мигрантски център на територията на Босна и Херцеговина, който трябва да бъде открит близо до хърватската граница.  Юлиян Марков", "date": "2019.04.24", "title": "„Плюс Инфо“ (Македония): Хърватският премиер заяви, че 6 500 полицаи са ангажирани с охраната на границата"}
{"url": "http://www.focus-news.net/news/2019/04/24/2650850/gen-valentin-tsankov-voynata-za-sapernichestvo-i-nadmoshtie-mezhdu-nato-i-rusiya-ot-siriya-postepenno-se-izmestva-kam-sredizemno-more.html", "text": "Войната за съперничество и надмощие между НАТО и Русия от Сирия постепенно се измества към Средиземно море. Това каза за обзорното предаване  „Това е България“  на  Радио „Фокус“  бригаден генерал Валентин Цанков във връзка със засилената милитаризация на Средиземно море. Влиянието на различните сили в такъв регион е от естествено значение за поддържането на комуникациите, на търговските връзки и оказване на натиск, каза ген. Цанков, като допълни, че се намираме в началото на нова Студена война, подобна на тази от 70-те години. „С какво беше свързана тя  - със сериозно противостоене и готовност за започване на война, която можеше да прерасне и в глобален мащаб. Сега наблюдаваме продължение на противоборството между двете сили в този регион – Русия и НАТО. На практика американските войски бяха изтеглени от Сирия, по нареждане на американският президент. Там режимът не беше сменен, независимо от сериозните усилия, които, от страна на НАТО, най-вече САЩ, бяха показани. Може да се счита, че битката в Сирия беше изгубена и сега продължава в прилежащия морски регион на Средиземно море“, обясни генералът. Валентин Цанков не допусна напрежението да се прехвърли в Черно море, заради действащия Договор от Монтрьо, който налага ограничения по отношение на тонажа, бройките и престоя в морето. Русия строго следи за спазването му от страни-членки на НАТО, каза още ген. Цанков. Той допълни, че България би могла да бъде сериозен фактор, като въздейства със собствена аргументирана национална позиция Черноморския регион да бъде със снижена степен на милитаризация. \r\nЦоня СЪБЧЕВА", "date": "2019.04.24", "title": "Ген. Валентин Цанков: Войната за съперничество и надмощие между НАТО и Русия от Сирия постепенно се измества към Средиземно море"}
{"url": "http://www.focus-news.net/news/2019/04/24/2650842/tass-na-25-april-mozhe-da-se-provede-zasedanie-na-saveta-za-sigurnost-na-oon-za-predostavyane-na-rusko-grazhdanstvo-na-zhitelite-na-donbas.html", "text": "Украйна се обърна към  председателя на Съвета за сигурност на ООН с искане за провеждане на извънредно заседание във връзка с решението на Руската федерация да опрости предоставянето на руско гражданство на жителите на Донбас, предава  TACC \r\nИзточник на агенцията в организацията заяви, че тази среща може да се състои след 15:00 часа  местно време в Ню Йорк, (22:00 часа българско време) на 25 април. \r\n„Имам честта, в съответствие с член 35 от Устава на ООН, да поискам спешно заседание на Съвета за сигурност по дневен  ред, свързан с  „писмо на Постоянното представителство на Украйна”, се казва в документа, като в него се уточнява, че на заседанието ще присъства представителя на Украйна. \r\nВ писмото се казва, че Украйна счита, че решението на Руската федерация \"заплашва нейния суверенитет\". \r\nЧлен 35 от Устава на ООН гласи, че всеки член на организацията \"може да доведе  спор или ситуация ... на вниманието на Съвета за сигурност или на Общото събрание\". \r\nВ сряда руският президент Владимир Путин подписа указ, който позволява на жителите на редица региони на югоизточната част на Украйна да получат руско гражданство по опростена процедура, припомня ТАСС.  Юлиян Марков", "date": "2019.04.24", "title": "ТАСС: На 25 април може да се проведе заседание на Съвета за сигурност на ООН за предоставяне на руско гражданство на жителите на Донбас"}
{"url": "http://www.focus-news.net/news/2019/04/24/2650849/prof-antoniy-galabov-debatat-ne-e-ima-li-go-es-ili-ne-a-kak-da-se-razviva.html", "text": "Дебатът не е, дали го има ЕС или не, а как да се развива. Това каза за обзорното предаване  „Това е България“  на  Радио „Фокус“  социологът проф. Антоний Гълъбов. По думите му българските граждани не мислят все още за тези избори. Те трябва да бъдат мотивирани да изберат, а българските политици не са в състояние да създадат този залог, обясни социологът. Според него истинският дебат за ЕС е започнал с Бялата книга за бъдещето на Европа и пътят напред на Жан-Клод Юнкер през 2017 г. „Тези пет сценария, които тогава предложи Комисията, останаха непрочетени от българските политици. Част от тях започнаха да говорят за Европа на две скорости, а всъщност третият сценарий е: всеки, който иска да задълбочава интеграцията си, да го прави. И само преди месеци Франция и Германия започнаха това. Така че големият дебат е всъщност не дали да има ЕС или не. Никой не подлага на съмнение достиженията на Европейския съюз, големият въпрос е как да продължим – дали да продължим всички заедно през единния пазар, дали да продължим със свръхрегулацията, на която сме свидетели, дали да продължим в зависимост от собствените ни регионални и държавни интереси. Това е големият въпрос, който не се чува в България“, обясни професорът. По думите на Антоний Гълъбов има хора, които само след 1-2 години прекарани в европейските институции започват да говорят на еднакво отблъскващия всички европейски граждани брюкселски жаргон. Българите искат да живеят като европейски граждани тук, а не да живеят в условията на трудови легални или нелегални емигранти там.  \r\nЦоня СЪБЧЕВА", "date": "2019.04.24", "title": "Проф. Антоний Гълъбов: Дебатът не е, има ли го ЕС или не, а как да се развива"}
{"url": "http://www.focus-news.net/news/2019/04/24/2650851/riosv-pazardzhik-21-proekta-v-oblastta-chakat-finansirane-ot-obicham-prirodata-i-az-uchastvam.html", "text": "Общо 21 проекта на общини, кметства, училища и детски градини от Пазарджишка област ще бъдат финансирани в рамките на Националната кампания „За чиста околна среда”, съобщиха от Пресцентъра на  РИОСВ - Пазарджик . Конкурсът на тема „Обичам природата – и аз участвам” е на Министерство на околната среда и водите и Предприятието за управление на дейностите по опазване на околната среда. За реализиране на всеки класиран проект ще бъдат предоставени средства в размер до 10 000 лева за общини и кметства и до 5000 лева за учебни заведения. Най-много проекти ще бъдат финансирани в община Пазарджик – 7, по 3 в общините Велинград, Панагюрище и Лесичово, 2 в община Брацигово и по един в общините Пещера, Ракитово и Септември. Проектите са за възстановяване на зони за отдих, ремонтиране на детски и спортни съоръжения и за дейности, необходими за учебния и възпитателен процес на младите хора.", "date": "2019.04.24", "title": "РИОСВ - Пазарджик: 21 проекта в областта чакат финансиране от „Обичам природата – и аз участвам”"}
{"url": "http://www.focus-news.net/news/2019/04/24/2650852/prof-antoniy-galabov-balgarskite-grazhdani-vyarvat-na-evropeyskite-institutsii-poveche-ot-rodnite-no-ne-gi-poznavat-dobre.html", "text": "Българските граждани вярват на европейските институции повече от родните, но не ги познават добре. Това каза за обзорното предаване  „Това е България“  на  Радио „Фокус“  социологът проф. Антоний Гълъбов. По думите му българските граждани трудно се ориентират в архитектурата на ЕС и трудно адресират собствените си очаквания. Те имат право да се обърнат към която и да е администрация на ЕС и да поставят въпросите, които ги интересуват, каза още социологът.  \r\n„За съжаление, нямахме организирано политическо усилие българските граждани освен да пишат до Съда по правата на човека в Страсбург, да се научат да се обръщат и към европейските институции, да се научат да търсят информация и за дейността на ЕС и, разбира се, да проектират собствените си интереси и очаквания в този контекст.  Ако българските граждани имат разбирането за това, как изглежда архитектурата на ЕС, те могат да адресират своите въпроси. Те са достатъчно грамотни и достатъчно добре ориентирани, за да намерят информацията, която търсят. Но в това отношение липсва европейско лидерство в България, липсва желанието да се насочат гражданските усилия, за да се създаде доверие към институциите”, обясни професорът. Според проф. Гълъбов доверието в европейските институции означава и доверие към българските, защото по този начин те ще бъдат възприемани като част от цялостен процес.  \r\nЦоня СЪБЧЕВА", "date": "2019.04.24", "title": "Проф. Антоний Гълъбов: Българските граждани вярват на европейските институции повече от родните, но не ги познават добре"}
{"url": "http://www.focus-news.net/news/2019/04/24/2650843/knizhkata-na-lyutvi-mestan-shte-bade-povtorno-otneta-otpadna-zabranata-da-napuska-stranata-obzor.html", "text": "На 15 април прокуратурата повдигна обвинение на лидера на ПП ДОСТ Лютви Местан за причиняване на смърт по непредпазливост при тежката катастрофа в района на село Загорско по главния път към ГКПП „Маказа”. При инцидента загина 6-месечно бебе, а майка му, 10-годишния му брат и бащата пострадаха. Местан и другият водач са били с отрицателни проби за алкохол и наркотици. След задържането му за 24 часа, Местан бе пуснат под парична гаранция в размер на 10 хил. лева и му бе наложена забрана да напуска пределите на страната. Пред журналисти в Кърджали Лютви Местан заяви, че е съкрушен от случилото се. Той отбеляза, че има вяра в разследващите органи и очаква да се установи истината за тежката катастрофа. Местан посочи, че при инцидента е бил ударен челно от другия автомобил, в който е пътувало семейството. По думите му той е бил ударен от другата кола, което може да се види от разположението на автомобила му – в средата на платното, ударен само отпред, а не вляво или отзад. На 16 април Окръжната прокуратура в Кърджали отне книжката на Лютви Местан. А на 18 април съдът отмени наложената му гаранция от 10 хил. лева. Говорителят на главния прокурор Румяна Арнаудова заяви, че се събират доказателства за имотното състояние на Местан, за да му се определи мярка за неотклонение, след като паричната гаранция беше отменена. До отмяна на мярката се стигна след обжалване от Лютви Местан. На 19 април окръжният съд отново наложи същата парична гаранция на лидера на ДОСТ. На 22 април беше отменено решението за отнемането на книжката на Местан. Окръжният съд счете, че от събраните доказателства не е установено деянието му да е с по-висока от типичната за този вид престъпления обществена опасност. Според съда не е налице яснота извършването на какво друго престъпление ще бъде осуетено с отнемането на свидетелството за правоуправление на обвиняемия. Определението на съда е окончателно. На 23 април Лютви Местан обжалва гаранцията си от 10 хил. лева, както и забраната да напуска страната. На 24 април главният прокурор Сотир Цацаров взе на специален надзор разследването срещу Лютви Местан и възложи на прокурори от ВКП да оказват засилена методическа помощ на прокурорите от Окръжна прокуратура - Кърджали. До главния прокурор са постъпили молби от пострадалите родители на починалото дете за осъществяване на постоянен надзор върху разследването. По-късно Кърджалийският окръжен съд отмени забраната Местан да напуска страната. Съдът прие, че няма реална опасност от укриването му в чужбина. Определението на съда е окончателно. Говорителят на главния прокурор Румяна Арнаудова заяви, че книжката на Лютви Местан ще бъде повторно отнета. Стана ясно, че от 2013 година досега Местан има едно наказателно постановление в сила, един акт и 13 фиша, всички за превишена скорост. Всички са платени, като глобите са били в размер за 100 и 300 лв.", "date": "2019.04.24", "title": "Книжката на Лютви Местан ще бъде повторно отнета, отпадна забраната да напуска страната (ОБЗОР)"}
{"url": "http://www.focus-news.net/news/2019/04/24/2650856/simona-spasova-dt-nikola-vaptsarov-blagoevgrad-uchi-v-balgariya-zavladey-sveta-e-prevantivna-kampaniya-sreshtu-intelektualnata-emigratsiya-na-mladite-balgari.html", "text": "Националното турне на НАТФИЗ „Кръстьо Сарафов“ – „Учи в България, завладей света!“ тази година ще гостува и в Благоевград на 30 април. Това каза за  Радио „Фокус“ – Пирин  Симона Спасова, експерт „Връзки с обществеността“ към Драматичен театър „Никола Вапцаров“ – Благоевград. По думите ѝ това е III национално издание на инициативата. „„Учи в България, завладей света!“ е превантивна кампания срещу интелектуалната емиграция на младите българи.  Водени от убеждението, че състоянието на образованието и културата днес, е индикация за състоянието на икономиката и бизнеса утре, НАТФИЗ потърси общественото съучастие на проблема и посети 25 града на страната за 2 години. Силната гражданска подкрепа стана основание Академията да продължи кампанията и през 2019 г., а един от посетените градове ще бъде Благоевград“, каза още Спасова. На 30 април в Драматичен театър „Никола Вапцаров” – Благоевград на голяма сцена жителите на града ще имат възможност да оценят резултатите от четиригодишното образование в НАТФИЗ, като видят един от спектаклите на абсолвентите „Актьорство за драматичен театър“ на проф. Иван Добчев – „Черна дупка“ от Горан Стефановски. Билетите за представлението се продават на касата на театъра, а броят им е ограничен. По-рано същия ден, от 14.00 часа, в камерна зала при вход свободен ще се проведе и среща с водещи преподаватели на Академията – проф. Иван Добчев (факултет „Сценични изкуства“), доц. д-р в.с. Цветан Недков (факултет „Екранни изкуства“). Студентите от факултет „Екранни изкуства“ ще представят свои творби, създадени от тях по време на обучението им – реклами, клипове, рекламни клипове на НАТФИЗ и други. Младите жители на Благоевград ще бъдат безвъзмездно консултирани от водещите преподаватели на Академията, ще получат кандидатстудентски материали и възможност да видят дипломните спектакли на студентите в НАТФИЗ, чиито места биха могли да заемат и ваучери за 10% отстъпка при посещаването на груповите консултации в София през юни и август. \r\nЛивия НИНОВА", "date": "2019.04.24", "title": "Симона Спасова, ДТ „Никола Вапцаров“ – Благоевград: „Учи в България, завладей света!“ е превантивна кампания срещу интелектуалната емиграция на младите българи"}
{"url": "http://www.focus-news.net/news/2019/04/24/2650424/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Причините за пожара в парижката катедрала Нотр Дам, Брекзит и предстоящото посещение на американския президент Доналд Тръмп в Обединеното кралство са част от основните теми, върху които акцентират водещите британски печатни издания. \r\n***  Министър-председателят на Обединеното кралство Тереза Мей е определила краен срок за преговорите с лейбъристите за Брекзит, съобщава националният британски ежедневник  The Times . \r\nОт редакцията подчертават, че Мей е споделила пред кабинета си, че иска да внесе законопроекта за Брекзит в Камарата на общините възможно най-скоро.  \r\nПремиерът на Обединеното кралство е признала, че трябва да докаже на избирателите си, че е опитала всичко, за да избегне участието на страната в изборите за Европейския парламент на 23 май, съобщиха източници от кабинета. \r\nПарламентарният лидер на управляващите Андреа Лидсъм оказва натиск върху Мей да прокара законодателството за Брекзит, въпреки че споразумението й с Брюксел все още не е прието. На свой ред Мей предлага, че обсъждането на законопроекта за оттегляне и изпълнение (WAIB) може да бъде „форум“, който да позволи на депутатите да направят компромис, пише  The Times . \r\n***   Шест от десет престъпления не се разследват изцяло, пише британският вестник  The Daily Telegraph , цитирайки високопоставен полицейски ръководител. По неговите думи кражбите не се разследват задълбочено, ако няма данни от свидетели или видеонаблюдение.  \r\nИън Хопкинс, ръководител на полицията в Манчестър, една от най-големите полицейски служби във Великобритания, заяви, че около 600 престъпления на ден, основно кражби, не се разследват задълбочено поради „недостиг на полицейски служители“.  \r\nПо думите на Хопкинс, бюджетните съкращения налагат полицейските разследвания да се приоритизират повече от всякога, след като неговото полицейско управление е загубило около 2000 служители през последното десетилетие.  \r\n„Ние регистрираме около 1000 престъпления на ден. Около 60% от тях не се разследват задълбочено. Ние сме принудени да насочим нашите ресурси към по-сериозните престъпления, като организираната престъпност или борбата с тероризма. Просто нямаме капацитета да се обърнем задълбочено внимание на някои по-леки престъпления“, заяви Хопкинс.  \r\nПрез миналата година полицията в Лондон е съобщила за около 200 000 неразкрити престъпления, разследването на които е било приключено в същия ден, в който са били докладвани. Около 78 000 от тях са били кражби. \r\n***  \r\n„Ислямска държава“ пое отговорността за бомбените атентати в Шри Ланка, при които загинаха над 320 души, пише британският вестник  The Guardian . Експерти също заявиха, че нападенията носят почерка на терористичната организация. Това са най-смъртоносните атентати извън Близкия Изток, за които терористичната организация поема отговорност, след като обяви своя „халифат“ преди почти пет години. Атентатите са свидетелство за запазените възможности на „Ислямска държава“ да извършва унищожителни терористични нападения по света, независимо от претърпените поражения в Близкия Изток.  \r\nТерористичната организация публикува изявление, в което обяви, че нейни „бойци“ са отговорни за атентатите в Шри Ланка.  \r\nЕксперти смятат, че за разлика от някои други случаи, този път изглежда, че разследването ще покаже връзка на „Ислямска държава“ със самоубийствените атентати срещу църкви и луксозни хотели в островната държава.  \r\nИзявлението на терористичната организация идва в момент, когато властите в Шри Ланка са поставени под засилващ се натиск, във връзка с информации, че са били предупредени от индийските разузнавателни служби относно потенциални самоубийствени атентати срещу църкви. \r\n***  \r\nПредседателят на Камарата на общините Джон Бъркоу е под натиск да премахне забраната за държавния глава на САЩ Доналд Тръмп да изнася речи пред парламента в Лондон, съобщава британският вестник  The Independent . \r\nАмериканският президент се оказа в центъра на нова битка за възможното му обръщение пред парламента - повече от две години, след като председателят на Камарата на общините реши, че трябва да му бъде забранено да подкопава „противопоставянето на Уестминстър на расизма и на сексизма“. \r\nВече стана ясно, че ще част от депутатите ще настояват Тръмп да бъде удостоен с честта да се обърне от трибуната на британския парламент. Лидерът на Белия дом ще пристигне на тридневно посещение в Обединеното кралство на 3 юни.  \r\nПредседателят на Камарата на лордовете – лорд Фоулър, бе категоричен, че са налице сериозни основания за отправянето на покана към Тръмп да говори пред парламента в Лондон. Съответното искане „трябва да бъде разгледано и от председателя на Камарата на общините, и от мен“, подчерта Фоулър. „Трябва да обсъдим искането. Очевидно е, че има сериозни основания за реч на президента, особено на такава важна годишнина”. \r\nПредставителите на парламента имат само седмици, за да разрешат спора преди посещението, което вероятно ще бъде посрещнато с огромни протести в централната част на Лондон и други места в страната.  \r\nОстава неясно и това дали парламентът в Лондон е отговорен за отправянето на съответната покана към Тръмп или от Белия дом ще направят подобно искане.  \r\nМинистър-председателят на Обединеното кралство Тереза Мей приветства посещението на Тръмп като шанс за Великобритания и САЩ „да заздравят нашите вече близки отношения“, а на свой ред от Белият дом заявиха, че то „ще потвърди твърдата и специална връзка“ между двете нации. \r\nДвамата лидери ще проведат дискусии на Даунинг стрийт и ще присъстват на военни изложби в Портсмут, преди да присъстват на церемония по  75-та годишнина на честването на десанта във Франция от 6 юни 1944 г.  \r\nПосещението на Тръмп обаче бе разкритикувано от лейбъристите, които се противопоставиха на приветстването на „президент, който систематично атакува всички споделени ценности, които обединяват нашите две страни\". \r\n***  \r\nВсе по-голям брой френски националисти поставят под въпрос официалната версия за причините за пожара в катедралата Нотр Дам, като редица определиха бедствието „11 септември на Европа“, отбелязва британският вестник  The Daily Express . \r\nМиналия понеделник емблематичната забележителност беше погълната от пламъци, които разрушиха дървения покрив и кулата й. Пожарникарите успяха да спасят основните камбанарии на катедралата и да предотвратят срутването на външни стени, преди да потушат огъня. Градските власти обявиха, че пожарът е станал случайно и изключиха наказателно разследване, което предизвика обвинения в прикриване на виновните.  \r\nПрокуратурата в Париж подчерта на твърде ранен етап, че няма доказателства за „умишлено действие\" и няма да се води разследване за палеж. Но мнозина са на мнение, че инцидентът е предизвикан. Никола Дюпон-Енян, който води политическото движение „Стани, Франция!“, заяви, че не е доволен от официалните обяснения. Той поиска от властите са изяснят дали пожарът е бил случаен или резултат от „нападение\". \r\nФилип Карсенти, който е член на местен съвет в едно от богатите предградия на Париж, прави подобни заключения. Той настоява, че хората имат право да знаят какво наистина е причинило пожара и няма да повярват на „политически коректни“ разкази. \r\nЛидерът на крайнодесния „Национален фронт“ Марин Льо Пен все още не е коментирала теориите за конспирация, но армия от активисти, подкрепена от алтернативни медийни сайтове, се зае със социалните медии, за да хвърли съмнение върху широко възприетата версия за случаен пожар.  \r\nУчастниците в дискусионния форум QEurope - континентална версия на американската конспиративна мания – определиха пожара като „европейски 11 септември“ и обвиниха водещите медии в разпространение на лъжи за причините за пожара.", "date": "2019.04.24", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/04/24/2650855/varna-za-1-sedmitsa-gorskite-strazhari-sa-sastavili-16-akta-pri-proverki.html", "text": "Общо 16 акта са съставени при системния обход на горските стражари във Варненска област през последната седмица. Това съобщават от  Североизточното държавно предприятие . 9 от актовете са за незаконната сеч на 8 кубика дърва за огрев на територията на Държавното ловно стопанство „Шерба”. При интензивните проверки в горите служителите на стопанството са конфискували от нарушители инструмент за дърводобив и каруца, в която била установена дървесина без документи за законен произход.  Други 5 акта са съставени в обхвата на Държавното горско стопанство „Цонево”, където са задържани общо 15 кубични метра незаконно добити дърва за огрев. Два констативни протокола са съставени при обхода в ДГС „Суворово”, а два акта – в ДГС „Провадия”, където горските стражари са хванали нарушител, от когото са конфискувани 0.5 куб. м дърва за огрев. През изминалата седмица на територията на всички 13 горски и 5 ловни стопанства към Североизточно държавно предприятие са извършени общо 452 проверки. 210 от тях са на обекти за добив на дървесина, 175 – на превозни средства, а 67 – на физически лица, от които 4 са любители на риболова. Съставени са 23 акта, като освен в горите във Варненска област, нарушения са разкрити и в горските стопанства в Омуртаг, Търговище и Шумен. Там през последните дни са отчетени по два акта, а един е съставен при проверките в ДЛС „Тервел”.", "date": "2019.04.24", "title": "Варна: За 1 седмица горските стражари са съставили 16 акта при проверки"}
{"url": "http://www.focus-news.net/news/2019/04/24/2650854/the-hill-donald-tramp-zayavi-che-shte-obzhalva-vsichki-prizovki-ot-kongresa.html", "text": "Президентът Тръмп заяви в сряда, че възнамерява да се бори с \"всички призовки\", издадени от Конгреса, като постави началото на тежка битка между Белия дом и демократите от Камарата на представителите, пише електронното издание на американския вестник  The Hill . \r\n\"Ние ще се борим с всички призовки\", каза Тръмп пред репортери, като напусна Белия дом за конференция в Атланта за злоупотребата с опиати.  \r\nТой отхвърли призовка от комисията на съдебната власт за свидетелски показания от бившия съветник на Белия дом Дон МакГан като \"нелепа\". \r\n\"Ние сме най-прозрачният президент и администрация в историята на нашата страна\", каза Тръмп. \r\nПрезидентът заяви, че демократите разследват неговата администрация и издават призовки по политически причини, като предполагат, че това ще помогне на партията на президентските избори през 2020 година. \r\n„Вижте, това не са безпристрастни хора,“ каза той. \"Демократите се опитват да спечелят изборите през 2020. Те няма да спечелят с хората, които виждам, и няма да спечелят срещу мен.\" \r\n\"Единственият начин, по който могат да успеят, е да ме дебнат непрекъснато за глупости\", добави той. \r\nТръмп и други представители на Белия дом посочиха през последните дни, че ще се борят с усилията за надзор от доминирания от демократите Конгрес, но коментарите в сряда дават най-ясната индикация за това, че двете страни се отправят към продължително противопоставяне, което може да бъде решавано в съда. \r\nТръмп каза пред Тhe Washington Post във вторник, че \"няма причина\" да изпълни призовките на Камарата, твърдейки, че сътрудничеството със специалния прокурор Робърт Мюлер за разследване на руската намеса в изборите през 2016 г. е достатъчно. \r\nПрез последните дни президентът обвини демократите, че продължават разследванията на неговата администрация и лично срещу него след доклада на Мюлер. \r\nСъгласно редактирания документ следователите не установиха, че кампанията на Тръмп е влязла в сговор с руското правителство по време на изборите през 2016 г., но и не оправдава Тръмп по въпроса за възпрепятстване на правосъдието. \r\nВ доклада разследващите детайлизират 10 епизода, които са разгледани за потенциална обструкция от президента, а Мюлер казва, че Конгресът има властта да провежда потенциални разследвания за възпрепятстване на правосъдието. \r\nДемократите настояваха за пълната, нередактирана версия на доклада на Мюлер и обещаха да продължат разследванията на данъците на президента, потенциалната злоупотреба с власт и процеса на разрешаване на достъпа до класифицирана информация в Белия дом, наред с други области. \r\nТръмп заяви в сряда, че разследването на Мюлер е достатъчно задълбочено, за да елиминира нуждата от разследвания в Конгреса. Той заяви, че екипът на Мюлер е прегледал данъците и финансите му, друга цел на исканията на Демократическия документ. \r\n„Казвам, че е достатъчно!“ - каза Тръмп. „Върнете се към инфраструктурата. Върнете се към намаляването на данъците. Върнете се към понижаването на цените на лекарствата!“  Юлиян Марков", "date": "2019.04.24", "title": "The Hill: Доналд Тръмп заяви, че ще обжалва всички призовки от Конгреса"}
{"url": "http://www.focus-news.net/news/2019/04/24/2650399/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Бившият прессекретар на американския президент Бил Клинтън призова Демократите да се откажат от свалянето на президента Доналд Тръмп, защото, както заяви той, престоят му на власт ще унищожи Републиканската партия, пише вестник  Washington Examiner . \r\n„От три години Тръмп унищожава онова, което познаваме като Републиканската партия. Още две години и той ще я е приключил. Тръмпизмът стана републиканизъм и това обрича партията на електрорална катастрофа“, обясни Джо Локхарт, прессекретар на Клинтън от 1998 до 2000 годинa. \r\nЛокхарт твърди, че Тръмп заслужава да бъде свален, защото е негоден за служба, но позволявайки му да завърши мандата си, ще бъде по-изгодно за демократите, защото Републиканската партия се превърна в партията на Руш Лимбо, Шон Ханти и Тъкър Карлсън и ще тласне повече избиратели в подкрепа на демократите. \r\nИдеите за импийчмънт, ще доведат само до обединението на „изтъняващата“ Републиканска партия, уверен е Локхарт, визирайки успеха на Демократите на изборите след идването на Тръмп на власт. \r\n„Позволете на г-н Тръмп да оглави Републиканската партия, изпълнена с подлизурни и безволеви лидери, в следващите избори е по-голямата награда. Демократите имат рядката възможност да пренастроят американската политика по прогресивните линии, подобно на Роналд Рейгън за Републиканците през 80-те години“, каза той. \r\n„Тръмпизмът е равносилен на републиканизма, докато Доналд Тръмп е на върха на билета. И истинският преход към прогресивността в Америка ще бъде постигнат чрез опустошително изобличение на президента и неговата партия, катастрофа, която ще върне контрола върху Сената и щатските парламенти в цялата страна на Демократите. Политиката винаги е хазарт - и това е най-добрият залог, който сме имали за дълго време“, продължи той. \r\nЗасега председателят на Камаратга на общините отхвътрля възможността да се поиска импийчмънт на Тръмп. В призив към своите колеги в понеделник, тя заяви, че вместо това Демократите трябва да се съсредоточат върху разследването на Тръмп. \r\n*** Във вторник иранският парламент одобри законопроект, с който Централното командване на САЩ (CENTCOM) бе включено в списъка на терористичните организации на страната, съобщи официалната информационна агенция IRNA, цитирана от електронното издание на  турския вестник Yeni Safak . \r\nРешението е в отговор на поставянето в черния списък на Вашингтон на иранската Ислямска революционна гвардия (КСИР) като терористична организация. \r\nРешението е взето, „в отговор на решението на САЩ да подкопае сигурността и мира в региона и целия свят, като определи КСИР за терористична организация“. \r\nСъщо така, документът позволява на иранското правителство и въоръжените сили „да предприемат необходимите действия, така че американските сили да не могат да използват своята мощ и средства срещу интересите на Иран“. \r\nРешението от вторник приравнява всяко сътрудничество със CENTCOM с „терористичен акт“. \r\nМиналата седмица иранският парламент одобри законопроект, който разглежда всички американски сили, действащи в Близкия изток като терористи в отговор на етикетирането на КСИР като терористична организация. \r\nМярката идва ден, след като правителството на САЩ обяви, че ще сложи край на изключенията от санкциите срещу Техеран за осем страни: Турция, Китай, Гърция, Индия, Италия, Южна Корея и Тайван. \r\nСАЩ отново наложиха санкциите върху иранския износ на нефт през ноември 2018 година, след като Вашингтон се оттегли от иранската ядрена сделка с Техеран. \r\nСлед това администрацията обяви, че ще даде 180-дневни изключения, наречени Значителни изключения за намаляване (SREs), на осем страни, за да им помогне да намерят алтернативи на доставките си на ирански петрол. \r\n*** През последните няколко седмици в центъра на вниманието се оказаха отдавнашните планове на Турция да се сдобие с руския ЗРК С-400. Президентите Владимир Путин и Реджеп Таийп Ердоган се срещнаха в Москва, за да възобновят сделката. А министърът на отбраната на Турция Хулуси Акар отиде във Вашингтон, за да разсее опасенията на НАТО, че турската придобивка ще се превърне в заплаха за Алианса, пише американското списание Foreign Policy в материал, представен без редакторска намеса. \r\nВ допълнение към дипломатическия ход на войната на най-високото ниво между Вашингтон и Москва заради Анкара, има още една конфронтация, която привлича много сериозен интерес от турските медии. Например, един проправителствен вестник неотдавна заяви, че С-400 ще унищожи забранената Кюрдска работническа партия (ПКК), докато друг пише, че системата за противовъздушна отбрана е идеална за потушаване на бунтовническите групи. \r\nСАЩ и други страни от НАТО твърдят, че С-400 ще застраши интегрираната архитектура на противовъздушната отбрана на Алианса и противоракетната отбрана. Освен това Конгресът на САЩ и Пентагонът единодушно заплашиха Турция, че ако купи С-400, тя ще бъде изключена от програмата F-35. Напоследък мнозинството от проправителствените организации се застъпват за това, че вместо F-35, Турция ще даде предимство на руските изтребители Су-57 от следващо поколение. Така основната информационна агенция на Турция публикува сравнителен анализ на F-35 (който вече е в експлоатация) и руския Су-57 (който все още е на етап полетни тестове), за да докаже безсмислието на заплахите на Вашингтон. Друг журналист твърди, че без помощта на Турция, САЩ все още не биха постигнали успех в производството на F-35. \r\nВсъщност неточните становища като тези в силно изкривената информационна екосистема на Турция станаха ежедневни. Според индекса за дигитална грамотност, Турция вече се смята за една от страните, които са най-изложени на информационни атаки, има един от най-високите нива на използване на ботове в света и е сред страните с най-ниско съпротивление на фалшиви новини. Поради строгия държавен контрол медийната сфера е силно уязвима от манипулации с информация, тъй като алтернативните гледни точки са просто разядени от мрежовия пазар на идеи. По същата причина Турция се счита за една от най-уязвимите страни за организирана дигитална пропаганда по време на международни политически кризи. \r\nВ такава ситуация няма нужда Русия да разгърне координирана кампания за дезинформация, подобна на тази на Запад. Турските медии вече гъмжат от прокремълски новини местно производство - и надеждни, и умишлено неверни. Така Москва има всички възможности да започне информационна война, за да представи политически решения по благоприятен начин. В случай на политическа криза, когато точната оценка на наличната информация е затруднена поради ограничения във времето, Москва ще може да напредва дори по-бързо. \r\nВ едно неотдавнашно проучване аз описах мащаба на руските операции за цифрова информация в Турция, проследявайки от 2015 до 2019 г. над 183 милиона туитове и публикации във Facebook. Оказа се, че Русия използва по-малко ясна стратегия в Турция в сравнение с други документирани интервенции в САЩ, Великобритания, Франция и Германия. Вместо открита дезинформация, проруските профили се занимават с \"пропагандни операции със свързана перспектива\". \r\nТурски профили и ботове с проруски характер рядко разпространяват открита дезинформация: те използват точна информация, но изкривяват смисъла й и го изваждат от контекста. В допълнение, те ловко изкривяват общественото мнение в полза на Русия по време на криза. \r\nТова не само укрепва обществената подкрепа за проруските политики (или придобиването на руски оръжия), но и подкопава подкрепата за НАТО. За максимален ефект Русия работи на два фронта. С пряко влияние върху правителството Русия оказва натиск върху официалните турски медии. В същото време, заради сигурността, Русия подклажда настроенията на опозицията чрез съвместни руско-турски публикации, като например \"Спутник Турция\" и RFSM. Това позволява на Русия да определи дневния ред както в проправителствените, така и в опозиционните медии. \r\nТова не винаги е било така. Преди влизането на Русия в гражданската война в Сирия, турските цифрови медии имаха двойна и по-отбранителна позиция спрямо Москва. Повратният момент, който доведе до интензифициране на информационните операции на Москва, беше руският изтребител Су-24, който Турция свали в Сирия през ноември 2015 г. В опит да отклони общественото внимание от спора за това дали руските самолети са нарушили турското въздушно пространство или не, руските профили в социалните мрежи подчертаха новината, че Турция продава петрол от произведен в териториите в Сирия, контролирани от „Ислямска държава“. \r\nТози пропаганден епизод беше една от най-успешните руски информационни операции - в края на краищата Москва не само отвлече съюзниците на Турция от НАТО от факта, че руски самолет е бил свален в турското въздушно пространство, но и бе забит клин между Анкара и съюзниците в Алианса заради политиката. наТурция по отношение на \"Ислямската държава\". Няколко седмици след инцидента вниманието на международните медии беше насочено към контрабандата на петрол, произведен от „Ислямска държава“, вместо да се обсъжда дали руски самолет е нахлул в турското въздушно пространство и дали Турция оправдава неговото унищожаване. \r\nТази информационна кампания показа, че на Москва не й струва нищо, да изолира и раздели Турция. Това стана отправна точка за промяната на турската позиция - Анкара постепенно се отдалечава от НАТО и се приближава към Русия. \r\nСлед срещата между Путин и Ердоган в Санкт Петербург през август 2016 г. - първата след инцидента със Су-24 - руските информационни операции в Турция изчезнаха. От информацията, предоставена в медиите, не е възможно да се установи точен дневен ред за тази среща, но моите изследвания показват, че руските обвинения за контрабанда на петрол от ислямската държава от турски цифрови медии са напълно изчезнали. След срещата през август проправителствените медии в Турция взеха ясно проруска позиция и Анкара за Москва, преразглеждайки редица въпроси, свързани със Сирия, енергетиката и продажбата на оръжия. \r\nВ други случаи - например убийството на руския посланик в Турция Андрей Карлов, опитът за преврат през юли 2016 г., преговорите за С-400 между Турция и Русия и историческите избори в Турция през юни 2018 г. - влиянието на руската пропаганда върху турските медии с перспективата за дезинформация е незначителна. През цялото това време информацията за проруски съдържания се разпространяваше главно чрез турски социални мрежи - проправителствени и опозиционни. \r\nУбийството на Карлов можеше да провокира мащабна дипломатическа криза. Той бе прострелян от служител на турската полиция на публично събитие в Анкара и това убийство показа колко дълбоки са различията в средите на турските силови органи по време на неуспешния опит за преврат. За Русия би било лесно да играе на неспособността на Турция да гарантира сигурността на посланика или да раздуе противоречия в турските агенции за органите на турската държавна сигурност. Проруските профили в турските социални мрежи обаче мълчаха, предавайки само общи изявления на турското ръководство. По този начин Москва даде знак за готовността си да позволи на Анкара да излезе със собствена легенда и прикритие. Освен това това беше сигнал за подобряване на отношенията между страните. \r\nВ първите няколко часа след инцидента влетяха реки от изявления, в които инцидентът се наричаше „фалшив“ и „постановка, целяща да докаже слабостта на Турция“. Но щом турското разследване на инцидента приключи, всички държавни служители изразиха съболезнования и всички следи от домашни дезинформиации изведнъж изчезнаха. \r\nДезинформацията се превърна в основно средство за политически дискурс в Турция, пронизвайки повечето политически дебати и публични дебати. Въпреки че проправителствената среда е много по-ангажирана с опитите за дезинформация, това е само следствие от контрола на широк спектър от публични комуникационни ресурси. Всички страни на турската политическа система прибягват до преднамерена дезинформация пропорционално на наличните възможности и ресурси. \r\nЗа да я манипулира, на Русия не й се налага дезинтегрира информационната среда на Турция отвътре: тя вече и без това страда от систематични дезинформационни кампании и е доста зряла за външна намеса. \r\nЗа Кремъл няма значение по принцип коя от страните ще надделее – на нея й трябва само да запази възможността да влияе на умовете от двете страни и да разпространява проруски материали. Когато проруската информация е подкрепена от турското правителство, проправителствените канали се заемат да я разпространеняват. Когато информацията противоречи на позицията на правителството, тя се изпраща на опозиционните канали. В резултат на това потокът от проруска информация и настроения се разпространява безпрепятствено в целия спектър от турски медии. \r\nКакто е видно от събитията след инцидента с руските самолети, Турция практически не се съпротивлява на информационните операции на в Москва. Но веднага щом Турция тръгна към сближаването с Москва, „тактиката на силната ръка“ спря да се използва - това е видно при покушениетъо на Карлов. В резултат на тази промяна Турция прояви интерес да закупи C-400 и пренебрегва заплахите на Вашингтон за F-35. \r\nВлиянието на Русия както върху проправителствените, така и върху опозиционните турски медии продължава - и в случай на криза или извънредна ситуация, то ще предостави на Москва предимство. \r\n***   “Бисер от един колумнист: ‚Представете си, чистокръвен евреин с вида на протагонист на Шолом Алейхем (с произход от Полтава,един от основоположниците на съвременната художествена литература на идиш – бел. прев.), спечели разгромна изборна победа в страна, чиито герои са нацистки престъпници“, е подзаглавието на материал на израелското издание The Times of Israel, представен без редакторска намеса.  \r\nСлед победата на Владимир Зелнски на изботите за президент на Украйна, стана ще стане единствената в света освен Израел, чиито президент и премиер са евреи. \r\nКогато Зеленски положи клетва като президент, неговият министър-председател - поне за известно време и вероятно до парламентарните избори, насрочени за по-късно тази година - ще бъде Владимир Гройсман, еврейски политик, който беше кмет на град Виница. \r\nЗа някои от критиците на сегашния Петро Порошенко, успехът на неясната кампания от страна на политически неопитния Зеленски, комик, не е изненадващ в светлината на широко разпространеното недоволство от постоянството на корупцията при Порошенко, който бе избран през 2014 година с платформа, която обещаваше активни действия именно на този фронт. \r\nПо-необичайно за някои обаче беше как Зеленски спечели изборите толкова решително, въпреки еврейското му потекло - майка му Рима, е еврейка и той е споменавал това самоиронично, по време на кампанията – а освен това е добре известен факт в Украйна. \r\nНо нали Русия и други критици твърдят, че украинското общество има сериозен антисемитски проблем и наследство. \r\n„Представете си, чистокръвен евреин с вида на протагонист на Шолом Алейхем (с произход от Полтава,един от основоположниците на съвременната художествена литература на идиш – бел. прев.), спечели разгромна изборна победа в страна, чиито герои са нацистки престъпници“, написа Авигдор Ескин, руски евреин, колумнист, в анализ за агенция REGNUM по-рано този този месец. \r\nВ статията си за Зеленски Ескин опровергава твърденията, че антисемитизма е широко разпространен в Украйна, отдавайки голямото внимание на медии към проблема на пропагандата от Русия, която води въоръжен конфликт на територията на Украйна. \r\nНо изявлението на Ескин за украинските закони, прославящи нацистките престъпници, не е неточно, а Русия не е сама, когато критикува Украйна по този и други въпроси, свързани с антисемитизма. \r\nМиналата година израелското правителство посочи Украйна като проблемен регион в годишния си доклад за антисемитизма. \r\n„Изненадващо изключение в тенденцията на намаляване на антисемитските инциденти в Източна Европа беше Украйна, където броят на регистрираните антисемитски атаки беше удвоен от миналата година и надмина броя на всички инциденти, съобщени в целия регион заедно“, се казва в доклада.. Авторите са преброили над 130 отчетени антисемитски инциденти в Украйна през 2017 г. \r\nСъщо миналата година повече от 50 члена на Конгреса на САЩ осъдиха украинското законодателство, което според тях „възхвалява нацистки сътрудници“ и следователно отива дори по-далеч от противоречивите закони на Полша, ограничаващи това, което може да се каже за съучастничеството по време на Холокоста. \r\nВ писмо, подписано от американските депутати, се казва: \"Особено тревожно е, че голяма част от прославянето на нацизма в Украйна е подкрепено от правителството“. Посочват се церемонии,  жестовe и законодателство в почит на лидерите на ОУН (Организацията на украинските националисти) и УПА (Украинска въстаническа армия), които се бият на страната на Нацистка Германия по време на Втората световна война, чиито войници са участвали в погроми срещу евреи и други жертви. \r\nПравителството на Порошенко силно насърчи възхваляването на тези войски и лидери като борци за украинската свобода, които са настоявали да се присъединят към Германия само за да се борят срещу контролирания от Русия Съветски съюз. \r\nНяколко града в Украйна кръстиха улици на нацисткия сътрудник Степан Бандера, който преди времето на Порошенко бе прославян открито само в западната част на страната. \r\nМеждувременно в западния град Лвов националистите се окуражиха достатъчно, за да отпразнуват с разрешение на градските власти годишнината на 14-та галицийска дивизия на Waffen SS. Юбилейните събития включваха мъже, шестващи по улиците в нацистки униформи на СС. \r\nПодобна гледка би била немислима при Виктор Янукович, корумпираният президент, който бе свален по време на революцията от 2013 година, която завърши с избирането на Порошенко. Внимателен да не  Внимателен за това, да не отчуждава нито етническите руснаци в Украйна, нито силния съсед на изток, Янукович бе по-малко толерантен към този националистически феномен. \r\nПо този въпрос Зеленски е казвал само, че лично той не подкрепя почитането на хора като Бандера, когото описва като „герой за някои украинци“. Изключително резервирана формулировка, в сравнение с активното налагане на фигури като Бандера от администрацията под Порошенко. \r\nСамата президентска кампания съдържа известен антисемитизъм. \r\nЗа някои крайно десни кръгове, това, че Зеленски работи в телевизия, собственост на евреина милиардер Игор Коломойски е доказателство, че той участва в „еврейски кабал“. Но това прави Зеленски популярен при други националисти, които оценяват репутацията на Коломойски като огнен патриот. \r\nАлександър Палий, влиятелен политически анализатор, подкрепящ Порошенко, миналия месец предизвика противоречия, когато написа във Фейсбук, че въпреки „уважението” си към евреите и някои руснаци, „президентът на Украйна трябва да бъде украинец и християнин, като абсолютното мнозинство от украинците“. \r\nТази реторика шокира много от 300-те хиляди украински евреи, чиито предци са страдали от убийствен антисемитизъм в Украйна в продължение на векове преди, по време и десетилетия след Холокоста. Френско-еврейският философ Бернар-Анри Леви също споменава кървавата история на украинските евреин в интервю с Зеленски, 41-годишния син на учени, който е живял близо до големите съветски военни бази в Украйна, публикуван по-рано този месец в Le Point седмично. \r\n„Неговият юдаизъм... Невероятно е, че е възможно бъдещият президент на страната на „Холокоста с куршуми“ и Бабий Яр да е осъзнат евреин от семейство на оцелели от Кривой рог, край Днепропетровск – страната на погрома, ако някога има такава“, написа Леви. „Това постмодерно хлапе е доказателството, че вирусът на антисемитизма е овладян“ след революцията, добави той. \r\nБез да отрича еврейското си наследство, Зеленски не пожела да се впуска по-на дълго в тази тема, пише философът. По този въпрос той отвърна с типичен самоуверен хумор, казвайки на Леви: „Фактът, че аз съм евреин, едва ли е  и на 20 място в дългия ми списък с грешки“. \r\nЗеленски, чиято майка, Рима, е еврейка, се понрави на украинската публика с такива шеги, като звездата на “Слугата на народа” - телевизионно шоу, където той играе учител, който преминава през една невероятна верига от събития, за да стане украински президент. Той обяви кандидатурата си през януари и незабавно стана фаворит. \r\nТази популярност позволи на Зеленски да спечели с необичайно неясна платформа и да се отличи от политическите си съперници-професионалисти, с тяхната склонност към хиперболи и националистични лозунги. \r\nНапример, когато един репортер го попита как ще се справи с руския президент Владимир Путин, Зеленски се върна към своите комични корени, казвайки: „Ще говоря с него на нивото на очите“. Това беше препратка към това, че той и Путин са поне 10 сантиметра по-ниски от Порошенко, който е 180 сантиметра. \r\nНепрозрачността на Зеленски означава високо ниво на несигурност, каза лидерът на еврейската общност Долински. \r\n„Ще трябва да изчакаме и да видим какъв е президентът Зеленски“, каза Долински, който беше яростен критик на някои политики на администрацията на Порошенко. „Ясно е, че опитът на Порошенко да се обърне към национализма се провали. Украинците казаха, че искат промяна. И аз се чувствам оптимист“. \r\n***", "date": "2019.04.24", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/04/24/2650400/predstoyashti-sabitiya-v-stranata-za-24-april-agentsiya-fokus.html", "text": "*** \r\nОт 10.30 часа в Аула „Максима“ на УМБАЛ „Св. Екатерина“ вицепрезидентът Илияна Йотова ще разговаря с  \r\nчуждестранни студенти от български произход, които се обучават в Медицински университет – София. \r\n*** \r\nОт 9.00 часа ще започне пленарното заседание на Народното събрание.  \r\n*** \r\nОт 14.30 часа в зала „Изток“ на парламента председателят на Народното събрание Цвета Караянчева ще открие кръгла маса, посветена на 100-годишнината от създаването на Международната организация на труда. \r\n*** \r\nОт 15.30 часа на пл. \"Княз Александър I\" №1 в зала 248 Комисията по регионална политика, благоустройство и местно самоуправление ще проведе заседание, на което ще бъдат изслушани министрите на регионалното развитие и благоустройството Петя Аврамова и на енергетиката Теменужка Петкова, както и председателят на Комисията по енергийно и водно регулиране Иван Иванов .  \r\n*** \r\nОт 10.00 часа ще се проведе заседание на Министерския съвет.  \r\n*** \r\nОт 11.00 часа в хотел „Ловеч“ заместник-министър Николай Нанков ще участва в дискусия на тема „Магистрала „Хемус“ – новите 134 км“. \r\n*** \r\nОт 9.30 часа VI състав на Специализирания наказателен съд ще гледа делото за образуване и ръководене на организирана престъпна група срещу Петко С., Иван Й., Кристиян Д., Габриел Б., Борислав Й., Димитър Б., Вергил С., Ангел А., Калчо С., Борислав А., Валери В., Васил И., Васил С., Илия У., Красимир П., Петър С., Сотир П. и Стефан Г.  \r\n*** \r\nОт 9.45 часа II състав на Специализирания наказателен съд ще заседава по делото за образуване и ръководене на организирана престъпна група срещу Огнян М., Георги И., Томи Р., Еленко С., Захари Т., Михаил Г., Николай П., Таньо Т., Георги Е., Емануил Г., Николай Д., Валентин С., Ели С., Уляна Ш.  \r\n*** \r\nОт 10.00 часа XII състав на Специализирания наказателен съд ще заседава по делото за образуване и ръководене на организирана престъпна група срещу Камен Б., Ивайло Б., Димитър З., Валентин Г., Илиян М., Иван С., Мирослав М., Петьо Х.  \r\n*** \r\nОт 10.00 часа ХХ състав на Специализирания наказателен съд ще гледа делото за образуване и ръководене на организирана престъпна група срещу Владимир Р., Григор Г. и Даниел Г.  \r\n*** \r\nОт 10.00 часа в Национален пресклуб на БТА ще се проведе пресконференция на общински съветници от Благоевград на тема: „Как кметът на Благоевград Атанас Камбитов нарушава законите?“.  \r\n*** \r\nОт 10.30 до 15.30 часа в Стопанския факултет на Алма матер (бул. \"Цариградско шосе\" 125, бл. 3) ще се проведе Кариерен форум 4.0 - „Заедно сме по-успешни“.  \r\n*** \r\nОт 11.00 часа XVI състав на Специализирания наказателен съд ще гледа делото за образуване и ръководене на организирана престъпна група срещу Светозар П., Антон Д., Албена А., Георги С., Веселин С., Росица Я., Донка Г. и Георги Е.  \r\n*** \r\nОт 11.00 часа в Южния парк, в пространството зад музея “Земята и хората” и Парк Център София, ще бъдат засадени нови дръвчета и с едноминутно мълчание ще се почете паметта на загиналите при трудови злополуки български работници.  \r\n*** \r\nОт 11.00 часа в Министерството на здравеопазването ще се проведе пресконференция по повод Европейската имунизационна седмица 2019 г. \r\n*** \r\nОт 13.00 часа кметът на Столичната община Йорданка Фандъкова ще провери напредъка на изграждането  на третата линия на метрото и ще присъства на изпитанията на влаковете в участъка „Депо Земляне“ - метростанция „Красно село“- метростанция „Бул. България“. \r\n*** \r\nОт 13.00 часа в заседателна зала на МВР ще се проведе брифинг във връзка с предприетите мерки за опазване на реда по време на великденските празници.  \r\n*** \r\nОт 13.00 часа в залата на Прес клуб България Българската федерация по автомобилен спорт ще проведе пресконференция.  \r\n*** \r\nОт 13.30 часа VIII състав на Специализирания наказателен съд ще гледа делото за образуване и ръководене на организирана престъпна група срещу Симеон С., Тихомир Д., Петър Г., Андон М., Венцислав Д., Димитър Д., Габриел К., Дончо П., Кирил И., Мариела М., Стела У. и Валери Г.  \r\n*** \r\nОт 13.30 часа Х състав на Специализирания наказателен съд ще гледа делото за образуване и ръководене на организирана престъпна група срещу Владимир Н., Томи Х. и Стоян С. \r\n*** \r\nОт 13.30 часа XI състав на Специализирания наказателен съд ще заседава по делото за образуване и ръководене на организирана престъпна група срещу Андрей З., Костадин Г. и Николай Н.  \r\n*** \r\nОт 14.00 часа в Книгата/The Book (ул. „Георги С. Раковски“ 193) ще бъдат връчени Годишни награди в областта на хореографията –„Златна Муза“ 2019. \r\n*** \r\nОт 14.00 часа в Гранд Хотел София, зала София, българският еврокомисар по цифровата икономика и общество Мария Габриел ще участва в откриването на Форума за устойчива дигитална икономика, посветен на етичните аспекти при използването на изкуствения интелект, в рамките на Американската търговска камара в България. \r\n*** \r\nОт 15.00 часа в ЦИК ще се проведе жребий за определяне на поредните номера на кандидатските листи на партиите, коалициите и инициативните комитети за евроизборите. От 15.30 часа ще се проведе жребий на реда за представяне на кандидатите, регистрирани от партиите, коалициите и инициативните комитети в различните форми на предизборна кампания по БНТ и БНР. \r\n*** \r\nОт 15.00 часа XIV състав на Специализирания наказателен съд ще заседава по делото за престъпление по служба срещу Янчо Я. и Петър Г.  \r\n*** \r\nОт 15.00 часа в Дома на Европа Румен Чолаков, водач на листата на \"Път на младите\" ще се яви на първи предизборен дебат.  \r\n*** \r\nОт 17.00 ч. в галерия „София“ на Столична библиотека ще бъде открита изложбата на Градска библиотека - Белград „Имало едно време един лъв“, посветена на живота и дейността на Душан Радович - един от най-известните сръбски поети, журналист и дългогодишен водещ на предаването на радио Белград  „Добро утро, Белград“.  \r\n*** \r\nОт 18.00 часа в Унгарския културен институт ще бъде открита изложбата на Емил Мадяр \"България през погледа на един унгарец\", с участието на автора.  \r\n*** \r\nОт 18.00 часа в Музея на социалистическото изкуство ще бъде открита изложбата \"Факт, фикция, истина\" от програмата на Десетото юбилейно издание на Международния фотофестивал - биенале „Фодар“.  \r\n*** \r\nОт 18.00 часа, в Зала 3 на НДК, \"БСП за България\" ще представи листата си за Европейските избори  пред софийската общественост. \r\n*** \r\nОт 18.30 часа в Голямата зала на хотел „Интерконтинентал“ (бившия „Радисън“) ще бъде представена листата на Коалиция „Патриоти за Валери Симеонов“. \r\n*** \r\nОт 18.30 часа в Литературния клуб на Столична библиотека поетът на април Румен Леонидов представя „Покаяние Господне“. \r\n*** \r\nОт 19.00 часа в Телерик Академия ще бъдат представени професията UX/UI дизайнер и възможностите за реализация. \r\n*** \r\nОт 19.00 часа в кино „Люмиер Лидл” ще бъде прожектиран филмът „Мокър от дъжд не се бои” на режисьора Николай Василев и автора Драгомир Драганов.  \r\n*** \r\nОт 10.00 часа в сградата на РИОСВ – Бургас ще се проведе информационен ден за подготовка на проектни предложения към програмата LIFE.  \r\n*** \r\nВ 17.30 часа ще бъдат поднесени венци и цветя в памет на жертвите в арменския геноцид от 1915 – 1923 г. Възпоменателен концерт в памет на загиналите под наслов „Никой не е забравен, нищо не е забравено“ ще се проведе в Държавен куклен театър – Бургас от 19.00 часа. \r\n*** \r\nОт 10.30 часа в сградата на ОДМВР-Благоевград ще се проведе пресконференция, свързана с дейността на дирекцията.  \r\n*** \r\nОт 10.00 до 18.00 в Юнашкия салон във Варна ще се проведе Панорама на професиите и профилите в средното образование. Организатор на събитието е Община Варна, а в него ще се включат 24 средни училища, професионални и профилирани гимназии, които ще представят актуална информация за учебната 2019/20 година. \r\n*** \r\nВ 11.00 часа в сградата на ОД на МВР – Варна ще се проведе брифинг във връзка с предстоящите Великденски празници и планираните мероприятия по охрана на обществения ред.  \r\n*** \r\nОт 12.00 часа в сградата на Варненска и Великопреславска света митрополия (площад „Св. св. Кирил и Методий“ №1), Негово Високопреосвещенство Варненския и Великопреславски митрополит Йоан ще произнесе своето Пасхално послание за медиите.  \r\n*** \r\nОт 16.00 часа в Етнографския музей – Варна ще бъде открита изложбата „Добре ми дошъл, бял и червен Великден“. \r\n***  \r\nОт 9.15 часа в пресклуба на БТА ще се състои пресконференция за предстоящото осмо издание на Национален събор на овцевъдите в България.  \r\n***  \r\nОт 10.00 часа в ОДМВР – Велико Търново ще се проведе брифинг по повод предстоящите празнични дни.  \r\n***  \r\nОт  10.30 часа в пресклуба на БТА ще се състои пресконференция на Бюрото по труда.   \r\n***  \r\nОт 18.00 часа в Изложбени зали „Рафаел Михайлов“ ще започне концерт на проф.Таро Фунаяма – пиано. Творби от европейски и японски композитори.  \r\n***  \r\nОт 18.00 часа в зала 30 на Младежки дом ще започне Пролетен концерт на учениците от класа по пиано на Росица Тарапанова и учениците от класа по флейта с преподавател Жана Шимидова.  \r\n***  \r\nОт 19.00 часа в Клуб 7 ще се проведе Литературна вечер с Анита Каменова и Ванеса Михова.  \r\n***  \r\nОт 19.00 часа в Читалище „Надежда – 1869“ ще бъде представена „Бацилус Булгарикус“ - комедия по Станислав Стратиев на театрална трупа „Дионисий“ при Народно читалище„Напредък-1911“, с.Шемшево.  \r\n***  \r\nОт 19.00 часа на стадион „Ивайло“ ще се проведат безплатна фитнес тренировка на стадиона.    \r\n*** \r\nОт 11.00 часа в Малка зала на сградата на общинската администрация ще се проведе публично обсъждане на проектно предложение „Изграждане на нови социални жилища“. \r\n*** \r\nОт 16.30 часа в Държавния куклен театър ще бъде изнесено представление на Кукления театър от Китай, провинция Хънан. \r\n*** \r\nОт 17.00 часа в ДГ \"Детелина\" кметът на Община Видин Огнян Ценков ще бъде гост на Великденски концерт.  \r\n*** \r\nОт 14.00 часа на пресконференция  в ОД МВР Враца ще   предоставена информация за мерките, които са предприети от МВР за обезпечаване на сигурността в дните на Великденските празници. \r\n*** \r\nОт 19.00 часа на камерна сцена на ДКТ ще се състои премиерата на „За светлото, което бе”.  \r\n*** \r\nОт 15.00 до 19.00 часа в търговския център на бул. „Могильов“ ще се проведе благотворителен базар за социални услуги от общината. \r\n*** \r\nОт 18.00 часа НЧ „Иван Вазов-1893“ ще се състои Благотворителен Великденски концерт \"Стъпка към доброто\".  \r\n*** \r\nОт 18.00 часа в НЧ „Развитие-1884“ ще бъде открита изложба \"Стъпка към доброто\".  \r\n*** \r\nОт 18.30 часа в НЧ „Напредък-1869“ в Драматично-куклен театър \"Васил Друмев\" представя спектакъла „Отворена брачна двойка\" по Дарио Фо и Франка Раме, с участието на Мая Бежанска.  \r\n*** \r\nОт 18.30 часа в НЧ „Развитие-1884“ ще се състои Великденски концерт на самодейните състави при читалището.  \r\n*** \r\nОт 11.30 часа в Народно читалище  „Йордан Йовков – 1870 г.“ ще се проведе Маратон на четенето – „Алеа Аквариус“ от Таня Щевнер. \r\n*** \r\nОт 13.00 часа ще се състои отчет-анализа на ОДМВР-Добрич.  \r\n*** \r\nОт 17.00 часа в Дом-паметник „Йордан Йовков“ ще бъдат обявени резултатите от  \r\nНационален средношколски конкурс за поезия „Възкресения” – Добрич 2019. \r\n*** \r\nОт 19.00 часа в Драматичен театър „Йордан Йовков“ ще се играе Мюзикъл „Чарли и шоколадовата фабрика“ – адаптирана книга на Роалд Дал,  на Театър „Дея“ с ръководител Лана Анцаридзе. \r\n*** \r\nВ 16.00 часа в парка пред болница „Св. Екатерина“ и едноименния параклис ще бъде открита чешма-паметник, посветена на донорите. \r\n*** \r\nВ 11.00 часа в пресклуба на ОДМВР-Кърджали главен инспектор Тодор Ригов, началник на сектор в отдел „Охранителна полиция“, инспектор Велко Аврамов от сектор „Пътна полиция“ и главен инспектор Валентин Карев, началник на сектор в РДПБЗН-Кърджали, ще представят мерките за охрана на обществения ред, планирани специализирани операции във връзка с безопасността на движение, извършените проверки по храмове и места за настаняване, както и резултатите от тях, а също така и препоръки към гражданите за безопасно поведение. \r\n*** \r\nОт 10.00 до 12.00 часа и от 14.00 до 16.00 часа във фоайето на Общински младежки дом ще се проведе „Великденска работилница\"- изработка и декорация на яйца от изкуствени материали.  \r\n*** \r\nОт 18.00 часа в Художествена галерия „Кирил Петров” ще се проведе концерт „Никола и приятели”.  \r\n*** \r\nОт 11.30 часа в зелената площ между улица „Димитър Греков“ и улица „Дунав“ ще се състои официалното откриване на обновените зелено и междублоково пространство в квартал „Марица-Болницата”. \r\n*** \r\nОт 19.30 часа в големия салон на читалище „Братя Миладинови – 1914“ ще се проведе благотворителен концерт за набиране на средства за паметник на поета Евтим Евтимов. \r\n*** \r\nОт 10.30 до 13.00 на площада до пощата ще се проведе кампания с безплатни профилактични прегледи по повод Световния ден за борба с астмата.  \r\n*** \r\nОт 11.30 часа в центъра на село Дрен, община Радомир, кандидатът за евродепутати от „БСП за България“ Иван Кръстев ще се срещне с обществеността. В 13.00 часа на площада в град Земен Димитър Данчев, също кандидат за евродепутат, ще се срещне с граждани. \r\n*** \r\nОт 14.00 часа в Клуб на пенсионера „Ален мак” ще се състои Великденско тържество – поздравителен концерт. \r\n*** \r\nОт 15.00 часа в Общински младежки дом – Мошино ще има Отворени врати на школата по керамика с изработване на Великденски яйца. \r\n*** \r\nОт 17.00 часа в Галерия “Кракра” ще се проведе Традиционна Великденска изложба. \r\n*** \r\nОт 18.00 часа в Театрален салон „Георги Русев“ ще се проведе Благотворителен  концерт в подкрепа на  НЧ „Просвета – 1909 г.“ в кв. „Църква“. \r\nОт 11.00 ч. във фоайе „Изкуствотека“ – втори етаж на НБ „Иван Вазов“ – Пловдив ще бъде изнесен поредния концерт от програмата „Музикално матине в библиотеката“, посветена на 140-годишнината на библиотеката.  \r\n*** \r\nОт 17:30 часа на Стълбите на Водната каскада на Главната доброволците на сдружение \"БГ Бъди активен\"  ще раздвижат пловдивчани със събитие, част от международния Ден без асансьори 24-ти април.   \r\n*** \r\nОт 18.00 часа в Концертната зала на АМТИИ „Проф. Асен Диамандиев“ с авторски концерт ще бъде отбелязана 70-годишнината на ректора на висшето учебно заведение проф. акад. Милчо Василев.  \r\n*** \r\nОт 18.30 ч. на сцената на Общинския културен център ще бъде открито третото издание на Първи национален фестивал на танцовия театър Разград  2019.  \r\n*** \r\nОт 11.00 часа в Заседателна зала на общината ще се проведе пресконференция по повод предстоящите Великденски празници и събитията за Празника на Русе - 6 май.  \r\n*** \r\nОт 9.00 часа в зала „Май” ще се проведе семинар „Музеят като образователна среда”.  \r\n*** \r\nОт 10.30 часа в сградата на Сливенската митрополия миряните ще могат да чуят великденското послание на Негово Високопреосвещенство Сливенският митрополит Иоаникий. \r\n*** \r\nОт 11.00 часа в сградата на ОДМВР-Сливен ще бъдат представени взетите мерките по опазване на обществения ред и гарантиране сигурността на гражданите по време на Великденските празници. \r\n*** \r\nОт 18.00 часа в зала 1 на Родопския драматичен театър „Николай Хайтов” ще се проведе Великденски концерт на талантите от НУФИ „Широка лъка”. \r\n*** \r\nОт 8.00 часа в храм „Св. Богородица” Негово високопреосвещенство старозагорският митрополит Киприан ще отслужи св. Преждеосвещенна литургия. \r\n*** \r\nОт 12.00 часа пред храм „Св. Николай“ омбудсманът Мая Манолова ще раздаде на социално слаби и възрастни хора над 250 пакета с храна. \r\n*** \r\nОт 18.00 часа в западните зали на Художествена галерия ще бъде представена изложбата „Изкуството на графиката в колекцията на проф. д-р Чавдар Славов“.  \r\n*** \r\nОт 19.00 часа в храм „Св. Николай” Негово високопреосвещенство старозагорският митрополит Киприан ще отслужи последование на Жениха. \r\n*** \r\nОт 19.00 часа в Оперния театър ще се играе „Лешникотрошачката“- балет от П. И. Чайковски. \r\n*** \r\nОт 19.00 часа в Драматичния театър ще се играе „Полет над куковиче гнездо“ по романа на Кен Киси.  \r\n*** \r\nВ 12.00 часа на градския стадион стартира вторият турнир за Купата на АБФ в рамките на Националната програма „Децата и футболът“. \r\n*** \r\nОт 18.00 часа пред Младежкия дом „Георги Братанов“ ще се проведе училищен турнир по канадска борба под надслов „Спорт срещу наркотици“.", "date": "2019.04.24", "title": "Предстоящи събития в страната за 24 април (Агенция „Фокус“)"}
{"url": "http://www.focus-news.net/news/2019/04/24/2650853/koalitsiya-patrioti-za-valeri-simeonov-predstavi-listata-si-za-evroizborite-obzor.html", "text": "Коалиция „Патриоти за Валери Симеонов (НФСБ и Средна европейска класа)“ представи листата си за европейските избори на 26 май. Водач е лидерът на НФСБ Валери Симеонов, следван от Гергана Микова, Димитър Карбов, Даниел Асенов, Ивайло Русинов, Венера Тодорова, Георги Манев, Галина Василева, Петко Събев, Динко Димитров, Йордан Апостолов, Димитър Канариев, Марияна Лефтерова, Йордан Иванов, Венцислав Тоцев, Йорданка Стефанова и Славчо Атанасов. Слоганът на коалицията за предстоящия евровот е „Вместо думи – действия!“. \r\nВалери Симеонов заяви, че в Европейския парламент трябва да има хора, които да се борят за националните интерес, и посочи, че хората от евролистата на коалицията са такива. „Благодаря, че подкрепяте един нов политически субект – партия, която е прагматична и която не приказва много, а си поставя цели и ги постига. Това е първата партия, която не казва „ние сме най-великите, ние сме най-съвършените“ . Не, ние сме партия, която служи на държавата, защото България  е над всичко“, заяви той. Симеонов посочи, че конкретната личност няма значение, важен е девизът, важна е програмата, важни са целите. „Ние сме много по-различна от всички останали партии. Когато дойдат избори, започва да се лъже като на лов – на лов и избори се лъже най-много. Но ние не лъжем. Ние заставаме с нашите лица и нашите биографии. Хората от листата са хора, успели благодарение на своите възможности, труд и постоянство, те са се доказали в своята сфера“, каза още лидерът на НФСБ. Симеонов подчерта, че в ЕС България трябва да търси съдействие, защото е прекалено малка. По думите му това трябва да бъде основната роля на всеки български евродепутат. Симеонов посочи, че приема като добра поличба за България това, че коалицията е с номер 1 в бюлетината. \r\nЦветилена СИМЕОНОВА", "date": "2019.04.24", "title": "Коалиция „Патриоти за Валери Симеонов“ представи листата си за евроизборите (ОБЗОР)"}
{"url": "http://www.focus-news.net/news/2019/04/24/2650401/reuters-bivshiyat-vitseprezident-na-sasht-dzho-baydan-shte-obyavi-kandidaturata-si-za-prezidentskite-izbori.html", "text": "Бившият вицепрезидент на САЩ в администрацията на Барак Обма - Джо Байдън, ще обяви официално включването си в надпреварата за номинация на Демократическата партия за изборите за нов държавен глава през 2020 г. в четвъртък, предава  Reuters . \r\n76-годишният Байдън, дългогодишен сенатор, който осем години е служил за президент на Демократическата партия Барак Обама, ще се присъедини към близо 20 други кандидати, които търсят победа срещу настоящия държавен глава на страната Доналд Тръмп. \r\nОчаква се Байдън да направи съобщението си чрез видеозапис и да сложи край на месеци на спекулации за това дали ще оспори властта на Тръмп, който влезе в Белия дом след победата си през 2016 г. над демократа Хилари Клинтън. \r\nПрез 1988 и 2008 г.  \r\nБайдън се кандидатира за президентския пост в САЩ през 1988 г. и 2008 г., припомня агенцията. Тереза Герова", "date": "2019.04.24", "title": "Reuters: Бившият вицепрезидент на САЩ Джо Байдън ще обяви кандидатурата си за президентските избори"}
{"url": "http://www.focus-news.net/news/2019/04/24/2650403/tass-kim-chen-un-pristiga-na-parvata-si-vizita-v-rusiya.html", "text": "Председателят на Държавния съвет на КНДР Ким Чен-ун пристига на първото си посещение в Русия, за да се срещне с президента Владимир Путин. Разговорите между лидерите на двете страни ще се проведат на 25 април във Владивосток, предава  TACC . \r\nОсновната тема на дискусията ще бъде мирно решение на ядрения проблем на Корейския полуостров и гарантиране на сигурността на Североизточна Азия като цяло. Според Юрий Ушаков, съветник на президента на Руската федерация по международни въпроси, руската страна възнамерява да подпомогне консолидирането на положителните тенденции, създадени благодарение на инициативите на Северна Корея за отказ от тестовете за ядрени ракети и прекратяване на ядрените изпитания, което да доведе до нормализиране на отношенията на Пхенян със Сеул и Вашингтон. \r\nПо-рано през 2017 г. Русия, заедно със своите партньори в Китай, разработи пътна карта за разрешаване на проблема с Корейския полуостров. Тя предвижда КНДР да прекрати изпитанията на балистични ракети и ядрените опити, а САЩ – мащабните военни учения, след което да се премине към всеобхватно уреждане на проблемите, включително денуклеаризацията, с крайната цел за създаване на колективна система за мир и сигурност в региона. Както отбеляза Ушаков, тази пътна карта не е загубила своето значение до ден днешен. \r\nПо време на срещата между Владимир Путин и Ким Че-ун ще проведат дискусия по различни аспекти на двустранните отношения, включително по политическия, икономическия, културния и хуманитарния дневен ред. Основната пречка за развитието на сътрудничеството между Русия и КНДР в момента са санкциите на Съвета за сигурност на ООН, наложени срещу Пхенян. \r\nМеждуправителствената комисия, председателствана от руския министър на развитието на Далечния изток и Арктика, Александър Козлов, работи за създаване на проекти за икономическо сътрудничество между двете страни. Последната й среща се проведе на 6 март в Москва, където бяха обсъдени въпроси за по-нататъшното развитие на търговско-икономическите отношения. Освен Александър Козлов, руската делегация ще включва вицепремиера Юрий Трутнев, външния министър Сергей Лавров, ръководителя на Министерството на транспорта Евгени Дитрих, директора на Руските железници Олег Белозеров и заместник-министъра на енергетиката Анатолий Яновски. \r\nПонастоящем Русия предоставя хуманитарна помощ на КНДР, като е един от основните донори на Световната програма на ООН за прехрана. В периода от 2011 до 2017 г. Руската федерация достави храна на КНДР за 25 милиона долара, а други 8 милиона долара бяха отпуснати за периода 2018-2019 година. \r\nРазговорите между Владимир Путин и Ким Чен-ун във Владивосток ще бъдат първата им лична среща. В същото време Русия ще стане първата държава, която севернокорейският лидер ще посети след преизбирането му на поста по-рано април.  \r\nПредишната среща на лидерите на Руската федерация и КНДР на най-високо ниво се състоя през 2011 г., когато бащата на сегашния лидер на Пхенян Ким Чен-ир се срещна в Улан-Уде с бившия президент Дмитрий Медведев. Самият Владимир Путин посети Пхенян през 2000 г. Освен това през 2001 г. Путин и Ким Чен-ир проведоха разговори в Москва, а през 2002 г. във Владивосток. \r\nПрез 2018 г. Русия и КНДР отбелязаха 70-годишнината от установяването на дипломатически отношения. Съветският съюз беше първият, който призна КНДР и предостави подходяща помощ за формирането на младата държава. През 1949 г. Ким Ир Сен, дядото на сегашния лидер на Пхенян, посети Москва с първата си задгранична визита.  Тереза Герова", "date": "2019.04.24", "title": "ТАСС: Ким Чен-ун пристига на първата си визита в Русия"}
{"url": "http://www.focus-news.net/news/2019/04/24/2650406/sport-rezultati-ot-parvenstvoto-na-ispaniya.html", "text": "Отборът на Барселона победи Алавес с 2:0 като гост, в мач от 34-я кръг на испанското първенство. Головете отбелязаха Карлес Алена в 54-ата минута и Луис Суарес в 60-ата минута от дузпа. Барселона оглавява временното класиране в Примера Дивисион с актив от 80 точки. Алавес заема осмото място в класирането.  \r\nВ други срещи играни във вторник вечерта Уеска победи с 2:0 Ейбар, а Валядолид победи с 1:0 Джирона.", "date": "2019.04.24", "title": "Спорт: Резултати от първенството на Испания"}
{"url": "http://www.focus-news.net/news/2019/04/24/2650405/izteche-srokat-za-registratsiya-za-evrovota-obzor.html", "text": "Във вторник бе последният ден за регистрация в Централната избирателна комисия (ЦИК) на листите на партии, коалиции, инициативни комитети за кандидати за депутати в Европейския парламент. Коалиция „Патриоти за Валери Симеонов“ (НФСБ и Средна Европейска класа) регистрира в ЦИК листата си за изборите за членове на Европейския парламент. Документите бяха внесени от лидера на НФСБ и водач на листата Валери Симеонов и председателя на ПП Средна Европейска класа Георги Манев. Симеонов отбеляза, че коалицията има пълна мобилизация за предстоящите избори. „Представяме листа от патриоти-прагматици, в нея има представители на доста етноси, включително и ромски“, коментира той. По думите му листата, която представя коалицията, е съчетание от патриоти-прагматици, хора от средния и дребния бизнес, успоредно занимаващи се с политика. Валери Симеонов добави, че кандидатите за евродепутати на формацията са се утвърдили в работата и бизнеса си. На 24 април ще бъде представена листата и кандидатите в нея. \r\nДокументи за регистрация внесе и ПП „Атака“. Водач на листата е 37-годишният Георги Димов. На второ място е юристът Мариета Караджова, а на трето Христо Спасов – икономист. „Да си вземем своето от Евросъюза, чуждо не щем“ е логото на кампанията на партията. Председателят на „Атака“ Волен Сидеров уточни, че тези хора досега не са били депутати, общински съветници или ръководители на политически партии. По думите му предложените за евродепутати са хора с образование, убеждение, идеи и ерудиция. Сидеров припомни, че кандидатите са избрани чрез конкурс от зрителите на телевизия „Алфа“. Евродепутатите на „Атака“ ще работят за предоговаряне на финансовите условия с ЕС и падане на санкциите срещу Русия. Според Волен Сидеров страната ни продължава да получава по-ниски финансови субсидии, което не може да ни направи конкурентни. Водачът на листата на „Атака“ Георги Димов обяви, че ще се бори за християнска, православна България, а не за страна, която е потънала в блатото на евролиберализма, на джендър идеологиите.  \r\nВ последния ден за регистрации в ЦИК беше внесена и подписка с искане за участие в евроизборите на бившата кметица на „Младост“ Десислава Иванчева. Тя беше представлявана от Инициативен комитет. Събраните подписи в нейна подкрепа са 5552,.  \r\nДо момента в избирателната комисия са се регистрирали 13 партии, 8 коалиции и 6 инициативни комитета.  \r\nНа 24 април в Централната избирателна комисия ще се проведе жребий за определяне на поредните номера на кандидатските листи на партиите, коалициите и инициативните комитети, регистрирани в бюлетините за гласуване в европейските избори.", "date": "2019.04.24", "title": "Изтече срокът за регистрация за евровота (ОБЗОР)"}
{"url": "http://www.focus-news.net/news/2019/04/24/2650407/the-times-tereza-mey-opredelya-kraen-srok-za-pregovorite-s-leybaristite.html", "text": "Министър-председателят на Обединеното кралство Тереза Мей е определила краен срок за преговорите с лейбъристите за Брекзит, съобщава националният британски ежедневник  The Times . \r\nОт редакцията подчертават, че Мей е споделила пред кабинета си, че иска да внесе законопроекта за Брекзит в Камарата на общините възможно най-скоро.  \r\nПремиерът на Обединеното кралство е признала, че трябва да докаже на избирателите си, че е опитала всичко, за да избегне участието на страната в изборите за Европейския парламент на 23 май, съобщиха източници от кабинета. \r\nПарламентарният лидер на управляващите Андреа Лидсъм оказва натиск върху Мей да прокара законодателството за Брекзит, въпреки че споразумението й с Брюксел все още не е прието. На свой ред Мей предлага, че обсъждането на законопроекта за оттегляне и изпълнение (WAIB) може да бъде „форум“, който да позволи на депутатите да направят компромис, пише  The Times . Тереза Герова", "date": "2019.04.24", "title": "The Times: Тереза Мей определя краен срок за преговорите с лейбъристите"}
{"url": "http://www.focus-news.net/news/2019/04/24/2650410/sport-kevin-andersan-propuska-sezona-na-kley-zaradi-travma.html", "text": "Кевин Андерсън ще пропусне целия сезон на клей, включително и предстоящия турнир от Големия шлем „Ролан Гарос\", заради контузия в лакътя. \r\n32-годишният тенисист от ЮАР не е играл от турнира в Маями през миналия месец, където отпадна на четвъртфиналите от Роджър Федерер. Той планираше да играе и на турнирите в Ещорил, Мадрид и Рим, но според докторите му е най-добре да почива още няколко седмици. \r\nАндерсент, който заема шесто място в световната ранглиста,  се надява да се завърне за сезона на трева.", "date": "2019.04.24", "title": "Спорт: Кевин Андерсън пропуска сезона на клей заради травма"}
{"url": "http://www.focus-news.net/news/2019/04/24/2650425/kardzhali-do-25-april-lyutvi-mestan-tryabva-da-vnese-garantsiya-ot-10-000-lv.html", "text": "До 25 април Лютви Местан трябва да внесе гаранция от 10 000 лв. Това съобщиха от Окръжен съд-Кърджали. Определението на съда е по повод втората жалба на Местан срещу мярката му за неотклонение и паричната гаранция, наложена му за втори път от прокуратурата. На този етап от разследването има достатъчно доказателства за съпричастност на обвинения Лютви Местан към разследваното престъпление, като един от участниците в катастрофата, при която е загинало дете, се посочва в определението на Окръжния съд. Събрани са доказателства за имущественото състояние на обвиняемия, от които се установява, че същият притежава недвижими имоти и спестявания, като взетата мярка за неотклонение е съобразена с тях и е законосъобразна, се казва още в определението, което е окончателно.  \r\nЛютви Местан обжалва мярката преди 4 дни, и тя беше отменена, след което прокуратурата му наложи повторно гаранция от 10 000 лева. Окръжният съд-Кърджали е приел, че при вземане на мярката за неотклонение органът на досъдебното производство е взел предвид степента на обществена опасност на деянието, доказателствата срещу обвиняемия, семейното и имущественото му положение, възрастта и др. данни за личността му.  \r\nДарина ДЕЕНИЧИНА", "date": "2019.04.24", "title": "Кърджали: До 25 април Лютви Местан трябва да внесе гаранция от 10 000 лв."}
{"url": "http://www.focus-news.net/news/2019/04/24/2650409/nezavisimaya-gazeta-nazryava-nedovolstvo-sreshtu-prezidenta-na-turtsiya.html", "text": "Президентът на Турция Реджеп Тайип Ердоган губи популярност не само сред електората, но и сред съпартийците си, пише руският вестник  „Независимая газета“ . Бившият турски премиер Ахмет Давутоглу разкритикува ръководството на управляващата Партия на справедливостта и развитието (ПСР). Бившият премиер смята, че след местните избори на 31 март обкръжението на Ердоган трябва да приеме реалността на спада на електоралната подкрепа за партията. Според Давутоглу причината за това е системна криза в управляващата партия.  \r\n„Ние трябва да приемем факта за спада на подкрепата и да си направим внимателни изводи“, смята Давутоглу. По неговите думи, в партията е възникнал паралелен властови център, представителите на който се поставят над „устава и правилата“.  \r\nБившият премиер разкритикува съюза на ПСР с Партията на националистическото движение, който по думите на Давутоглу, е превърнал неговите съпартийци в заложници на по-слаба политическа група.  \r\nБившият премиер смята, че на резултатите от местните избори е оказала влияние и продължаващата икономическа криза в Турция, с която управляващата партия не може да се справи.  \r\n„Ние не можем да решим икономическите проблеми просто като отричаме тяхното съществуване“, заяви Давутоглу.   Светлин Божков", "date": "2019.04.24", "title": "„Независимая газета“: Назрява недоволство срещу президента на Турция"}
{"url": "http://www.focus-news.net/news/2019/04/24/2650404/afp-kim-chen-un-otpatuva-za-rusiya.html", "text": "Севернокорейският лидер Ким Чен-ун отпътува за Русия за първата си среща с държавния глава Владимир Путин, предава  AFP . \r\nПо данни на държавната информационна агенция на Северна Корея, Ким Чен-ун е отпътувал с личния си влак за Русия начело на делегация от висши политици. Не се привежда обаче информация за крайната дестинация на лидера на Пхенян. \r\nОт Кремъл по-рано съобщиха, че срещата на високо равнище ще се проведе във Владивосток. Тереза Герова", "date": "2019.04.24", "title": "AFP: Ким Чен-ун отпътува за Русия"}
{"url": "http://www.focus-news.net/news/2019/04/24/2650413/milorad-dodik-v-saraevo-raboti-tsentar-za-protivodeystvie-na-ruskoto-vliyanie.html", "text": "Сръбският член на Тристранното председателство на Босна и Херцеговина Милорад Додик твърди, че разполага с информация за функционирането в Сараево на център за противодействие на „руското злокачествено влияние“, предава македонската електронна медия  A1 On . \r\nСпоред Додик центърът се ръководи от британски гражданин, който е получил финансиране от Лондон в размер на шест милиона паунда. „Има един клон в Тирана, един в Подгорица. Те записват хора от правителствени и неправителствени организации, хора в институции и, доколкото знам, в списъка има над 300 души, които според тях разпространяват руското влияние. Вероятно  и аз съм в този списък“, заяви Додик пред сръбската телевизия „Хепи“, пояснява македонската медия.  \r\nСпоред него по отношение на Република Сръбска има положителна политика. Той увери, че няма нищо против Вашингтон, а срещу налагането и намесата му във вътрешните работи.  Тереза Герова", "date": "2019.04.24", "title": "Милорад Додик: В Сараево работи център за противодействие на руското влияние"}
{"url": "http://www.focus-news.net/news/2019/04/24/2650414/kommersant-bivsh-premier-na-frantsiya-popadna-pod-udarite-na-pravosadieto.html", "text": "Бившият премиер на Франция и кандидат за президентския на страната Франсоа Фийон ще бъде съден за „разхищение на държавни средства“ и „злоупотреба със служебно положение“, съобщава парижкият кореспондент на руския вестник  „Коммерсант“ . \r\nПреди две години и половина Фийон бе блестящ и успешен политик, който постигна победа на първичните избори за номинация на Републиканската партия. Всички очакваха победата му на президентските избори в страната през 2017 г., включително и неговия приятел Владимир Путин. Анкетите също му предсказваха превъзходство.  \r\nЩеше да бъде по-добре, ако Фийон бе останал в сянка. Скандалът избухна, след като на 25 януари 2017 г. вестник съобщи, че кандидат-президентът се е разпореждал свободно с фондове, предоставени му за управление в качеството му на депутат. Средствата, предназначени за неговите помощници, той е превел на съпругата си Пенелопе, която за осем години работа като негова помощница е получила около 500 хил. евро. Това едва ли е особено голям проблем, ако Пенелопе наистина си бе вършила работата. Но такива доказателства не бяха открили и месец по-късно срещу Фийон бе заведено дело. Това бе само началото.  \r\nВторият удар е фактът, че съпругата на бившия министър-председател е вписана като служител в списание Revue des deux mondes, собственост на Марк Ладере де Лачарие, приятел на Фийон. За две години тя е получила  около 100 000 евро за две колонки с литературната критика. \r\nТретият удар беше обвинението, че държавните пари отиват не само за съпругата му, но и за децата му. Четвъртият удар - костюми за десетки хиляди евро. В резултат аутсайдерът в президентската надпревара Еманюел Макрон се класира за втория тур на изборите.  \r\nКой ли не стоеше зад скандала - съперници в изборите, любопитни журналисти или дори партийни другари - кариерата на политика обаче бе разрушена. Останалото ще свърши съдът. \r\nПрез октомври 2018 г. Марк Ладере де Лачарие се призна за виновен по отношение на неоправданите заплати и по този начин избегна съдебно преследване, което усложни защитата на Пенелопе Фийон. В резултат на това следователите изпратиха делото на съпрузите в съда, като решиха, че разполагат с достатъчно доказателства, за да обвинят бившия политик в „разхищение на публични средства, злоупотреба със служебно положение и прикриване на факти\". \r\nСпоред закона, за изплащане на заплати на подстаени лица от публични фондове може да бъде наложена глоба в размер до един милион евро и да бъде произнесена десетгодишна присъда. \r\nПенелопе Фийон, която е обвинена в съучастие, също е изправена пред десет години затвор и глоба от 750 000 евро. Децата на обвиняемите, Чарлз и Мария, също ще влязат в съдебната зала, но само като свидетели. Семейство Фийон теоретична възможност да отхвърли всички обвинения по време на делото, което ще започне не по-рано от края на годината. Тереза Герова", "date": "2019.04.24", "title": "„Коммерсант“: Бивш премиер на Франция попадна под ударите на правосъдието"}
{"url": "http://www.focus-news.net/news/2019/04/24/2650846/kandidatite-za-evrodeputati-ot-bsp-za-balgariya-se-sreshtnaha-sas-sofiyskata-obshtestvenost-obzor.html", "text": "Кандидатите за евродепутати от „БСП за България“ се срещнаха със софийската общественост. Събитието се проведе в зала 3 на НДК и бе открито под звуците на химна на България, на ЕС и на Социалистическия интернационал. На събитието  лидерът на Градския съвет на БСП - София Калоян Паргов , който посочи, че е дошло време всеки да определи дали е за справедливост сега или е за запазване на статуквото. \"Искам да кажа нещо лично, защото се разгоряха много битки, особено вътрешнопартийни, удари под пояса. Листата е наредена, вътрешнопартийните тегоби и противоречия свършиха, дойде време да бъдем единни и нека ясно кажем на висок глас, че колкото повече ни разделят, толкова повече ще ни обединяват по пътя към победата на 26 май“, подчерта Паргов. Той заръча на кандидатите на „БСП за България“  да не забравят, че политиката им трябва да е свързана с проблемите и тревогите на обикновения българин. Всички 17 кандидати бяха представени със своите биографии на сцената в зала 3 на НДК.  Президентът на ПЕС и кандидат за евродепутат Сергей Станишев  посочи, че социалистите трябва да са непримирими към случващото се в България, което по думите му е под маската на стабилност, а всъщност е застой. „Няма кой друг освен социалистите в Европа заедно с българските като част от нашето семейство да обърнем посоката на ЕС, да прекъснем това статукво, което не се харесва на твърде много европейски граждани“, заяви той. „Какво е статуквото в ЕС? Същото като в България. Кой управлява Европа – ЕНП заедно с консервативните националисти и с подкрепата на либералите. Кой управлява в България?“, коментира Станишев. По думите му има обща кауза за промяна в Европа и България.  „Тези дни имах възможност да отговоря на Бойко Борисов, който плаши българите с Тройната коалиция и с Елена Йончева”, каза още той. Станишев защити Елена Йончева и посочи, че е нелепо управляващите да я атакуват за корупция. Той отчете, че всички знаят къде е корупцията в България.  Водачът на листата на „БСП за България“ Елена Йончева  коментира, че пред България има два пътя. „Или ще живеем в този авторитарен режим и криминална система, или ще въстанем на 26 май“, каза Йончева. Тя обяви, че БСП ще събуди България и ще победи на тези избори.  Според нея трябва да започнат сериозни промени за победа в страната. Елена Йончева подчерта, че социалистите ще се преборят за младежката гаранция, детска гаранция, за образователните програми „Еразъм+“. \"Ние ще се борим за това Европа да има силна външна политика и отбрана, защото това е важно. Важно е, защото в момента гласът на Европа не се чува“, допълни още Йончева. По думите й гласът на Европа не е чут, в резултат на което тръгват бежански вълни. Според нея Европа трябва да заеме своето място в световната карта. \r\nДеница КИТАНОВА", "date": "2019.04.24", "title": "Кандидатите за евродепутати от „БСП за България“ се срещнаха със софийската общественост (ОБЗОР)"}
{"url": "http://www.focus-news.net/news/2019/04/24/2650412/ekspert-iran-zaplashi-da-zatvori-ormuzkiya-proliv.html", "text": "Иран заплаши да затвори Ормузкия пролив, в случай че САЩ продължат натиска върху Техеран, пише руският вестник  „Експерт“ . Командващият на военноморските сили на Революционната гвардия контраадмирал Али Реза Тангсири  заяви, че Иран ще предприеме тази крайна мярка, ако види реална заплаха за транспорта на своя петрол. По-рано представители на САЩ обявиха, че имат намерение да сведат износа на ирански петрол „до нула“.  \r\n„В случай че Иран бъде лишен от изгодата, която получава от експлоатацията на Ормузкия пролив, който е международна водна артерия, ние ще го затворим“, заяви Тангсири. Той подчерта, че Иран няма да остави без отговор всякакви външни заплахи за своите интереси в Персийския залив и ще „отговори пропорционално“, защитавайки своите южни морски рубежи.  \r\nИран не за първи път заплашва да затвори Ормузкия пролив, в отговор на санкциите срещу страната. Проливът съединява Оманския и Персийския заливи, и стратегически е един от най-важните проливи в света, заради огромния обем на транспортирани петролни продукти през него.   Светлин Божков", "date": "2019.04.24", "title": "„Експерт“: Иран заплаши да затвори Ормузкия пролив"}
{"url": "http://www.focus-news.net/news/2019/04/24/2650415/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Предизборните обещания на новия украински президент Владимир Зеленски, напрежението между Иран и САЩ, разследването срещу бившия френски премиер Франсоа Фийон и ситуацията в Турция след местните избори от 31 март са част от основните теми, върху които акцентират водещите руски печатни издания. \r\n***  Иран заплаши да затвори Ормузкия пролив, в случай, че САЩ продължат натиска върху Техеран, пише руският вестник  „Експерт“ . Командващият на военноморските сили на Революционната гвардия контраадмирал Али Реза Тангсири  заяви, че Иран ще предприеме тази крайна мярка, ако види реална заплаха за транспорта на своя петрол. По-рано представители на САЩ обявиха, че имат намерение да сведат износа на ирански петрол „до нула“.  \r\n„В случай, че Иран бъде лишен от изгодата, която получава от експлоатацията на Ормузкия пролив, който е международна водна артерия, ние ще го затворим“, заяви Тангсири. Той подчерта, че Иран няма да остави без отговор всякакви външни заплахи за своите интереси в Персийския залив и ще „отговори пропорционално“, защитавайки своите южни морски рубежи.  \r\nИран не за първи път заплашва да затвори Ормузкия пролив, в отговор на санкциите срещу страната. Проливът съединява Оманския и Персийския заливи, и стратегически е един от най-важните проливи в света, заради огромния обем на транспортирани петролни продукти през него. \r\n***  Бившият премиер на Франция и кандидат за президентския на страната Франсоа Фийон ще бъде съден за „разхищение на държавни средства“ и „злоупотреба със служебно положение“, съобщава парижкият кореспондент на руския вестник  „Коммерсант“ . \r\nПреди две години и половина Фийон бе блестящ и успешен политик, който постигна победа на първичните избори за номинация на Републиканската партия. Всички очакваха победата му на президентските избори в страната през 2017 г., включително и неговия приятел Владимир Путин. Анкетите също му предсказваха превъзходство.  \r\nЩеше да бъде по-добре, ако Фийон бе останал в сянка. Скандалът избухна, след като на 25 януари 2017 г. вестник съобщи, че кандидат-президентът се е разпореждал свободно с фондове, предоставени му за управление в качеството му на депутат. Средствата, предназначени за неговите помощници, той е превел на съпругата си Пенелопе, която за осем години работа като негова помощница е получила около 500 хил. евро. Това едва ли е особено голям проблем, ако Пенелопе наистина си бе вършила работата. Но такива доказателства не бяха открили и месец по-късно срещу Фийон бе заведено дело. Това бе само началото.  \r\nВторият удар е фактът, че съпругата на бившия министър-председател е вписана като служител в списание Revue des deux mondes, собственост на Марк Ладере де Лачарие, приятел на Фийон. За две години тя е получила  около 100 000 евро за две колонки с литературната критика. \r\nТретият удар беше обвинението, че държавните пари отиват не само за съпругата му, но и за децата му. Четвъртият удар - костюми за десетки хиляди евро. В резултат аутсайдерът в президентската надпревара Еманюел Макрон се класира за втория тур на изборите.  \r\nКой ли не стоеше зад скандала - съперници в изборите, любопитни журналисти или дори партийни другари - кариерата на политика обаче бе разрушена. Останалото ще свърши съдът. \r\nПрез октомври 2018 г. Марк Ладере де Лачарие се призна за виновен по отношение на неоправданите заплати и по този начин избегна съдебно преследване, което усложни защитата на Пенелопе Фийон. В резултат на това следователите изпратиха делото на съпрузите в съда, като решиха, че разполагат с достатъчно доказателства, за да обвинят бившия политик в „разхищение на публични средства, злоупотреба със служебно положение и прикриване на факти\". \r\nСпоред закона, за изплащане на заплати на подстаени лица от публични фондове може да бъде наложена глоба в размер до един милион евро и да бъде произнесена десетгодишна присъда. \r\nПенелопе Фийон, която е обвинена в съучастие, също е изправена пред десет години затвор и глоба от 750 000 евро. Децата на обвиняемите, Чарлз и Мария, също ще влязат в съдебната зала, но само като свидетели. Семейство Фийон теоретична възможност да отхвърли всички обвинения по време на делото, което ще започне не по-рано от края на годината. \r\n***  Президентът на Турция Реджеп Тайип Ердоган губи популярност не само сред електората, но и сред съпартийците си, пише руският вестник  „Независимая газета“ . Бившият турски премиер Ахмет Давутоглу разкритикува ръководството на управляващата Партия на справедливостта и развитието (ПСР). Бившият премиер смята, че след местните избори на 31 март обкръжението на Ердоган трябва да приеме реалността на спада на електоралната подкрепа за партията. Според Давутоглу причината за това е системна криза в управляващата партия.  \r\n„Ние трябва да приемем факта за спада на подкрепата и да си направим внимателни изводи“, смята Давутоглу. По неговите думи, в партията е възникнал паралелен властови център, представителите на който се поставят над „устава и правилата“.  \r\nБившият премиер разкритикува съюза на ПСР с Партията на националистическото движение, който по думите на Давутоглу, е превърнал неговите съпартийци в заложници на по-слаба политическа група.  \r\nБившият премиер смята, че на резултатите от местните избори е оказала влияние и продължаващата икономическа криза в Турция, с която управляващата партия не може да се справи.  \r\n„Ние не можем да решим икономическите проблеми просто като отричаме тяхното съществуване“, заяви Давутоглу. \r\n***  След встъпването си в длъжност новоизбраният президент на Украйна Владимир Зеленски ще „разкрие истината“ и ще накаже онези, които започнаха войната в Донбас. Такива уверения бяха дадени от щаба на бъдещия лидер на страната. Най-сериозните загуби по време на конфликта украинските военни понесоха край Ивайловск и Дебалцево. Доколко изпълними са заплахите на екипа на Зеленски и кой най-напред трябва да отговаря за кървавите грешки в Донбас? Отговор на тези и други въпроси търсят в редакцията на руския вестник  „Взгляд“ . \r\nЕкипът на избрания президент на Украйна Владимир Зеленски възнамерява да накаже виновните за разгръщане на конфликта в Донбас. Според един от членовете на екипа на Зеленски, военния експерт Иван Апаршин, „истината\" за началото на войната през 2014 г. и за Иловайск и Дебалцево ще бъдат публично оповестени. Той също така заплаши с търсене на отговорността за „предаването\" на Крим на Русия. \r\n„В близко бъдеще хората ще разберат истината. Никой няма да крие нищо от никого. И чиновници, които са вземали решения или са бездействали, когато е било необходимо да се действа, ще бъдат изправени пред правосъдието”, пише Апаршин в блог на уебсайта на Observer. \r\nПо-рано самият Зеленски беше предпазлив в изявленията си относно Донбас. Той обеща, ако бъде избран, да направи всичко по силите си, за да сложи край на войната в югоизточната част на страната. Миналата седмица по време на дебат с Петро Порошенко шоуменът го обвини за конфлитка в Донбас и заяви, че може да се наложи да отговаря пред правосъдието за него. \r\nКакто съобщава вестникът, събитията в Ивайловск и Дебалцево са най-горчивите грешки на въоръжените сили на Украйна. В началото на битката за Иловайск оперативната инициатива беше на страната на ВС на Украйна. На 10 август 2014 г., Въоръжените сили на Украйна предприеха изключително неуспешна фронтална атака срещу Иловайск и с големи загуби се върнаха на предишните си позиции. \r\nТова противоречи на основните тактически правила и умения, които на теория би трябвало да са отговорност началника на Генералния щаб Виктор Муженко, на министъра на отбраната Валери Гелетей и на командира на сектора Петър Литвин, брат на бившия председател на Върховната Рада Владимир Литвин. Според една от версиите, те са искали да превземат Ивайловск и да завършат обкръжението на Донецк навреме - за Деня на независимостта. На 24 август обаче сепаратистите са започнали контраофанзива от изток, а на 26 август котелът е затворен, а на 27 същия месец Иловайск напълно е под контрола на сепаратистите. \r\nЧасти от украинските военни останаха вътре в котела – общо 1700 души. На 28 август положението им стана катастрофално. Общият брой на фаталните загуби на ВС на Украйна все още не е известен и варира от 500 до хиляда мъртви. \r\nС Дебалчево ситуацията е коренно различна. Повечето от частите в котела са били разпръснати през февруари 2015 г. на бариери и укрепени точки, които често са били землянка с няколко десетки войници без тежко оръжие. Тези хора бяха обречени. Порошенко, чак до края на преговорите в Минск, твърдеше, че няма „обкръжение\" и според някои данни дори планира да извърши офанзивна операция по стария план - обграждането на Донецк. \r\nРано сутринта на 12 февруари украинските въоръжени сили опитаха контраатака както от котела, така и от района източно от Углегорск на Логвиново с цел да деблокират силите от 95-а и 79-ма въздушнодесатни бригади. Нападението беше отблъснато, бригадите бяха разпръснати. Украинската страна официално съобщи за 179 загинали и повече от 300 ранени. Данните на ДНР  обаче се различават значително. В Донецк твърдят, че украинските въоръжени сили са загубили 3000 души. \r\n„Не виждам никакви заплахи или проблеми, ако научим истината за Иловайск или Дебалцево В този случай, сме много заинтересовани да видим тези разследвания\", заяви Родион Мирошник, представител на ЛНР в политическата подгрупа на контактната група на преговорите в Минск. \r\n„Единственото опасение е,  че това може да доведе до поредните манипулации. Има няколко въпроса. Например, има ли хора в украинската политика, които наистина се нуждаят от истински материали по тази тема? Ако отговорът е „да“, можем само да приветстваме такива неща. Искрено вярваме, че Порошенко, Турчинов и редица други герои трябва да бъдат наказани за кървавите им действия, за нарушаване на конституцията, за започване на война със собствения си народ”, казва Мирошник. \r\n„Ако има амбиции да стане национален лидер, Зеленски няма друг избор, освен да разследва напълно дейността на своя предшественик. В противен случай всички факти за корупция, кървави престъпления, нарушения на правилата на война, всички нарушения на международни споразумения - всичко това автоматично ще попадне на новия президент ”, заключи Мирошник. \r\n„Екипът на Зеленски е напълно способен да огласи детайлите от войната в Югоизточна Украйна, включително истината за котелите в Иловайск или Дебалцево, и да предаде на  правосъдието отговорните лица. В украинското общество има много силна воля за възстановяване на правосъдието и наказание на извършителите”, твърди политологът Андрей Золотарев. \r\n„Ако говорим за личности, например, Турчинов и фигури от подобен мащаб едва ли ще бъдат наказани в близко бъдеще. За да направите това, първо трябва да излезете изпод влиянието на отвъдокенаските куратори. Засега тези персонажи имат охрана. Но нищо не трае вечно”, обобщи Золотарев. \r\nДиректорът на Киевския център за политически изследвания и конфликтология Михаил Погребински има различно мнение. „Съветникът на Зеленски, Иван Апаршин, е човекът на Анатолий Гриценко (бивш министър на отбраната на Украйна). Той препоръча на Зеленски тази фигура. Апаршин прави такива изявления, както се казва, не от мног ум“, твърди Погребински, като същевременно допълни, че „реализирането на подобно нещо на практика сега е нереалистично“.  \r\n„Първо трябва да получим контрол над структурите на властта, което е много проблематично. Да разследваме и наказваме виновните е трудна история, имаме нужда от съдебно дело, което ще продължи дълго време. Ето защо изявленията в духа на „ние ще разсекретим всичко и ще изкореним всички тук“ - това, за съжаление, е доказателство за неадекватността на Апаршин ”, смята Погребински. \r\nСпоред него това положение е друг аргумент в полза на гледната точка, „че екипът на Зеленски е безполезен\". \r\n„Едно е ясно - този човек няма перспективи да стане министър на отбраната на Украйна. И това, което той казва, е на съвестта му. Ако Зеленски изясни този въпрос, той ще каже нещо в духа на „ние трябва да разберем, да проведем разследване\", нищо повече. Днес Зеленски вече не е в състояние да дава обещания, които не може да изпълни със сигурност“, обобщи Погребински. \r\n***", "date": "2019.04.24", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/04/24/2650416/the-daily-telegraph-poveche-ot-polovinata-prestapleniya-vav-velikobritaniya-ne-se-razsledvat.html", "text": "Шест от десет престъпления не се разследват изцяло, пише британският вестник  The Daily Telegraph , цитирайки високопоставен полицейски ръководител. По неговите думи кражбите не се разследват задълбочено, ако няма данни от свидетели или видеонаблюдение.  \r\nИън Хопкинс, ръководител на полицията в Манчестър, една от най-големите полицейски служби във Великобритания, заяви, че около 600 престъпления на ден, основно кражби, не се разследват задълбочено поради „недостиг на полицейски служители“.  \r\nПо думите на Хопкинс, бюджетните съкращения налагат полицейските разследвания да се приоритизират повече от всякога, след като неговото полицейско управление е загубило около 2000 служители през последното десетилетие.  \r\n„Ние регистрираме около 1000 престъпления на ден. Около 60% от тях не се разследват задълбочено. Ние сме принудени да насочим нашите ресурси към по-сериозните престъпления, като организираната престъпност или борбата с тероризма. Просто нямаме капацитета да се обърнем задълбочено внимание на някои по-леки престъпления“, заяви Хопкинс.  \r\nПрез миналата година полицията в Лондон е съобщила за около 200 000 неразкрити престъпления, разследването на които е било приключено в същия ден, в който са били докладвани. Около 78 000 от тях са били кражби.   Светлин Божков", "date": "2019.04.24", "title": "The Daily Telegraph: Повече от половината престъпления във Великобритания не се разследват"}
{"url": "http://www.focus-news.net/news/2019/04/24/2650417/uvelichenie-na-prihodite-ot-mezhdunaroden-turizam-otchita-ministerstvoto-na-turizma-za-parvite-mesetsi-na-2019-g-obzor.html", "text": "Увеличение на приходите от международен туризъм отчита Министерството на туризма за първите месеци на 2019 г. За януари и февруари приходите от чуждестранните туристи са 425 млн. евро, което е с 4,8% повече в сравнение със същия период на 2018 г. Това съобщи министърът на туризма Николина Ангелкова, която откри шестата годишна среща на Националния борд по туризъм. Пред участниците в събитието Ангелкова отчете, че над 9 млн. са били чуждестранните туристи, посетили България през изминалата година. Тя подчерта, че страната ни се стреми да развива всичките си видове туризъм, като целта е да се превърне в утвърдена целогодишна туристическа дестинация. \r\n„Важно е да си дадем ясна сметка, че 2019 г. ще бъде много динамична и трудна година, изпълнена с борба за всеки един турист“, заяви Ангелкова. Тя посочи, че през настоящата година престои да се приемат промени в Закона за туризма, които касаят определяне статута на националните курорти, както и да продължи да се работи за намаляване на административната тежест за бизнеса. Министърът на туризма отчете, че 4 и 5-звездните хотели у нас са сред най-предпочитаните от туристите и обясни, че държавата ще вземе мерки за подпомагане на сектора с цел увеличаване на техния брой. „Насърчаваме създаването на 4 и 5-звездни хотели, защото те са първенци по ранни записвания“, каза още Ангелкова. Тя обясни, че се работи и по изготвянето на международен финансово-икономически анализ за запълване крилата на сезона, който ще бъде готов до месец и половина. \r\nКметът на София Йорданка Фандъкова също взе участие във форума, като съобщи, че с 82% се е увеличил броят на чуждестранните туристи в столицата през последните 10 години. Тя посочи, че за последните години София се развива устойчиво като туристическа дестинация с ясна визия. „Факторите за развитие на града като туристическа дестинация са много, но важна е и инфраструктурата и изграждането на транспортните връзки“, каза още тя. Фандъкова обясни, че София вече е леснодостъпна дестинация по въздух. „Бяха открити множество линии с нискотарифни полети, което засили посещенията на туристите през уикендите. Така през 2016 г. София влезе в топ 3 на европейските градове с най-висок ръст на чуждестранните туристи за периода 2009 г. – 2016 г. И този вид туризъм продължава да се развива“, заяви тя. Фандъкова посочи, че за периода от 2008 г. до 2018 г. нарастват както броят на нощувките, така и броят на туристите.  \r\nОт Националния борд по туризъм отправиха две предложения към Министерството на туризма и Столична община - 1% от приходите по туризъм да бъдат реинвестирани в национална туристическа реклама и маркетинг на България като туристическа дестинация, както и да бъде издигната кандидатурата на София за Европейска столица на интелигентния туризъм за 2020 г. \r\nЦветилена СИМЕОНОВА", "date": "2019.04.24", "title": "Увеличение на приходите от международен туризъм отчита Министерството на туризма за първите месеци на 2019 г. (ОБЗОР)"}
{"url": "http://www.focus-news.net/news/2019/04/24/2650420/the-independent-predsedatelyat-na-kamarata-na-obshtinite-e-pod-natisk-da-premahne-zabranata-za-tramp-da-iznasya-rech-pred-britanskiya-parlament.html", "text": "Председателят на Камарата на общините Джон Бъркоу е под натиск да премахне забраната за държавния глава на САЩ Доналд Тръмп да изнася речи пред парламента в Лондон, съобщава британският вестник  The Independent . \r\nАмериканският президент се оказа в центъра на нова битка за възможното му обръщение пред парламента - повече от две години, след като председателят на Камарата на общините реши, че трябва да му бъде забранено да подкопава „противопоставянето на Уестминстър на расизма и на сексизма“. \r\nВече стана ясно, че ще част от депутатите ще настояват Тръмп да бъде удостоен с честта да се обърне от трибуната на британския парламент. Лидерът на Белия дом ще пристигне на тридневно посещение в Обединеното кралство на 3 юни.  \r\nПредседателят на Камарата на лордовете – лорд Фоулър, бе категоричен, че са налице сериозни основания за отправянето на покана към Тръмп да говори пред парламента в Лондон. Съответното искане „трябва да бъде разгледано и от председателя на Камарата на общините, и от мен“, подчерта Фоулър. „Трябва да обсъдим искането. Очевидно е, че има сериозни основания за реч на президента, особено на такава важна годишнина”. \r\nПредставителите на парламента имат само седмици, за да разрешат спора преди посещението, което вероятно ще бъде посрещнато с огромни протести в централната част на Лондон и други места в страната.  \r\nОстава неясно и това дали парламентът в Лондон е отговорен за отправянето на съответната покана към Тръмп или от Белия дом ще направят подобно искане.  \r\nМинистър-председателят на Обединеното кралство Тереза Мей приветства посещението на Тръмп като шанс за Великобритания и САЩ „да заздравят нашите вече близки отношения“, а на свой ред от Белият дом заявиха, че то „ще потвърди твърдата и специална връзка“ между двете нации. \r\nДвамата лидери ще проведат дискусии на Даунинг стрийт и ще присъстват на военни изложби в Портсмут, преди да присъстват на церемония по  75-та годишнина на честването на десанта във Франция от 6 юни 1944 г.  \r\nПосещението на Тръмп обаче бе разкритикувано от лейбъристите, които се противопоставиха на приветстването на „президент, който систематично атакува всички споделени ценности, които обединяват нашите две страни\". Тереза Герова", "date": "2019.04.24", "title": "The Independent: Председателят на Камарата на общините е под натиск да премахне забраната за Тръмп да изнася реч пред британския парламент"}
{"url": "http://www.focus-news.net/news/2019/04/24/2650402/ria-novosti-amerikanski-senator-zaplashi-turtsiya-s-ogromni-posledstviya-zaradi-raketite-s-400.html", "text": "Американският сенатор Боб Менендес заяви в Атина, че в случай на закупуване от страна на Турция на руски зенитно-ракетен комплекс С-400, на Анкара ще бъдат наложени сериозни санкции с „огромни последствия“, предаде  РИА Новости .  \r\n„В такъв случай това ще доведе до санкции в съответствие със закона, който аз сам предложих, а и Турция никога няма да има самолети F-35, едновременно със системата С-400. Това е неприемливо и не отговаря на националните интереси на САЩ. Това е неприемливо за нашите съюзници, които са закупили F-35 и е несъвместимо с интересите на НАТО. Нито един F-35 няма да бъде продаден на Турция, ако тя получи С-400“, заяви сенатор Менендес.  \r\nСред възможните санкции посочени от Менендес са ограничения при износа, както и ограничения при сключване на финансови сделки с американски банки.  \r\n„Ще има огромни последствия за отбранителния сектор на Турция, в допълнение към санкциите. Затова ние се надяваме, че Турция ще преразгледа своето решение“, допълни сенатор Менендес.  .  Светлин Божков", "date": "2019.04.24", "title": "РИА Новости: Американски сенатор заплаши Турция с „огромни последствия“ заради ракетите С-400"}
{"url": "http://www.focus-news.net/news/2019/04/24/2650408/vzglyad-shte-uspee-li-zelenski-da-nakazhe-vinovnite-za-voynata-v-donbasi.html", "text": "След встъпването си в длъжност новоизбраният президент на Украйна Владимир Зеленски ще „разкрие истината“ и ще накаже онези, които започнаха войната в Донбас. Такива уверения бяха дадени от щаба на бъдещия лидер на страната. Най-сериозните загуби по време на конфликта украинските военни понесоха край Ивайловск и Дебалцево. Доколко изпълними са заплахите на екипа на Зеленски и кой най-напред трябва да отговаря за кървавите грешки в Донбас? Отговор на тези и други въпроси търсят в редакцията на руския вестник  „Взгляд“ . \r\nЕкипът на избрания президент на Украйна Владимир Зеленски възнамерява да накаже виновните за разгръщане на конфликта в Донбас. Според един от членовете на екипа на Зеленски, военния експерт Иван Апаршин, „истината\" за началото на войната през 2014 г. и за Иловайск и Дебалцево ще бъдат публично оповестени. Той също така заплаши с търсене на отговорността за „предаването\" на Крим на Русия. \r\n„В близко бъдеще хората ще разберат истината. Никой няма да крие нищо от никого. И чиновници, които са вземали решения или са бездействали, когато е било необходимо да се действа, ще бъдат изправени пред правосъдието”, пише Апаршин в блог на уебсайта на Observer. \r\nПо-рано самият Зеленски беше предпазлив в изявленията си относно Донбас. Той обеща, ако бъде избран, да направи всичко по силите си, за да сложи край на войната в югоизточната част на страната. Миналата седмица по време на дебат с Петро Порошенко шоуменът го обвини за конфлитка в Донбас и заяви, че може да се наложи да отговаря пред правосъдието за него. \r\nКакто съобщава вестникът, събитията в Ивайловск и Дебалцево са най-горчивите грешки на въоръжените сили на Украйна. В началото на битката за Иловайск оперативната инициатива беше на страната на ВС на Украйна. На 10 август 2014 г., Въоръжените сили на Украйна предприеха изключително неуспешна фронтална атака срещу Иловайск и с големи загуби се върнаха на предишните си позиции. \r\nТова противоречи на основните тактически правила и умения, които на теория би трябвало да са отговорност началника на Генералния щаб Виктор Муженко, на министъра на отбраната Валери Гелетей и на командира на сектора Петър Литвин, брат на бившия председател на Върховната Рада Владимир Литвин. Според една от версиите, те са искали да превземат Ивайловск и да завършат обкръжението на Донецк навреме - за Деня на независимостта. На 24 август обаче сепаратистите са започнали контраофанзива от изток, а на 26 август котелът е затворен, а на 27 същия месец Иловайск напълно е под контрола на сепаратистите. \r\nЧасти от украинските военни останаха вътре в котела – общо 1700 души. На 28 август положението им стана катастрофално. Общият брой на фаталните загуби на ВС на Украйна все още не е известен и варира от 500 до хиляда мъртви. \r\nС Дебалчево ситуацията е коренно различна. Повечето от частите в котела са били разпръснати през февруари 2015 г. на бариери и укрепени точки, които често са били землянка с няколко десетки войници без тежко оръжие. Тези хора бяха обречени. Порошенко, чак до края на преговорите в Минск, твърдеше, че няма „обкръжение\" и според някои данни дори планира да извърши офанзивна операция по стария план - обграждането на Донецк. \r\nРано сутринта на 12 февруари украинските въоръжени сили опитаха контраатака както от котела, така и от района източно от Углегорск на Логвиново с цел да деблокират силите от 95-а и 79-ма въздушнодесатни бригади. Нападението беше отблъснато, бригадите бяха разпръснати. Украинската страна официално съобщи за 179 загинали и повече от 300 ранени. Данните на ДНР  обаче се различават значително. В Донецк твърдят, че украинските въоръжени сили са загубили 3000 души. \r\n„Не виждам никакви заплахи или проблеми, ако научим истината за Иловайск или Дебалцево В този случай, сме много заинтересовани да видим тези разследвания\", заяви Родион Мирошник, представител на ЛНР в политическата подгрупа на контактната група на преговорите в Минск. \r\n„Единственото опасение е,  че това може да доведе до поредните манипулации. Има няколко въпроса. Например, има ли хора в украинската политика, които наистина се нуждаят от истински материали по тази тема? Ако отговорът е „да“, можем само да приветстваме такива неща. Искрено вярваме, че Порошенко, Турчинов и редица други герои трябва да бъдат наказани за кървавите им действия, за нарушаване на конституцията, за започване на война със собствения си народ”, казва Мирошник. \r\n„Ако има амбиции да стане национален лидер, Зеленски няма друг избор, освен да разследва напълно дейността на своя предшественик. В противен случай всички факти за корупция, кървави престъпления, нарушения на правилата на война, всички нарушения на международни споразумения - всичко това автоматично ще попадне на новия президент ”, заключи Мирошник. \r\n„Екипът на Зеленски е напълно способен да огласи детайлите от войната в Югоизточна Украйна, включително истината за котелите в Иловайск или Дебалцево, и да предаде на  правосъдието отговорните лица. В украинското общество има много силна воля за възстановяване на правосъдието и наказание на извършителите”, твърди политологът Андрей Золотарев. \r\n„Ако говорим за личности, например, Турчинов и фигури от подобен мащаб едва ли ще бъдат наказани в близко бъдеще. За да направите това, първо трябва да излезете изпод влиянието на отвъдокенаските куратори. Засега тези персонажи имат охрана. Но нищо не трае вечно”, обобщи Золотарев. \r\nДиректорът на Киевския център за политически изследвания и конфликтология Михаил Погребински има различно мнение. „Съветникът на Зеленски, Иван Апаршин, е човекът на Анатолий Гриценко (бивш министър на отбраната на Украйна). Той препоръча на Зеленски тази фигура. Апаршин прави такива изявления, както се казва, не от мног ум“, твърди Погребински, като същевременно допълни, че „реализирането на подобно нещо на практика сега е нереалистично“.  \r\n„Първо трябва да получим контрол над структурите на властта, което е много проблематично. Да разследваме и наказваме виновните е трудна история, имаме нужда от съдебно дело, което ще продължи дълго време. Ето защо изявленията в духа на „ние ще разсекретим всичко и ще изкореним всички тук“ - това, за съжаление, е доказателство за неадекватността на Апаршин ”, смята Погребински. \r\nСпоред него това положение е друг аргумент в полза на гледната точка, „че екипът на Зеленски е безполезен\". \r\n„Едно е ясно - този човек няма перспективи да стане министър на отбраната на Украйна. И това, което той казва, е на съвестта му. Ако Зеленски изясни този въпрос, той ще каже нещо в духа на „ние трябва да разберем, да проведем разследване\", нищо повече. Днес Зеленски вече не е в състояние да дава обещания, които не може да изпълни със сигурност“, обобщи Погребински.  Тереза Герова", "date": "2019.04.24", "title": "„Взгляд“: Ще успее ли Зеленски да накаже виновните за войната в Донбас?"}
{"url": "http://www.focus-news.net/news/2019/04/24/2650423/sport-rb-layptsig-se-klasira-za-finala-na-kupata-na-germaniya.html", "text": "Отборът на Расен Балшпорт Лайпциг се класира за финала на турнира за Купата на Германия след победа с 3:1 като гост над втородивизионния Хамбургер. Головете за победителите отбелязаха Поулсен, Форсберг и автогол на Яничич от домакините. За Хамбургер се разписа Ята. На финала РБ Лайпциг очаква победителя от срещата между Вердер и Байерн.", "date": "2019.04.24", "title": "Спорт: РБ Лайпциг се класира за финала на Купата на Германия"}
{"url": "http://www.focus-news.net/news/2019/04/24/2650418/tass-broniraniyat-vlak-na-kim-chen-un-preseche-granitsata-na-rusiya.html", "text": "Бронирания влак на севернокорейския лидер Ким Чен-ун пресече границата с Русия и пристигна в южната част на Приморския край, съобщи за  TACC  посрещащият депутат от Думатав Хасанския район Наталия Карпова. \r\n„Ким Чен-ун излезе от вагона… Подариха му цветя, прие хляб със сол. Възможно е сега да посети къщата-музей на Ким Ир Сен“, предположи Карпатова. Тереза Герова", "date": "2019.04.24", "title": "ТАСС: Бронираният влак на Ким Чен-ун пресече границата на Русия"}
{"url": "http://www.focus-news.net/news/2019/04/24/2650428/independent-sred-migrantite-zaklyucheni-v-kletki-v-bosnenski-bezhanski-tsentar-e-imalo-i-trigodishno-dete.html", "text": "Сред 12-е мигранти заснети „заключени в клетки“ в босненски бежански център е имало и тригодишно дете, пише британският вестник  Independent . Две иракски семейства от седем възрастни и пет деца са били задържани в бежански център, разположен в близост до границата между Босна и Херцеговина, и Черна гора. Един от задържаните иракчани е заснел условията в центъра и е изпратил видеото на правозащитна организация, която е публикувала клипа.  \r\nВ бежанския център са задържани мигранти, за които се смята, че са прекосили границата нелегално. Там те очакват своята депортация.  \r\nОфициални босненски представители отхвърлиха обвиненията на мигрантите за нехуманно отношения, като заявиха, че клетките са климатизирани и отоплени. Представител на босненските гранични власти допълни, че клетките не са били заключени, а иракските мигранти са прекарали в тях два часа, преди да бъдат предадени на полицията в Черна гора.   Светлин Божков", "date": "2019.04.24", "title": "Independent: Сред мигрантите „заключени в клетки“ в босненски бежански център е имало и тригодишно дете"}
{"url": "http://www.focus-news.net/news/2019/04/24/2650421/institutsiyata-na-ombudsmana-poluchi-nay-visokiya-statut-na-oon-za-pravozashtitna-organizatsiya-obzor.html", "text": "Институцията на омбудсмана получи най-високия статут- „А“ на ООН за правозащитна организация. Омбудсманът Мая Манолова обяви, че този статут дава авторитет и признание за институцията в международен и вътрешен план; засилва влиянието и авторитета сред партньорите й и сред националните и европейските институции. Мая Манолова изтъкна, че това не е успех за омбудсмана, а постижение, което е важно за България. През 1993 година Общото събрание на ООН, отчитайки важността на националните правозащитни институции, въвежда през парижките принципи стандарти за работата на националните институции по правата на човека. Въвеждат се стандарти за независимост, прозрачност, плурализъм и за безпристрастност. В зависимост от това в каква степен националната правозащитна институция отговаря на тези стандарти, получава статут \"С\", \"В\" или \"А\". Процедурата за институцията на омбудсмана е продължила последните две години, като институцията е преминала през проверки, прослушвания, анализ на работата и на постигнатите резултати. Мая Манолова припомни, че е променен Законът за омбудсмана, както и Правилникът за прилагането му. Тя коментира, че най-високият статут дава възможност за по-ефективна защита на българските граждани. Вече институцията ще може да повдига въпроси, свързани с правата им, пред най-високи световни правозащитни форуми. „Вече имаме право да участваме равноправно в работата на комитетите по правата към ООН, да заявяваме позиции, да изказваме становища, да предлагаме препоръки и да поставяме в дневния ред на тези високи форуми проблеми, свързани с правата на българските граждани“, подчерта Манолова. Тя поясни, че всяка трета жалба, която е постъпвала в институцията, е срещу нарушения на права от частно правен субект. „Това са жалби срещу действията на банки, застрахователни компании, колекторски фирми, различни монополисти, доставчици на различни услуги, работодатели, частни учебни заведения“, обясни тя.  \r\nТеодора ПАТРОНОВА", "date": "2019.04.24", "title": "Институцията на омбудсмана получи най-високия статут на ООН за правозащитна организация (ОБЗОР)"}
{"url": "http://www.focus-news.net/news/2019/04/24/2650411/mevlyut-chavushoglu-za-ria-novosti-ako-sasht-otkazhat-dostavkite-na-f-35-ankara-shte-se-obarne-kam-druga-strana.html", "text": "В случай че САЩ откажат доставките на изтребителите от пето поколение F-35, Турция ще търси как да покрие нуждите си с аналогични самолети от други страни. Това заяви за  РИА Новости  министърът на външните работи на Турция Мевлют Чавушоглу. \r\n„Защо купуваме С-400? Защото имаме спешна нужда в системата за противовъздушна отбрана. Ние сме партньори в програмата за производството на F-35, участваме в проекта, плащаме необходимата за това сума. Към настоящия момент по този въпрос няма никакви проблеми. Но при най-лошия сценарий на развитие на събитията сме длъжни да обезпечим тази наша потребност на друго място – там, където ще ни бъдат предложени най-добрите технологии“, подчерта първият дипломат на Анкара. \r\nАгенцията припомня, че по-рано в турските медии се появи информация за възможна сделка между Анкара и Москва за доставки на руски самолети от пето поколение Су-57, в случай че Турция не получи F-35. В тази връзка Чавушоглу увери, че действа пределно открито по отношение както на Русия, така и на САЩ.  \r\nЩо се отнася до НАТО, Чавушоглу увери, че САЩ няма да успеят да изтласкат Турция от Алианса.  \r\n„Как САЩ могат да изтласкат Турция от НАТО? Всички решения в рамките на Алианса се взимат с един глас. Ако Турция каже „не“, то в такъв случай решението няма да е възможно. Подобни опити не е имало. Освен това, генералният секретар на НАТО Йенс Столтенберг и неговият заместник заявиха много ясно, че всеки от съюзниците може да осигури нуждите си от мястото, където смятат за необходимо. Всичко е абсолютно прозрачно“, увери турският външен министър.  \r\nПо-рано Турция заяви, че няма да се откаже от плановете за закупуване на С-400 и че първата партида от системите трябва да бъде доставена на страната през юли. САЩ твърдят, че руските системи за противовъздушна отбрана са несъвместими със стандартите на НАТО, заплашват със санкции за евентуалното им придобиване и многократно са заявявали, че могат да забавят или да отменят продажбата на най-новите самолети на F-35 за Турция. \r\nТурция е един от участниците в международната програма на САЩ за създаване на изтребители от пето поколение. Анкара също така многократно е заявявала, че С-400 не представлява заплаха за американския F-35. . Тереза Герова", "date": "2019.04.24", "title": "Мевлют Чавушоглу за РИА Новости: Ако САЩ откажат доставките на F-35, Анкара ще се обърне към друга страна"}
{"url": "http://www.focus-news.net/news/2019/04/24/2650429/pregled-na-mezhdunarodnite-novini-do-600-chasa-agentsiya-fokus.html", "text": "Председателят на Държавния съвет на КНДР Ким Чен-ун пристига на първото си посещение в Русия, за да се срещне с президента Владимир Путин. Разговорите между лидерите на двете страни ще се проведат на 25 април във Владивосток, предава  TACC . \r\nОсновната тема на дискусията ще бъде мирно решение на ядрения проблем на Корейския полуостров и гарантиране на сигурността на Североизточна Азия като цяло. Според Юрий Ушаков, съветник на президента на Руската федерация по международни въпроси, руската страна възнамерява да подпомогне консолидирането на положителните тенденции, създадени благодарение на инициативите на Северна Корея за отказ от тестовете за ядрени ракети и прекратяване на ядрените изпитания, което да доведе до нормализиране на отношенията на Пхенян със Сеул и Вашингтон. \r\nПо-рано през 2017 г. Русия, заедно със своите партньори в Китай, разработи пътна карта за разрешаване на проблема с Корейския полуостров. Тя предвижда КНДР да прекрати изпитанията на балистични ракети и ядрените опити, а САЩ – мащабните военни учения, след което да се премине към всеобхватно уреждане на проблемите, включително денуклеаризацията, с крайната цел за създаване на колективна система за мир и сигурност в региона. Както отбеляза Ушаков, тази пътна карта не е загубила своето значение до ден днешен. \r\nПо време на срещата между Владимир Путин и Ким Че-ун ще проведат дискусия по различни аспекти на двустранните отношения, включително по политическия, икономическия, културния и хуманитарния дневен ред. Основната пречка за развитието на сътрудничеството между Русия и КНДР в момента са санкциите на Съвета за сигурност на ООН, наложени срещу Пхенян. \r\n***  В случай че САЩ откажат доставките на изтребителите от пето поколение F-35, Турция ще търси как да покрие нуждите си с аналогични самолети от други страни. Това заяви за  РИА Новости  министърът на външните работи на Турция Мевлют Чавушоглу. \r\n„Защо купуваме С-400? Защото имаме спешна нужда в системата за противовъздушна отбрана. Ние сме партньори в програмата за производството на F-35, участваме в проекта, плащаме необходимата за това сума. Към настоящия момент по този въпрос няма никакви проблеми. Но при най-лошия сценарий на развитие на събитията сме длъжни да обезпечим тази наша потребност на друго място – там, където ще ни бъдат предложени най-добрите технологии“, подчерта първият дипломат на Анкара. \r\nАгенцията припомня, че по-рано в турските медии се появи информация за възможна сделка между Анкара и Москва за доставки на руски самолети от пето поколение Су-57, в случай че Турция не получи F-35. В тази връзка Чавушоглу увери, че действа пределно открито по отношение както на Русия, така и на САЩ.  \r\nЩо се отнася до НАТО, Чавушоглу увери, че САЩ няма да успеят да изтласкат Турция от Алианса.  \r\n„Как САЩ могат да изтласкат Турция от НАТО? Всички решения в рамките на Алианса се взимат с един глас. Ако Турция каже „не“, то в такъв случай решението няма да е възможно. Подобни опити не е имало. Освен това, генералният секретар на НАТО Йенс Столтенберг и неговият заместник заявиха много ясно, че всеки от съюзниците може да осигури нуждите си от мястото, където смятат за необходимо. Всичко е абсолютно прозрачно“, увери турският външен министър.  \r\nПо-рано Турция заяви, че няма да се откаже от плановете за закупуване на С-400 и че първата партида от системите трябва да бъде доставена на страната през юли. САЩ твърдят, че руските системи за противовъздушна отбрана са несъвместими със стандартите на НАТО, заплашват със санкции за евентуалното им придобиване и многократно са заявявали, че могат да забавят или да отменят продажбата на най-новите самолети на F-35 за Турция. \r\nТурция е един от участниците в международната програма на САЩ за създаване на изтребители от пето поколение. Анкара също така многократно е заявявала, че С-400 не представлява заплаха за американския F-35. \r\n***  Сръбският член на Тристранното председателство на Босна и Херцеговина Милорад Додик твърди, че разполага с информация за функционирането в Сараево на център за противодействие на „руското злокачествено влияние“, предава македонската електронна медия  A1 On . \r\nСпоред Додик центърът се ръководи от британски гражданин, който е получил финансиране от Лондон в размер на шест милиона паунда. „Има един клон в Тирана, един в Подгорица. Те записват хора от правителствени и неправителствени организации, хора в институции и, доколкото знам, в списъка има над 300 души, които според тях разпространяват руското влияние. Вероятно  и аз съм в този списък“, заяви Додик пред сръбската телевизия „Хепи“, пояснява македонската медия.  \r\nСпоред него по отношение на Република Сръбска има положителна политика. Той увери, че няма нищо против Вашингтон, а срещу налагането и намесата му във вътрешните работи. \r\n***  Решението на САЩ за иранските петролни санкции няма да донесат международен престиж на американците. Това се посочва в коментар на Отдела за информация и преса на Министерството на външните работи на Русия, предава  TACC . \r\n„САЩ очевидно са допуснали грешка при избора на средства, ако са решили чрез метода на икономическо задушаване и ударите по условията на живор на иранците да направят Техеран удобен преговарящ, готов за всякакви споразумения по американски условия. Те също така няма да донесат международен престиж за американците - останалата част от света може да види, че политиката Вашингтон става все по-агресивна и безразсъдна“, се казва в коментара от външнополитическото ведомство в Москва. \r\nМинистерството отбелязва, че отказът на САЩ да продължат за редица държави извънредния гратисен период за закупуване на петрол от Иран, който бе обявен в понеделник, е от особено значение. „Във Вашингтон те вече не крият факта, че искат да подчинят целия свят на тяхната воля. Под заплахата от санкции, те се опитват да принудят другите да спрат да купуват ирански петрол от 2 май\", подчертаха още от външното министерство в Москва, добавяйки, че това се прави, за да се подкопае иранската икономика, тъй като независимата политика на Техеран в региона не е подходяща за САЩ.  \r\n„Изявленията за увеличаване на санкционния натиск са придружени от съобщения за военни на Пентагона, разположени в близост до Персийския залив. В търсене на глобална хегемония САЩ не само плашат международната общност с наказателни икономически мерки, но и открито дрънчат с оръжията си\", се казва в изявлението. \r\n***  Манфред Вебер, водещ кандидат за дясноцентристка Европейска народна партия (ЕНП) за поста на председател на Европейската комисия, посети Гърция, за да стартира кампанията си за изборите на 23 и 26 май в 28-те държави-членки на Общността, отбелязва електронното издание на водещия атински ежедневник  Kathimerini .  \r\nВодещият консервативен кандидат на изборите за Европейски парламент следващия месец подчерта, че би искал Великобритания да остане в структурите на Общността. Вебер увери, че уважава резултата от референдума в Обединеното кралство от 2016 г., на който гражданите се изказаха в подкрепа за излизането на страната от ЕС. Но той добави, че „лично аз наистина бих се радвал, ако Великобритания реши да остане\". \r\nСъщевременно германецът предупреди популистките партии в Европа, че нямат да имат място в най-големия политически блок в Европа, освен ако не споделят визията за „интегрирана и по-амбициозна Европа“. \r\n***", "date": "2019.04.24", "title": "Преглед на международните новини до 6:00 часа (Агенция „Фокус“)"}
{"url": "http://www.focus-news.net/news/2019/04/24/2650432/makfaks-makedoniya-rusiya-ne-tryabva-da-se-prevrashta-v-donor-na-nato-chrez-severna-makedoniya-predupredi-ekspert.html", "text": "Москва трябва да мисли стратегически за бъдещото икономическо сътрудничество със Северна Македония, където двамата кандидати за президентския пост в страната, които ще излязат на балотаж на 5 май, подкрепят членството в НАТО и Европейския съюз. Това заяви Владимир Оленченко, старши научен сътрудник в Националния институт за изследвания в световната икономика и международните отношения „Примаков\" към Руската академия на науките, предава македонската информационна агенция  „Макфакс“ . \r\nПо предварителни оценки, Стево Пендаровски от СДСМ води с 42,56% от гласовете на избирателите, а Гордана Силяновска-Давкова от опозиционната ВМРО-ДПМНЕ печели 41,74% от гласовете в първия тур на президентските избори. Пендаровски подкрепя европейската интеграция и членството в НАТО. Силяновска-Давкова, макар и значително по-консервативна, също подкрепя идеята за присъединяване към Организацията на Северноатлантическия договор. \r\n„Руското ръководство и бизнесмените трябва стратегически да обмислят как да продължат да развиват отношенията си със Северна Македония, защото този въпрос има икономически аспект, освен политическото измерение\", предупреди Оленченко. \r\n„Разширяването на търговията и инвестициите трябва да бъде от полза за всички страни. В този случай ползите може да завършат в НАТО, тъй като членовете на Алианса трябва да внасят 2% от своя БВП в бюджета на организацията. При разглеждането на аспектите на двустранните отношения трябва да се има предвид въпросът дали искаме да станем донори на НАТО“, подчерта руският експерт. Тереза Герова", "date": "2019.04.24", "title": "„Макфакс“ (Македония): Русия не трябва да се превръща в донор на НАТО чрез Северна Македония, предупреди експерт"}
{"url": "http://www.focus-news.net/news/2019/04/24/2650426/zapochna-poetapnoto-stroitelstvo-na-avtomagistrala-hemus-mezhdu-boaza-i-patya-ruse-veliko-tarnovo-obzor.html", "text": "Започна поетапното строителство на автомагистрала „Хемус“ в участъка между п. в. „Боаза“ и връзката с път I-5 Русе - Велико Търново с дължина 134,14 км. За изграждането му в края на миналата година правителството осигури от бюджета 1,12 млрд. лв. без ДДС. Изпълнител на проекта е държавната компания „Автомагистрали“ ЕАД. Трасето е разделено на шест участъка. Изграждането на първите три ще стартира тази година, а техническото проектиране на останалите ще бъде изпълнено през 2019 г. Целта е изграждането на цялото трасе да приключи до 2023 г.  \r\nПремиерът Бойко Борисов, който присъства на старта на строителството на новия участък, отбеляза, че с построяването на „Хемус“ БВП на страната ще се вдигне с поне 10-20%. „Финансовият министър Владислав Горанов е обезпечил плащанията. Петя Аврамова действа с инженерните проекти за следващите лотове“, заяви той. „След година и половина карате по магистрала, а се забравя трудът на стотици работници, които са тук. Препоръчвам ви да ги видите. Каня ви да видите как се действа и на следващите два лота“, коментира министър- председателят. „Чували сме всякакви глупости за автомагистрала „Хемус“, кой какво правил, но всъщност магистралата е била направена до Ябланица и Правец, разбирате защо“, посочи Бойко Борисов. „Въобще няма проект. Никой никога не е мислил да прави автомагистрала „Хемус“. Няма проект, а всички умират да говорят за Северозапада, Северна България и всичко останало“, каза още премиерът. \r\nМинистър Петя Аврамова увери от своя страна, че екипите имат готовност да започнат работа и по третия участък между пътните възли „Каленик“ и „Плевен“. „Поетапно ще се работи във всички трасета, където е извършено проектиране и са приключили отчуждителните процедури. При възможност ще се работи на повече от едно място“, каза министър Петя Аврамова. Тя изрази увереност, че „Автомагистрали“ заедно с АПИ като възложител ще работят качествено по новите 134 км от „Хемус“. По думите й МРРБ също ще следи целия процес и изразходването на средствата. „От изключителна важност е качеството на изпълнение на проектите“, подчерта министърът.  \r\nВ отговор на въпрос от медии зам.-министър Нанков обясни, че за участъка от разклона с пътя Плевен – Ловеч до Велико Търново има готови идейни проекти и напомни, че с препроектирането на трасето от Боаза до разклона с пътя Плевен – Ловеч на българския данъкоплатец са спестени около 250 млн. лв.  \r\nПо-рано беше проверен и напредъкът при изграждането на отсечката между Ябланица и Боаза на АМ „Хемус“, която е близо 10 км. Строителството й започна в края на март м. г. Работата по трасето напредва. През май-юни ще започне полагането на асфалта и е напълно реалистично участъкът да е готов през есента, около половин година по-рано от предвиденото. По договор той трябва да е завършен през март 2020 г. В момента на обекта на трисменен режим работят около 250 души и над 150 специализирани машини. На отсечката между Ябланица и Боаза е най-големият армонасип, изграждан досега у нас - 45 метра общ насип, от който 28 м армонасип. Това е почти вертикална стена на откоса и в конструкцията на насипа се вложени специални укрепителни мрежи и системи.", "date": "2019.04.24", "title": "Започна поетапното строителство на автомагистрала „Хемус“ между Боаза и пътя Русе - Велико Търново (ОБЗОР)"}
{"url": "http://www.focus-news.net/news/2019/04/24/2650434/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-dunav-most.html", "text": "Интензивен е трафикът за товарни автомобили на изход на ГКПП „Дунав мост“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-гръцката, българо-турската и на границата със Северна Македония трафикът е нормален на всички гранични контролно-пропускателни пунктове. \r\nДо 25 април 2019 г. се извършат ремонтни дейности на пътната настилка в българската част на мостовото съоръжение на „Дунав мост“ от Областно пътно управление - Русе.", "date": "2019.04.24", "title": "ГД „Гранична полиция“: Интензивен е трафикът за товарни автомобили на изход на ГКПП „Дунав мост“"}
{"url": "http://www.focus-news.net/news/2019/04/24/2650422/the-daily-express-notr-dam-ne-e-intsident-ili-zashto-frantsiya-tvardi-che-pozharat-e-11-septemvri-za-evropa.html", "text": "Все по-голям брой френски националисти поставят под въпрос официалната версия за причините за пожара в катедралата Нотр Дам, като редица определиха бедствието „11 септември на Европа“, отбелязва британският вестник  The Daily Express . \r\nМиналия понеделник емблематичната забележителност беше погълната от пламъци, които разрушиха дървения покрив и кулата й. Пожарникарите успяха да спасят основните камбанарии на катедралата и да предотвратят срутването на външни стени, преди да потушат огъня. Градските власти обявиха, че пожарът е станал случайно и изключиха наказателно разследване, което предизвика обвинения в прикриване на виновните.  \r\nПрокуратурата в Париж подчерта на твърде ранен етап, че няма доказателства за „умишлено действие\" и няма да се води разследване за палеж. Но мнозина са на мнение, че инцидентът е предизвикан. Никола Дюпон-Енян, който води политическото движение „Стани, Франция!“, заяви, че не е доволен от официалните обяснения. Той поиска от властите са изяснят дали пожарът е бил случаен или резултат от „нападение\". \r\nФилип Карсенти, който е член на местен съвет в едно от богатите предградия на Париж, прави подобни заключения. Той настоява, че хората имат право да знаят какво наистина е причинило пожара и няма да повярват на „политически коректни“ разкази. \r\nЛидерът на крайнодесния „Национален фронт“ Марин Льо Пен все още не е коментирала теориите за конспирация, но армия от активисти, подкрепена от алтернативни медийни сайтове, се зае със социалните медии, за да хвърли съмнение върху широко възприетата версия за случаен пожар.  \r\nУчастниците в дискусионния форум QEurope - континентална версия на американската конспиративна мания – определиха пожара като „европейски 11 септември“ и обвиниха водещите медии в разпространение на лъжи за причините за пожара. Тереза Герова", "date": "2019.04.24", "title": "The Daily Express: Нотр Дам „не е инцидент“, или защо Франция твърди, че пожарът е „11 септември за Европа“"}
{"url": "http://www.focus-news.net/news/2019/04/24/2650430/dps-predstavi-kandidatite-si-za-evrodeputati-obzor.html", "text": "ДПС представи кандидатите си за евродепутати. Водач на листата е председателят на партията Мустафа Карадайъ, следван от народният представител Делян Пеевски и евродепутатите Илхан Кючюк и Искра Михайлова. На пета позиция е зам.-изпълнителният директор на Държавен фонд \"Земеделие\" Атидже Али-Вели, шеста е Севим Мусак, а след тях се нареждат Станислав Анастасов, Сюлейман Сюлейман, Антоанета Асенова, Гюлфие Арнаудова, Петър Чобанов, Сюзан Мехмедова, Синан Пехливанов, Танер Кабилов, Сунай Якуб, Ертен Анисова и Цветан Енчев. Слоганът на ДПС за предстоящия евровот на 26 май е „Ние залагаме на младите“. \r\nЛидерът на партията Мустафа Карадайъ подчерта, че винаги в ДПС младежите са имали глас, място за идеи и инициативи. По думите му младежкото е вградено в темелите на ДПС. „Този модел тръгва от нашия почетен председател – в младежка възраст той въстава срещу тоталитарната власт и създава младежка организация. По-късно, в зората на демокрацията, пак в младежка възраст създава ДПС“, каза още той. Карадайъ посочи, че листата на партията е най-младата, най-добрата и най-печелившата. „Те знаят и могат, те са отговорни и активни политици не само в партията. Те могат да реформират Европейския съюз. Те са това, което националистите и популистите никога не могат да бъдат. Те са и експерти, и дипломати, и политици, и основни носители на европейските ценности. Те ще бъдат основни двигатели на възраждането на основополагащите идеи и ценности на ЕС. Ние залагаме на младите“, заяви той. „Заедно ще направим Европа и по-единна. Нашата листа гарантира победа“, коментира Карадайъ.  \r\nДПС ще се яви самостоятелно на предстоящите евроизбори, като сред основните приоритети на партията са чисти храни, чиста вода, чист въздух, чиста зелена енергия и високи технологии. \r\n\"Фокус\" публикува пълната листа на ДПС: \r\n1. Мустафа Карадайъ \r\n2. Делян Пеевски \r\n3. Илхан Кючюк \r\n4. Искра Михайлова \r\n5. Атидже Алиева - Вели \r\n6. Севим Мусак \r\n7.Станислав Анастасов \r\n8.Сюлейман Сюлейман \r\n9. Антоанета Асенова \r\n10.Гюлфие Парушева \r\n11. Петър Чобанов \r\n12.Сюзан Мехмедова \r\n13. Синан Пехливанов \r\n14.ТанерКабилов \r\n15.Сунай Якуб \r\n16.Ертен Анисова \r\n17.Цветан Енчев \r\nЦветилена СИМЕОНОВА", "date": "2019.04.24", "title": "ДПС представи кандидатите си за евродепутати (ОБЗОР)"}
{"url": "http://www.focus-news.net/news/2019/04/24/2650435/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nВремето ще бъде предимно слънчево с повече облаци сутринта над източните, а след обяд над планинските райони, но почти без валеж. Ще духа слаб източен вятър. Дневните температури отново бързо ще се повишат и максималните ще са между 18° и 23°, по-ниски ще останат по Черноморието 13°-15°, в София около 21°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: До 31.07.2019 г. движението от км 11+530 до км 16+560 се осъществява двупосочно в платното посока София поради ремонтно – възстановителни дейности на виадукти при км 13+140 и км 15+940. Движението. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София.  \r\n- За последния почивен или празничен ден се обособяват две ленти в посока София и една в посока Бургас.  \r\nДо 30.06.2019 г. движението от км 18+530 до км 23+330 се осъществява двупосочно в платното посока София поради ремонтно – възстановителни дейности на виадукт при км 20+840. Движението. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София. \r\n- За последния почивен или празничен ден се обособяват две ленти в посока София и една в посока Бургас.  \r\nДо 31.05.2019 г. движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък.  \r\nДо 31.05.2019 г. движението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч.  \r\nНа 24.04.2019 г. движението в тунел „Траянови врата“ се осъществява двупосочно в тръбата за Бургас поради почистване на пътната настилка в тръбата за София.  \r\nОбласт Пазарджик: \r\nДо 31.05.2019 г. движението в участъка от километър 88+994 до километър 89+354 в района на пътен възел „Пазарджик“ се осъществява двупосочно в платното посока София, поради ремонтни дейности на платното посока Бургас. Почасовите ограничения са следните: \r\n- от 10 часа всеки понеделник до 13 часа всеки петък се обособяват по една лента за движение в двете посоки; \r\n- от 13 часа всеки петък до 17 часа всяка събота се обособяват две ленти за движение в посока Бургас и една лента за движение в посока София; \r\n- от 17 часа всяка събота до 10 часа всеки понеделник се обособяват една лента за движение в посока Бургас и две ленти за движение в посока София. \r\nЧасовият диапазон на реверсивното движение може да се променя при необходимост.  \r\nАлтернативни маршрути: \r\n- пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ „Тракия“; \r\n- пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“; \r\n- пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“.  \r\nНа 24.04.2019 г. движението от км 57+600 до км 57+800 посока Бургас се осъществява само в изпреварващата лента поради ремонтни дейности на асфалтовата настилка.  \r\nОбласт Стара Загора: \r\nДо 30.09.2019 г. движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки за осигуряване безопасността на движението поради неравности на пътната настилка.  \r\nНа 24.04.2019 г. движението от км 196+000 до км 197+300 в посока Бургас се осъществява само в изпреварващата лента поради ремонтни дейности на асфалтовата настилка в активната лента. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 се осъществява двупосочно в платното посока София поради ремонтно-възстановителни дейности на виадукт при км 19+270.  \r\nПрез празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Варна и една в посока София;  \r\n- За последния почивен или празничен ден се обособяват две ленти в посока София и една в посока Варна. \r\nПри благоприятни атмосферни условия ограничението се въвежда в участъка от км 14+210 до км 22+620 поради извършване на ремонтни дейности до 15.12.2019 г. \r\nДо 31.05.2019 г. движението на МПС над 12 тона е ограничено в участъка от км 30+260 до км 35+450 /от п.в. „Витинска река“ до служебна пътна връзка/ само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Автомобилите до 12 тона в двете посоки и трафикът на товарните превозни средства над 12 тона в посока Варна от км 31+996 до км 33+780 осъществява двупосочно в платното  в посока Варна, като са обособени по една лента в посока София и в посока Варна поради ремонтно-възстановителни дейности на виaдукт при км 33+600 и тунел „Витиня“ /лявата тръба в посока София/ до 28.05.2019 г.; \r\nДвижението от км 33+960 до км 40+310 се осъществява двупосочно в платното посока София поради ремонтно-възстановителни дейности на виадукти при км 36+450 /Коренишки дол/ и при км 37+920 до 28.05.2019 г.; \r\nДо 31.05.2019 г. движението от км 48+800 до км 53+690 се осъществява двупосочно в платното за София поради ремонтни дейности по виадукт при км 51+360.   \r\nОбласт Варна: \r\nДо 24.05.2019 г. движението в участъка Неофит Рилски – Девня от км 389+717 до км 400+100 се осъществява двупосочно в платното в посока Варна поради ремонтни дейности. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна.  \r\nДвижението в участъка п.в. „Повеляново” – п.в. „Слънчево” от км 406+850 до км 416+200 се осъществява двупосочно в платното посока Варна поради ремонтни дейности до 24.05.2019 г. Ограничено е движението в платно посока София. Движението се отбива при км 416+200 до км 406+850 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна.  \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДо 07.05.2019 г. движението по виадукт „Звездица\" от км 2+511 до км 2+911 се осъществява в платното в посока Бургас. Прехвърлянето на движението е при км 2+329 и обратно при км 3+138 като се използват съществуващите преходи в разделителната ивица. \r\nАМ „Струма“:  \r\nОбласт Перник: \r\nДвижението от км 28+353 до км 35+252 се осъществява двупосочно в платното в посока Благоевград поради аварийно-възстановителни дейности до 25.04.2019 г. Шофьорите да се движат с повишено внимание и съобразена скорост, спазвайки пътната сигнализация. Организацията на движение е сигнализирана с пътни знаци.  Въведени ограничения по основните пътни направления: \r\nПроходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС. Поради обрушване на скатове и почистване на паднали скални маси на територията на Област Пловдив ще бъде ограничавано движението но всички МПС на интервали от около 2 часа в часовия диапазон от 8 ч до 18 ч. Водачите изчакват на място. Алтернативният маршрут е през проход „Шипка“. Ограничението е в сила за периода 24 - 25.04.2019 г.; на 30.04.2019 г.; и в периодите 02 - 03.05.2019 г.; 07- 10.05.2019 г.; 13 - 17.05.2019 г.; 20 - 21.05.2019 г.; \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Пампорово“ - забранен за МПС над 3,5 т; \r\n- „Петрохан“ - забранен за МПС над 12 т, както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т - целогодишно; \r\n- „Шипка“ – целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Благоевград: \r\nДвижението по път I-1 Благоевград – Кресна в участъка от гр. Благоевград до отклонение за с. Стара Кресна от км 360+000 до км 392+500 се осъществява с повишено внимание поради косене на трева и изрязване на храсти. Водачите да се движат с повишено внимание и съобразена скорост, съобразно създадената организация на движение. Срок до 30.04.2019 г. \r\nОбласт Монтана: \r\nДвижението в участъка с. Белотинци – Монтана от км 73+542 до км 102+000 се осъществява в едната лента поради почистване на пътното платно от инертни материали. Движението се регулира от сигналисти на място. Срок до 30.04.2019 г. \r\nДвижението в участъка с. Белотинци – с. Краводер от км 73+542 до км 125+450 се осъществява в една лента поради възстановяване на ограничителни системи /мантинели/. Движението се регулира от сигналисти на място. Срок до 30.04.2019 г. \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г. \r\nДвижението по път Ботевград – София в участъка от Люти дол до местност „Рибни вир“ от км 175+600 до км 205+600 се осъществява поетапно в една лента поради ремонтни дейности на асфалтовата настилка. Скоростта се ограничава до 40 км/ч. Срок 31.05.2019 г. \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград, като скоростта се ограничава до 40 км/ч. Срок до 30.04.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 29.04.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението по „Дунав мост 1“ се осъществява в една лента от км 0+000 до км 1+057 поради ремонтни дейности на асфалтовата настилка на мостовото съоръжение. Движението се регулира от сигналисти. Въведено е ограничение на скоростта до 20 км/ч. Срок до 25.04.2019 г. \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\nОбласт Разград:  \r\nДвижението в участъка Цар Калоян – Езерче от км 39+500 до км 47+200 се осъществява с повишено внимание поради извършване на частични ремонти дейности на асфалтовата настилка. Движението в работния участък се регулира с временна сигнализация, както и от сигналисти. Срок до 25.04.2019 г. \r\nОбласт Шумен: \r\nДвижението по път I-2 между Нови Пазар и Зайчино ореше от км 138+103 до км 146+760 се осъществява в една лента поради облицоване на канавки и частични ремонтни дейности на асфалтовата настилка. Срок до 30.04.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч:   \r\nДвижението в участъка п.в. „Абланица“ – Севлиево от км 50+500 до км 69+832 се осъществява с повишено внимание поради подравняване на банкети под ограничителни системи. Срок до 10.05.2019 г. \r\nДвижението в участъка Сопот – Севлиево от км 24+000 до км 69+832 се осъществява с повишено внимание поради частични ремонтни дейности на асфалтовата настилка. Водачите да се движат със съобразена скорост. Срок до 25.04.2019г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nДвижението по път В. Търново – Габрово от км 116+000 до км 131+000 се осъществява с повишено внимание поради изсичане на храсти. Регулира се с пътни знаци. Срок до 25.04.2019 г. \r\nОбласт Кърджали: \r\nДвижението по път Хасково – Кърджали в участъка граница с област Хасково – с. Калинка от км 319+000 до км 336+000 се осъществява с повишено внимание поради извършване на частични ремонтни дейности на асфалтовата настилка. Движението е сигнализирано с пътни знаци и сигналисти. Срок до 30.04.2019 г.; \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Перник: \r\nДвижението в участъка Драгомирово – Прибой от км 44 до км 60 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 25.04.2019 г. \r\nОбласт Пловдив: \r\nДвижението по път Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 03.05.2019 г. \r\nОбласт Сливен: \r\nДвижението в района на с. Калояново от км 102+000 до км 105+000 се извършва с повишено внимание поради полагане на хоризонтална маркировка. Участъкът е сигнализиран с пътни знаци. Срок до 25.04.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в участъка Искра – Венец от км 433+500 до км 400+000 се осъществява с повишено внимание поради частични ремонтни дейности на асфалтовата настилка. Водачите да се движат с повишено внимание и съобразена скорост. Участъка се регулира от пътни знаци. Срок до 30.04.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nДвижението по път Силистра – граница Област Шумен от км 0+000 до км 56+120 се осъществява в една лента с повишено внимание на определени участъци поради полагане на хоризонтална маркировка. Движението се регулира със знаци и конуси. Срок до 07.05.2019 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението по път I-9 от км 240+526 до км 241+802 в участъка „Варна-Бургас” в урбанизираната територия на гр. Бургас рехабилитация на бул. „Проф. Яким Якимов” (от кръговото кръстовище с бул. „Стефан Стамболов” до кръговото кръстовище с ул. „Янко Комитов”) съгласно Заповед № РД-11-269/08.03.2019 г. поради извършване на  ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок: до 15.05.2019 г. \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 14.05.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 30.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 30.04.2019 г. \r\nДвижението в участъка Баня – Свети Влас от км 198+718 до 199+541 се осъществява с повишено внимание поради изграждане на водосток и частични ремонтни дейности на асфалтовата настилка. Скоростта на движение е ограничена до 40 км/ч.  Движението се регулира с пътни знаци. Срок до 09.05.2019 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nПът III- 108: Движението по път III-108 АМ Струма – Петрич в участъка АМ „Струма“ – с. Рибник от км 0+000 до км 2+500 е ограничено за всички МПС поради извършване на ремонтни дейности по възстановяване и укрепване на мостово съоръжение над р. Струма.  \r\nОбходни маршрути:  \r\n- Посока София – Петрич: АМ „Струма“ до пътна връзка за с. Марикостиново, по общински път в с. Марикостиново до кръстовището с път III – 198 за Петрич. \r\n- Посока Петрич – София: по път III-108 до отклонение за с. Рибник, по път III-1082 Рибник – Лебница – Струма – Вълково – Драката до пътен възел „Струмяни“ на АМ „Струма“. Срок до 24.04 2019 г. \r\nРемонтни дейности:  \r\nПът ІІ-19: Движението по път IІ-19 Симитли – Разлог в участъка от гр. Симитли до проход „Предел“ от км 0+000 до км 21+400 се осъществява с повишено внимание поради косене на трева и изрязване на храсти. Водачите да се движат с повишено внимание и съобразена скорост, съобразно създадената организация на движение. Срок до 30.04.2019 г.; \r\nПът ІІІ-106: Движението по път IІІ-106 Благоевград – ГКПП „Станке Лисичково“ от км 0+000 до км 24+000 се осъществява с повишено внимание поради косене на трева и изрязване на храсти. Водачите да се движат с повишено внимание и съобразена скорост, съобразно създадената организация на движение. Срок до 30.04.2019 г. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.05.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-79: Движението по път II-79 Средец – Бургас от км 88+112 до км 89+598 в урбанизираната територия на гр Бургас от кръстовище с ул. „Александър „Коджакафалията” до кръстовище с път 7909 се осъществява двупосочно в едно платно поради ремонтни дейности на дясното платно за движение. Срок до 30.04.2019 г.; \r\nПът II-99: Движението по път ІІ–99 Бургас – Царево на надлеза при гр.Черноморец при км 14+882 се осъществява двупосочно при стеснение на участъка до 5,50 м. поради увредена конструкция на надлеза. Срок до 31.12.2019 г.; \r\nПът III-208: Движението по път III-208 Добромир – Руен от км 51+100 до км 82+700 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.04.2019 г. \r\nПът III-208: Движението по път III-208 Добромир – Айтос от км 51+100 до км 92+000 се осъществява в една лента поради почистване на банкети. Участъкът е сигнализиран с пътни знаци. Срок до 30.04.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г. ; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-7306: Движението по път III-7306 Сунгурларе – Славянци от км 12+350 до км 14+600 се осъществява с повишено внимание поради направа на нов водосток. Скоростта е ограничена до 40 км/ч. Участъкът се регулира от пътни знаци. Срок до 28.06.2019 г. \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: \r\nПът II-27: Движението по път II-27 Стефан Караджа – Близнаци от км 33+100 до км 42+400 се осъществява с повишено внимание поради частични ремонтни дейности на асфалтовата настилка. Движението се осъществява съобразно създадената организация. Срок до 25.04.2019 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът 101: Движението по път III-101 Михайлово – Хайредин от км 61+500 до км 66+300 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 15.05.2019 г.; \r\nПът 133: Движението по път III-133 Манастирище – Михайлово от км 19+000 до км 36+400 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 15.05.2019 г.; \r\nПът ІІІ-134: Движение по път ІІІ-134 Бяла Слатина – Горна Бешовица от км 6+000 до км 38+000 се осъществява с повишено внимание поради рязане и събиране на храсти. Участъка е сигнализиран с пътни знаци. Срок до 30.04.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път Генерал Тошево – ГКПП „Кардам“ от км 71+000 до км 84+000 се осъществява с повишено внимание поради ремонтни дейности на асфалтовата настилка. Срок до 25.04.2019 г. \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 29.04.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.04.2019 г. \r\nРемонтни дейности:  \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 30.04.2019 г.; \r\nПът III-6224: Движението по път III-6224 Ново село – Слокощиница от км 35+000 до км 47+710 се осъществява с повишено внимание поради ремонтни дейности на асфалтовата настилка. Движението се регулира съобразно създадената организация на движение. Срок до 25.04.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 30.04.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-307: Движението по път III-307 Луковит – Угърчин от км 1+000 до км 26+000 се осъществява с повишено внимание поради подравняване на банкети и почистване на окопи. Водачите да се движат със съобразена скорост. Срок до 25.04.2019 г.; \r\nПът III-357: Движението по път III-357 Орешак – Дебнево в участъка от Драшкова поляна до Гумощник от км 7+800 до км 14+949 се извършва с повишено внимание поради почистване банкети и окопи. Водачите да се движат със съобразена скорост. Срок до 25.04.2019 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът ІІІ-401: Движението по път ІІІ-401 Микре – Соколово от км 0+000 до км 15+540 се осъществява с повишено внимание поради частични ремонтни дейности на асфалтовата настилка. Водачите да се движат със съобразена скорост. Срок до 25.04.2019 г. \r\nПът ІІІ-402: Движението по път ІІІ-402 язовир Сопот – гара Добродан от км 6+000 до км 30+548 се осъществява с повишено внимание поради частични ремонти на асфалтовата настилка. Срок 10.05.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът ІІ-11: Движението по път ІІ-11 с. Орсоя – гр. Лом се осъществява в една лента поради рязане на храсти надвиснали над пътното платно. Движението се регулира от сигналисти на място. Срок до 18:00 часа на 30.04.2019 г.; \r\nПът ІІ-13: Движението по път ІІ-13 Крапчене - Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка. Движението е ограничено до 40 км/ч. Срок до 31.05.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.04.2019 г. \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на ремонтни дейности и почистване на пътната настилка. Движението се регулира от сигналисти на място. Срок до 31.05.2019 г.; \r\nПът III-162: Движението по път III-162 с. Горна Бела речка – с. Стояново от км 18+000 до км 35+000 се осъществява в една лента поради косене на храсти, кастрене на дървета, почистване на банкети и окопи. Движението се регулира от сигналисти на място. Срок до 30.04.2019 г.; \r\nПът ІІІ-815: Движението по път ІІІ-815 /старият ІІ-81/в гр. Берковица от км 73+500 до км 79+050 се осъществява в една лента поради прекилометриране. Движението се регулира от сигналисти на място. Срок до 24.04.2019 г.; \r\nПът III-1301: Движението по път III-1301 с. Фурен – с. Лехчево от км 23+600 до км 30+580 се осъществява в една лента поради косене на храсти, кастрене на дървета, почистване на банкети и окопи. Движението се регулира от сигналисти на място. Срок до 30.04.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-84: Движението по път II-84 с. Варвара – Гара Костандово от км 14+400 до км 30+000 се извършва в една лента чрез поетапно затваряне на лява лента за движение поради почистване на изкоп под еластична ограда. Движението се регулира с пътни знаци. Срок до 25.04.2019 г. \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.05.2019 г.; \r\nПът III-605: Движението по път III-605 Гигинци – Габров дол от 21 до 23 км се осъществява в една лента поради машинно оформяне на земни окопи. Участъкът е сигнализиран с пътни знаци. Срок до 25.04.2019 г. \r\nПът III-623: Движението по път III-623 с. Жедна – с. Извор от км 24 до км 30 в участъка се осъществява в една лента поради машинно подравняване на банкети, оформяне на земни окопи, изсичане на храсти, в двете направления. Срок до 25.04.2019 г.; \r\nПът III-811: Движението по път III-811 Ракита – Брезник от км 31+500 до 34+000 в района на гр. Брезник се осъществява в една лента поради частични ремонтни дейности на асфалтовата настилка. Организацията на движение се регулира с пътни знаци. Срок до 25.04.2019 г.;   \r\nПът III-6041: Движението по път III-6041 Жедна – Долна Диканя от км 0+000 до км 16+400 се осъществява в една лента на определени участъци поради машинно оформяне на земни окопи. Организация на движението се регулира с пътни знаци. Срок до 25.04.2019 г.; \r\nПът III-6233: Движението по път III-6233 Земен – Блатешница от км 1+500 до км 5+000 се осъществява в една лента на определени участъци поради машинно подравняване на банкети и оформяне на земни окопи. Организацията на движение се регулира с пътни знаци. Срок до 03.05.2019 г.; \r\nПът III-6372: Движението по път III-6372 Вукан – Стайчовци – Пали лула от км 7+000 до км 10+000 се осъществява в една лента поради машинно подравняване на банкети. Движението се регулира с пътни знаци. Срок до 30.04.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради СМР. Срок до 16.06.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът II-34:  Движението по път II-34 Жернов – Никопол от км 41+300 до км 43+100 се осъществява с повишено внимание поради частични и довършителни ремонтни дейности и оформяне на окопи и улеи. Срок до 30.04.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-86: Движението по път II-86 Пловдив – Асеновград от км 14+860 до км 25+150 се осъществява с повишено внимание в едно платно поради ремонтни дейности. Поетапно се затварят платната за движение. \r\nДвижението се осъществява в свободното платно в условията на двулентов двупосочен път при ограничаване на скоростта на движение до 40км/час и 60 км/час. Движението се регулира от сигнализация, включваща бализи в оста на платното за движение. Етапите на строителство са както следва: \r\n- Пълно затваряне за движение на дясно платно от гр. Пловдив до елипсовидното кръстовище за гр. Куклен и насочването му по ляво платно. \r\n- Пълно затваряне за движение на дясно платно от елипсовидното кръстовище за гр. Куклен до кръговото кръстовище в гр. Асеновград и насочването му по ляво платно. \r\n- Пълно затваряне за движение на ляво платно от кръговото кръстовище в гр. Асеновград до елипсовидното кръстовище за гр. Куклен и насочването му по дясното платно. \r\n- Пълно затваряне за движение на ляво платно от елипсовидното кръстовище за гр. Куклен до гр. Пловдив и насочването му по дясно платно. \r\n- При кръговите кръстовища за с. Крумово, за гр. Куклен, за с. Долни Воден и в началото на гр. Асеновград строителството се осъществява в условията на неотбито движение. Срок до 25.04.2019 г. \r\nПът II-86: Движението по път II-86 Асеновград – Нареченски бани се осъществява с повишено внимание поради почистване на регулата от паднали камъни. Движението се регулира с пътни знаци и сигналисти. Срок до 24.04.2019 г. \r\nОПУ-Разград: \r\nВременно са въведени следните ограничения за движение на МПС:  \r\nРемонтни дейности:  \r\nПът IІ-49: Движението по път IІ-49 Разград – Кубрат от км 37+663 до км 70+300 се осъществява с повишено внимание поради частични ремонтни дейности на асфалтовата настилка. Движението в работния участък се регулира с временна сигнализация и от сигналисти. Срок до 25.04.2019 г. \r\nПът IІІ-205: Движението по път IІІ-205 Разград – Исперих от км 18+500 до км 31+280 се осъществява с повишено внимание поради частични ремонтни дейности на асфалтовата настилка. Движението в работния участък се регулира с временна сигнализация и от сигналисти. Срок до 25.04.2019 г. \r\nПът III-702: Движението по път II-23 Пристое – Исперих от км 2+000 до км 22+125 се осъществява с повишено внимание в една лента за движение поради частични ремонти на асфалтовата настилка. Участъкът е сигнализиран с пътни знаци. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 27.04.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.05.2019 г.  \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІ-21: Движението по път ІІ-21 гр. Тутракан – с. Калипетрово от км 55+496 до км 115+432 се осъществява в една поради полагане на хоризонтална маркировка . Движението се регулира със знаци и конуси. Срок до 07.05.2019 г. \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 30.04.2019 г. \r\nПът II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 30.04.2019 г. \r\nПът ІІ–53: Движението по път ІІ-53 от гр. Сливен до с. Крушаре от км 126+000 до км 136+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.04.2019г. \r\nОПУ-Смолян: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.04.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.04.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г. \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.05.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.05.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание, поради изпълнение на строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.06.2019 г.; \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г.; \r\nПът II-81: Движението по път ІІ-81 Костинброд – Бучин проход от км 19+080 до км 22+088 се осъществява поетапно в една лента поради извършване на аварийни геоложки шурфове в светлата част на денонощието. Срок 24.04.2019 г.; \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.05.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; \r\nРемонтни дейности: \r\nПът II-66: Движението по път II-66 Стара Загора – Нова Загора от км 39 +000 до км 57+000 в посока Нова Загора се извършва двупосочно в една лента поради ремонт на асфалтова настилка и профилиране на банкети. Движението в района се регулира от сигналисти и знаково стопанство. Срок до 25.04.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок до 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движени", "date": "2019.04.24", "title": "Актуална пътна обстановка"}
{"url": "http://www.focus-news.net/news/2019/04/24/2650437/predstoyashti-sabitiya-v-stranata-za-24-april-agentsiya-fokus.html", "text": "*** \r\nОт 10.30 часа в Аула „Максима“ на УМБАЛ „Св. Екатерина“ вицепрезидентът Илияна Йотова ще разговаря с чуждестранни студенти от български произход, които се обучават в Медицински университет – София. \r\n*** \r\nОт 9.00 часа ще започне пленарното заседание на Народното събрание.  \r\n*** \r\nОт 14.30 часа в зала „Изток“ на парламента председателят на Народното събрание Цвета Караянчева ще открие кръгла маса, посветена на 100-годишнината от създаването на Международната организация на труда. \r\n*** \r\nОт 15.30 часа на пл. „Княз Александър I\" 1 в зала 248 Комисията по регионална политика, благоустройство и местно самоуправление ще проведе заседание, на което ще бъдат изслушани министрите на регионалното развитие и благоустройството Петя Аврамова и на енергетиката Теменужка Петкова, както и председателят на Комисията по енергийно и водно регулиране Иван Иванов .  \r\n*** \r\nОт 10.00 часа ще се проведе заседание на Министерския съвет.  \r\n*** \r\nОт 11.00 часа в хотел „Ловеч“ заместник-министър Николай Нанков ще участва в дискусия на тема „Магистрала „Хемус“ – новите 134 км“. \r\n*** \r\nОт 9.30 часа VI състав на Специализирания наказателен съд ще гледа делото за образуване и ръководене на организирана престъпна група срещу Петко С., Иван Й., Кристиян Д., Габриел Б., Борислав Й., Димитър Б., Вергил С., Ангел А., Калчо С., Борислав А., Валери В., Васил И., Васил С., Илия У., Красимир П., Петър С., Сотир П. и Стефан Г.  \r\n*** \r\nОт 9.45 часа II състав на Специализирания наказателен съд ще заседава по делото за образуване и ръководене на организирана престъпна група срещу Огнян М., Георги И., Томи Р., Еленко С., Захари Т., Михаил Г., Николай П., Таньо Т., Георги Е., Емануил Г., Николай Д., Валентин С., Ели С., Уляна Ш.  \r\n*** \r\nОт 10.00 часа XII състав на Специализирания наказателен съд ще заседава по делото за образуване и ръководене на организирана престъпна група срещу Камен Б., Ивайло Б., Димитър З., Валентин Г., Илиян М., Иван С., Мирослав М., Петьо Х.  \r\n*** \r\nОт 10.00 часа ХХ състав на Специализирания наказателен съд ще гледа делото за образуване и ръководене на организирана престъпна група срещу Владимир Р., Григор Г. и Даниел Г.  \r\n*** \r\nОт 10.00 часа в Национален пресклуб на БТА ще се проведе пресконференция на общински съветници от Благоевград на тема „Как кметът на Благоевград Атанас Камбитов нарушава законите?“.  \r\n*** \r\nОт 10.30 до 15.30 часа в Стопанския факултет на Алма матер (бул. „Цариградско шосе\" 125, бл. 3) ще се проведе Кариерен форум 4.0 - „Заедно сме по-успешни“.  \r\n*** \r\nОт 11.00 часа XVI състав на Специализирания наказателен съд ще гледа делото за образуване и ръководене на организирана престъпна група срещу Светозар П., Антон Д., Албена А., Георги С., Веселин С., Росица Я., Донка Г. и Георги Е.  \r\n*** \r\nОт 11.00 часа в Южния парк, в пространството зад музея „Земята и хората” и Парк Център София, ще бъдат засадени нови дръвчета и с едноминутно мълчание ще се почете паметта на загиналите при трудови злополуки български работници.  \r\n*** \r\nОт 11.00 часа в Министерството на здравеопазването ще се проведе пресконференция по повод Европейската имунизационна седмица 2019 г. \r\n*** \r\nОт 13.00 часа кметът на Столичната община Йорданка Фандъкова ще провери напредъка на изграждането  на третата линия на метрото и ще присъства на изпитанията на влаковете в участъка „Депо Земляне“ - метростанция „Красно село“- метростанция „Бул. България“. \r\n*** \r\nОт 13.00 часа в заседателна зала на МВР ще се проведе брифинг във връзка с предприетите мерки за опазване на реда по време на великденските празници.  \r\n*** \r\nОт 13.00 часа в залата на Прес клуб България Българската федерация по автомобилен спорт ще проведе пресконференция.  \r\n*** \r\nОт 13.30 часа VIII състав на Специализирания наказателен съд ще гледа делото за образуване и ръководене на организирана престъпна група срещу Симеон С., Тихомир Д., Петър Г., Андон М., Венцислав Д., Димитър Д., Габриел К., Дончо П., Кирил И., Мариела М., Стела У. и Валери Г.  \r\n*** \r\nОт 13.30 часа Х състав на Специализирания наказателен съд ще гледа делото за образуване и ръководене на организирана престъпна група срещу Владимир Н., Томи Х. и Стоян С. \r\n*** \r\nОт 13.30 часа XI състав на Специализирания наказателен съд ще заседава по делото за образуване и ръководене на организирана престъпна група срещу Андрей З., Костадин Г. и Николай Н.  \r\n*** \r\nОт 14.00 часа в Книгата/The Book (ул. „Георги С. Раковски“ 193) ще бъдат връчени Годишни награди в областта на хореографията –„Златна Муза“ 2019. \r\n*** \r\nОт 14.00 часа в Гранд Хотел София, зала София, българският еврокомисар по цифровата икономика и общество Мария Габриел ще участва в откриването на Форума за устойчива дигитална икономика, посветен на етичните аспекти при използването на изкуствения интелект, в рамките на Американската търговска камара в България. \r\n*** \r\nОт 15.00 часа в ЦИК ще се проведе жребий за определяне на поредните номера на кандидатските листи на партиите, коалициите и инициативните комитети за евроизборите. От 15.30 часа ще се проведе жребий на реда за представяне на кандидатите, регистрирани от партиите, коалициите и инициативните комитети в различните форми на предизборна кампания по БНТ и БНР. \r\n*** \r\nОт 15.00 часа XIV състав на Специализирания наказателен съд ще заседава по делото за престъпление по служба срещу Янчо Я. и Петър Г.  \r\n*** \r\nОт 15.00 часа в Дома на Европа Румен Чолаков, водач на листата на „Път на младите\" ще се яви на първи предизборен дебат.  \r\n*** \r\nОт 17.00 часа в галерия „София“ на Столична библиотека ще бъде открита изложбата на Градска библиотека - Белград „Имало едно време един лъв“, посветена на живота и дейността на Душан Радович - един от най-известните сръбски поети, журналист и дългогодишен водещ на предаването на радио Белград „Добро утро, Белград“.  \r\n*** \r\nОт 18.00 часа в Унгарския културен институт ще бъде открита изложбата на Емил Мадяр „България през погледа на един унгарец\", с участието на автора.  \r\n*** \r\nОт 18.00 часа в Музея на социалистическото изкуство ще бъде открита изложбата „Факт, фикция, истина\" от програмата на Десетото юбилейно издание на Международния фотофестивал - биенале „Фодар“.  \r\n*** \r\nОт 18.00 часа в Зала 3 на НДК „БСП за България\" ще представи листата си за Европейските избори  пред софийската общественост. \r\n*** \r\nОт 18.30 часа в Голямата зала на хотел „Интерконтинентал“ (бившия „Радисън“) ще бъде представена листата на Коалиция „Патриоти за Валери Симеонов“. \r\n*** \r\nОт 18.30 часа в Литературния клуб на Столична библиотека поетът на април Румен Леонидов представя „Покаяние Господне“. \r\n*** \r\nОт 19.00 часа в Телерик Академия ще бъдат представени професията UX/UI дизайнер и възможностите за реализация. \r\n*** \r\nОт 19.00 часа в кино „Люмиер Лидл” ще бъде прожектиран филмът „Мокър от дъжд не се бои” на режисьора Николай Василев и автора Драгомир Драганов.  \r\n*** \r\nОт 10.00 часа в сградата на РИОСВ – Бургас ще се проведе информационен ден за подготовка на проектни предложения към програмата LIFE.  \r\n*** \r\nВ 17.30 часа ще бъдат поднесени венци и цветя в памет на жертвите в арменския геноцид от 1915 – 1923 г. Възпоменателен концерт в памет на загиналите под наслов „Никой не е забравен, нищо не е забравено“ ще се проведе в Държавен куклен театър – Бургас от 19.00 часа. \r\n*** \r\nОт 10.30 часа в сградата на ОДМВР - Благоевград ще се проведе пресконференция, свързана с дейността на Дирекцията.  \r\n*** \r\nОт 10.00 до 18.00 в Юнашкия салон във Варна ще се проведе Панорама на професиите и профилите в средното образование. Организатор на събитието е Община Варна, а в него ще се включат 24 средни училища, професионални и профилирани гимназии, които ще представят актуална информация за учебната 2019/20 година. \r\n*** \r\nВ 11.00 часа в сградата на ОДМВР – Варна ще се проведе брифинг във връзка с предстоящите великденски празници и планираните мероприятия по охрана на обществения ред.  \r\n*** \r\nОт 12.00 часа в сградата на Варненска и Великопреславска света митрополия (площад „Св. св. Кирил и Методий“ 1), Негово Високопреосвещенство Варненския и Великопреславски митрополит Йоан ще произнесе своето Пасхално послание за медиите.  \r\n*** \r\nОт 16.00 часа в Етнографския музей – Варна ще бъде открита изложбата „Добре ми дошъл, бял и червен Великден“. \r\n***  \r\nОт 9.15 часа в пресклуба на БТА ще се състои пресконференция за предстоящото осмо издание на Национален събор на овцевъдите в България.  \r\n***  \r\nОт 10.00 часа в ОДМВР – Велико Търново ще се проведе брифинг по повод предстоящите празнични дни.  \r\n***  \r\nОт  10.30 часа в пресклуба на БТА ще се състои пресконференция на Бюрото по труда.   \r\n***  \r\nОт 18.00 часа в Изложбени зали „Рафаел Михайлов“ ще започне концерт на проф. Таро Фунаяма – пиано. Творби от европейски и японски композитори.  \r\n***  \r\nОт 18.00 часа в зала 30 на Младежки дом ще започне Пролетен концерт на учениците от класа по пиано на Росица Тарапанова и учениците от класа по флейта с преподавател Жана Шимидова.  \r\n***  \r\nОт 19.00 часа в Клуб 7 ще се проведе Литературна вечер с Анита Каменова и Ванеса Михова.  \r\n***  \r\nОт 19.00 часа в Читалище „Надежда – 1869“ ще бъде представена „Бацилус Булгарикус“ - комедия по Станислав Стратиев на театрална трупа „Дионисий“ при Народно читалище„Напредък-1911“ - с. Шемшево.  \r\n***  \r\nОт 19.00 часа на стадион „Ивайло“ ще се проведат безплатна фитнес тренировка на стадиона.    \r\n*** \r\nОт 11.00 часа в Малка зала на сградата на общинската администрация ще се проведе публично обсъждане на проектно предложение „Изграждане на нови социални жилища“. \r\n*** \r\nОт 16.30 часа в Държавния куклен театър ще бъде изнесено представление на Кукления театър от Китай, провинция Хънан. \r\n*** \r\nОт 17.00 часа в ДГ „Детелина\" кметът на Община Видин Огнян Ценков ще бъде гост на Великденски концерт.  \r\n*** \r\nОт 14.00 часа на пресконференция в ОДМВР - Враца ще предоставена информация за мерките, които са предприети от МВР за обезпечаване на сигурността в дните на Великденските празници. \r\n*** \r\nОт 19.00 часа на камерна сцена на ДКТ ще се състои премиерата на „За светлото, което бе”.  \r\n*** \r\nОт 15.00 до 19.00 часа в търговския център на бул. „Могильов“ ще се проведе благотворителен базар за социални услуги от Общината. \r\n*** \r\nОт 18.00 часа НЧ „Иван Вазов-1893“ ще се състои Благотворителен Великденски концерт „Стъпка към доброто\".  \r\n*** \r\nОт 18.00 часа в НЧ „Развитие-1884“ ще бъде открита изложба „Стъпка към доброто\".  \r\n*** \r\nОт 18.30 часа в НЧ „Напредък-1869“ в Драматично-куклен театър „Васил Друмев\" представя спектакъла „Отворена брачна двойка\" по Дарио Фо и Франка Раме, с участието на Мая Бежанска.  \r\n*** \r\nОт 18.30 часа в НЧ „Развитие-1884“ ще се състои Великденски концерт на самодейните състави при читалището.  \r\n*** \r\nОт 11.30 часа в Народно читалище „Йордан Йовков – 1870 г.“ ще се проведе Маратон на четенето – „Алеа Аквариус“ от Таня Щевнер. \r\n*** \r\nОт 13.00 часа ще се състои отчет-анализа на ОДМВР - Добрич.  \r\n*** \r\nОт 17.00 часа в Дом-паметник „Йордан Йовков“ ще бъдат обявени резултатите от  \r\nНационален средношколски конкурс за поезия „Възкресения” – Добрич 2019. \r\n*** \r\nОт 19.00 часа в Драматичен театър „Йордан Йовков“ ще се играе Мюзикъл „Чарли и шоколадовата фабрика“ – адаптирана книга на Роалд Дал,  на Театър „Дея“ с ръководител Лана Анцаридзе. \r\n*** \r\nВ 16.00 часа в парка пред болница „Св. Екатерина“ и едноименния параклис ще бъде открита чешма-паметник, посветена на донорите. \r\n*** \r\nВ 11.00 часа в пресклуба на ОДМВР - Кърджали главен инспектор Тодор Ригов, началник на сектор в отдел „Охранителна полиция“, инспектор Велко Аврамов от сектор „Пътна полиция“ и главен инспектор Валентин Карев, началник на сектор в РДПБЗН - Кърджали, ще представят мерките за охрана на обществения ред, планирани специализирани операции във връзка с безопасността на движение, извършените проверки по храмове и места за настаняване, както и резултатите от тях, а също така и препоръки към гражданите за безопасно поведение. \r\n*** \r\nОт 10.00 до 12.00 часа и от 14.00 до 16.00 часа във фоайето на Общински младежки дом ще се проведе „Великденска работилница\" - изработка и декорация на яйца от изкуствени материали.  \r\n*** \r\nОт 18.00 часа в Художествена галерия „Кирил Петров” ще се проведе концерт „Никола и приятели”.  \r\n*** \r\nОт 11.30 часа в зелената площ между улица „Димитър Греков“ и улица „Дунав“ ще се състои официалното откриване на обновените зелено и междублоково пространство в квартал „Марица-Болницата”. \r\n*** \r\nОт 19.30 часа в големия салон на читалище „Братя Миладинови – 1914“ ще се проведе благотворителен концерт за набиране на средства за паметник на поета Евтим Евтимов. \r\n*** \r\nОт 10.30 до 13.00 на площада до пощата ще се проведе кампания с безплатни профилактични прегледи по повод Световния ден за борба с астмата.  \r\n*** \r\nОт 11.30 часа в центъра на село Дрен, община Радомир, кандидатът за евродепутати от „БСП за България“ Иван Кръстев ще се срещне с обществеността. В 13.00 часа на площада в град Земен Димитър Данчев, също кандидат за евродепутат, ще се срещне с граждани. \r\n*** \r\nОт 14.00 часа в Клуб на пенсионера „Ален мак” ще се състои Великденско тържество – поздравителен концерт. \r\n*** \r\nОт 15.00 часа в Общински младежки дом – Мошино ще има Отворени врати на школата по керамика с изработване на Великденски яйца. \r\n*** \r\nОт 17.00 часа в Галерия „Кракра” ще се проведе Традиционна Великденска изложба. \r\n*** \r\nОт 18.00 часа в Театрален салон „Георги Русев“ ще се проведе Благотворителен концерт в подкрепа на  НЧ „Просвета – 1909 г.“ в кв. „Църква“. \r\n*** \r\nОт 11.00 часа във фоайе „Изкуствотека“ – втори етаж на НБ „Иван Вазов“ – Пловдив ще бъде изнесен поредния концерт от програмата „Музикално матине в библиотеката“, посветена на 140-годишнината на библиотеката.  \r\n*** \r\nОт 17:30 часа на Стълбите на Водната каскада на Главната доброволците на сдружение „БГ Бъди активен\" ще раздвижат пловдивчани със събитие, част от международния Ден без асансьори 24-ти април.   \r\n*** \r\nОт 18.00 часа в Концертната зала на АМТИИ „Проф. Асен Диамандиев“ с авторски концерт ще бъде отбелязана 70-годишнината на ректора на висшето учебно заведение проф. акад. Милчо Василев.  \r\n*** \r\nОт 18.30 часа на сцената на Общинския културен център ще бъде открито третото издание на Първи национален фестивал на танцовия театър Разград 2019.  \r\n*** \r\nОт 11.00 часа в Заседателна зала на Общината ще се проведе пресконференция по повод предстоящите Великденски празници и събитията за Празника на Русе - 6 май.  \r\n*** \r\nОт 9.00 часа в зала „Май” ще се проведе семинар „Музеят като образователна среда”.  \r\n*** \r\nОт 10.30 часа в сградата на Сливенската митрополия миряните ще могат да чуят великденското послание на Негово Високопреосвещенство Сливенският митрополит Иоаникий. \r\n*** \r\nОт 11.00 часа в сградата на ОДМВР - Сливен ще бъдат представени взетите мерките по опазване на обществения ред и гарантиране сигурността на гражданите по време на Великденските празници. \r\n*** \r\nОт 18.00 часа в зала 1 на Родопския драматичен театър „Николай Хайтов” ще се проведе Великденски концерт на талантите от НУФИ „Широка лъка”. \r\n*** \r\nОт 8.00 часа в храм „Св. Богородица” Негово високопреосвещенство Старозагорският митрополит Киприан ще отслужи св. Преждеосвещенна Литургия. \r\n*** \r\nОт 12.00 часа пред храм „Св. Николай“ омбудсманът Мая Манолова ще раздаде на социално слаби и възрастни хора над 250 пакета с храна. \r\n*** \r\nОт 18.00 часа в западните зали на Художествена галерия ще бъде представена изложбата „Изкуството на графиката в колекцията на проф. д-р Чавдар Славов“.  \r\n*** \r\nОт 19.00 часа в храм „Св. Николай” Негово високопреосвещенство Старозагорският митрополит Киприан ще отслужи последование на Жениха. \r\n*** \r\nОт 19.00 часа в Оперния театър ще се играе „Лешникотрошачката“ - балет от П. И. Чайковски. \r\n*** \r\nОт 19.00 часа в Драматичния театър ще се играе „Полет над куковиче гнездо“ по романа на Кен Киси.  \r\n*** \r\nВ 12.00 часа на градския стадион стартира вторият турнир за Купата на АБФ в рамките на Националната програма „Децата и футболът“. \r\n*** \r\nОт 18.00 часа пред Младежкия дом „Георги Братанов“ ще се проведе училищен турнир по канадска борба под надслов „Спорт срещу наркотици“.", "date": "2019.04.24", "title": "Предстоящи събития в страната за 24 април (Агенция „Фокус“)"}
{"url": "http://www.focus-news.net/news/2019/04/24/2650439/nimh-na-otdelni-mesta-shte-ima-slabi-prevalyavaniya-maksimalnite-temperaturi-shte-sa-mezhdu-18-i-23.html", "text": "Днес облачността ще е разкъсана намаляваща до предимно слънчево, на отделни места със слаби превалявания.  Това съобщи за  Агенция „Фокус“  Боряна Маркова, дежурен синоптик в  Националния институт по метеорология и хидрология(НИМХ) .  Ще духа слаб до умерен предимно източен вятър. Дневните температури бързо ще се повишат и максималните ще са между 18° и 23°, по-ниски ще останат по Черноморието 13°-15°, в София около 21°. По Черноморието преди обяд облачността ще е значителна и на отделни места ще превали слаб дъжд, но тя бързо ще намалее и през деня ще бъде предимно слънчево. Ще духа слаб до умерен вятър от изток-югоизток. Максимални температури на въздуха: 13-15°. Температурата на морската вода е 11-12°. Вълнението на морето ще бъде около 2 бала. \r\nАтмосферното налягане ще се задържи почти без промяна - по-високо от средното за април. В планините ще бъде предимно слънчево с временни увеличения на облачността, главно в следобедните часове и на отделни места ще превали. Ще духа умерен южен, по високите части на Рила и Пирин западен вятър. Максимална температура на височина 1200 метра около 15°, на 2000 метра – около 7°.", "date": "2019.04.24", "title": "НИМХ: На отделни места ще има слаби превалявания, максималните температури ще са между 18° и 23°"}
{"url": "http://www.focus-news.net/news/2019/04/24/2650438/predstoyashti-mezhdunarodni-sabitiya-za-24-april-agentsiya-fokus.html", "text": "Севернокорейският лидер Ким Чен-ун пристигна на двудневно посещение в Русия за среща с държавния глава Владимир Путин. \r\n***  В Москва се провежда международна конференция по сигурността. \r\n*** Първият министър на Шотландия Никола Стърджън ще изнесе реч за независимостта на страната. \r\n***  Министър-председателят на Япония продължава европейската си обиколка с посещение в Словакия. \r\n***  Армения отбелязва годишнината от геноцида от 1914 г.  \r\n***  Провежда се 25-та министерска среща на АСЕАН. \r\n***", "date": "2019.04.24", "title": "Предстоящи международни събития за 24 април (Агенция „Фокус“)"}
{"url": "http://www.focus-news.net/news/2019/04/24/2650440/vitseprezidentat-iliyana-yotova-shte-se-sreshtne-s-chuzhdestranni-studenti-ot-balgarski-proizhod-ot-meditsinski-universitet-sofiya.html", "text": "В Аула „Максима“ на УМБАЛ „Св. Екатерина“ от 10.30 часа вицепрезидентът Илияна Йотова ще разговаря с чуждестранни студенти от български произход, които се обучават в Медицински университет – София. Това съобщиха от  прессекретариата на държавния глава . \r\nСрещата е част от поредицата Студентски лаборатории „Перспектива за развитие с българска диплома“, която вицепрезидентът организира със студенти от българските исторически диаспори.", "date": "2019.04.24", "title": "Вицепрезидентът Илияна Йотова ще се срещне с чуждестранни студенти от български произход от Медицински университет – София"}
{"url": "http://www.focus-news.net/news/2019/04/24/2650442/predsedatelyat-na-narodnoto-sabranie-tsveta-karayancheva-shte-otkrie-kragla-masa-posvetena-na-100-godishninata-ot-sazdavaneto-na-mezhdunarodnata-organizatsiya-na-truda.html", "text": "Председателят на Народното събрание Цвета Караянчева ще открие кръгла маса, посветена на 100-годишнината от създаването на Международната организация на труда. Това съобщиха от пресцентъра на  Народното събрание . Форумът, който е организиран от Министерството на труда и социалната политика, ще започне в 14.30 часа в зала „Изток“ на парламента.  \r\nОсновната тема за дискусия на кръглата маса е „Парламентарното измерение на социалния диалог“. Изказвания по нея ще направят председателят на парламентарната Комисия по труда, социалната и демографската политика д-р Хасан Адемов, министърът на труда и социалната политика Бисер Петков, президентът на Конфедерацията на труда „Подкрепа“ и заместник-председател на Националния съвет за тристранно сътрудничество Димитър Манолов и председателят на Българската търговско-промишлена палата и заместник-председател на Националния съвет за тристранно сътрудничество Цветан Симеонов.  \r\nЗа участие във форума са поканени представители на законодателната и изпълнителната власти, на социалните партньори, на структурите на гражданското общество, на медиите и др.", "date": "2019.04.24", "title": "Председателят на Народното събрание Цвета Караянчева ще открие кръгла маса, посветена на 100-годишнината от създаването на Международната организация на труда"}
{"url": "http://www.focus-news.net/news/2019/04/24/2650427/die-junge-welt-datchanite-bavyat-izgrazhdaneto-na-severen-potok.html", "text": "Става все по-очевидно, че газопроводът „Северен поток-2“ няма да бъде завършен тази година. Упоритостта на Дания, която забавя издаването на разрешително, увеличава разходите за германско-руския проект, отбелязва Рейнхард Лаутербах в статия за германския вестник  Die Junge Welt . \r\nТакива оценки бяха изразени от руските медии в понеделник след нов обрат в спора между оператора и датското правителство. Операторът е потвърдил, че е изпратено искане до местните регулаторни органи за издаване на разрешение за полагане на нов маршрут. Той вече не минава успоредно с първите две нишки на „Северен поток“ на югоизток от датския остров Борнхолм, а заобикаля острова от северозапад, по-близо до шведското крайбрежие. \r\nОсновната разлика между маршрутите е правният статут на засегнатите води. На югоизток от Борнхолм маршрутът преминава през териториалните води на Дания. Там Дания може да откаже да издаде разрешение. На север и на запад от острова е Изключителната икономическа зона на Дания. Тук държавата, от която се изисква разрешение, не може да откаже да го издаде. На няколко морски мили на югоизток минава границата с икономическата зона на Полша, където не е необходимо да се чака за издаването на разрешително. \r\nДания забави издаването на разрешително още за първия разглеждан маршрут. Заявлението за разрешение бе подадено през 2017 г., но все още няма отговор по него. Фактът, че зад това стоят политически мотиви, не е тайна. САЩ и настроените против „Северен поток” източноевропейски страни говориха в Копенхаген срещу проекта. В резултат на това датският парламент издаде специален закон, който позволява на Министерството на външните работи, което по принцип няма нищо общо с такива разрешаващи дела, да се противопостави на резолюцията, която не може да бъде отказана, съгласно международното морско право.  \r\nПо отношение на маршрута през ИИЗ, ведомството може да забави проекта с помощта на старателна „проверка”. Законът предвижда следните срокове: до шест месеца за проверка на екологичната сигурност, още шест месеца за проверка на всички предложени варианти. В резултат на това строителните работи ще бъдат замразени за известно време, ако не се налага да бъдат извадени части от вече положените тръби. Подобен сценарий ще бъде свързан с допълнителни разходи. Официално операторът изчислява строителните разходи на около девет милиарда евро. Критиците отдавна определят за„реалистична“ цифра от порядъка на 15 милиарда. Това ще се отрази на рентабилността на газопровода. За руската страна и нейните партньори в Западна Европа цената на природния газ, преминаващ през тръбопровода, неизбежно ще се увеличи. Това ще намали разликата в цените с по-скъпия шистов газ, който САЩ искат да наложат на пазара в ЕС. \r\nРуски източници в изразиха мнение, че Дания рано или късно ще издаде разрешение. Вероятно Копенхаген иска да предотврати завършването на новия тръбопровод преди Русия да се съгласи за обема на бъдещия транзит на газ през територията на Украйна. Фактът, че Украйна ще остане транзитна страна, бе обещано от Берлин на Киев като един вид „утеха“ заради факта, че „Северен поток-2“ все още ще бъде построен. Забележително е, че през последните години нищо не се чува за германското влияние върху Дания. Вероятно Берлин, който е изправен пред геополитическата цел за подкрепа на Украйна, е много удобно да се скрие зад Копенхаген. \r\nБез подходящи алтернативни тръбопроводи Русия ще трябва или да постигне съгласие за по-голям обем транзит през Украйна, към което се стреми Киев, и който ще намали рентабилността на „Северен поток-2“, или ще изостави за неопределен период част от приходите от износ на газ. Дори ако Москва го направи, би било изключително рисковано, защото по този начин ще има пълна зависимост от решенията на политически определяните датски регулатори. И вероятно ще застраши репутацията му на пазара на ЕС като надежден доставчик. \r\nМеждувременно Брюксел най-накрая прие спорната газова директива. Той предоставя на ЕС голям потенциал за въздействие върху решение за газопроводите от трети страни, включително Русия. Въпреки това, в хода на многогодишната борба Германия гарантира, че държавата, на чиято територия за първи път влизат доставените суровини, е отговорна за изграждането на отношения на снабдяване. Това означава, че тя е участвала в преговори с „Газпром“. Но според новата директива тя също така се задължава да води тези преговори в съответствие с правото на ЕС. Дълго време Берлин декларира, че вече не е уместно да се обсъжда „Северен поток-2“, тъй като строителството е в ход, издадено е разрешение и директивата не е приложима за този проект, но се отказа в началото на годината - вероятно заради решаващия глас на френския президент Еманюел Макрон и страха да не нанесе на германците удар в тила.  Тереза Герова", "date": "2019.04.24", "title": "Die Junge Welt: Датчаните бавят изграждането на „Северен поток“"}
{"url": "http://www.focus-news.net/news/2019/04/24/2650443/oon-amerikanski-i-pravitelstveni-sili-na-kabul-sa-otgovorni-za-smartta-na-poveche-tsivilni-otkolkoto-talibanite.html", "text": "Данни на ООН показват, че по-голямата част от цивилните жертви в Афганистан са загинали заради действия на американските военни и правителствените сили на Кабул, отколкото от нападенията на талибаните, предава  AFP . \r\nПрез първите три месеца на 2019 г. международни и проправителствени сили са отговорни за смъртта на 305 цивилни, докато бунтовническите групировки са убили 227 души, съобщи Мисията на ООН за подпомагане в Афганистан (UNAMA) в тримесечния си доклад. Тереза Герова", "date": "2019.04.24", "title": "ООН: Американски и правителствени сили на Кабул са отговорни за смъртта на повече цивилни, отколкото талибаните"}
{"url": "http://www.focus-news.net/news/2019/04/24/2650441/v-tsik-shte-bade-izteglen-zhrebiyat-za-evrovota.html", "text": "В ЦИК ще се проведе жребият за определяне на поредните номера на кандидатските листи на партиите, коалициите и инициативните комитети за евроизборите на 26 май 2019 г. В изборите за членове на Европейския парламент от Република България ще участват 13 партии, 8 коалиции и 6 инициативни комитета. Бариерата за влизане е 5.8 %. Жребият ще се състои в 15.00 часа в сградата на Народното събрание на пл. „Княз Александър І“ 1. Половин час по-късно ще се проведе и жребий на реда за представяне на кандидатите, регистрирани от партиите, коалициите и инициативните комитети в различните форми на предизборна кампания по БНТ и БНР. Тегленето на жребиите ще се извърши публично и на него могат да присъстват упълномощени представители на партиите, коалициите, инициативните комитети, кандидати, наблюдатели и представители на средствата за масово осведомяване.", "date": "2019.04.24", "title": "В ЦИК ще бъде изтеглен жребият за евровота"}
{"url": "http://www.focus-news.net/news/2019/04/24/2650444/deputatite-shte-reshat-na-parvo-chetene-dali-da-sazdadat-savmestno-komandvane-na-spetsialnite-operatsii.html", "text": "Парламентът ще разгледа промени в Закона за отбраната и въоръжените сили на първо четене. Това предвижда седмичната проектопрограма за работа на  Народното събрание . В законопроекта е заложено да бъде сформирано Съвместно командване на специалните операции (СКСО). Сформирането на такова командване се обуславя от поетите ангажименти към Алианса и от необходимостта от използването на силите за специални операции за мирновременните задачи, изпълнявани в отговор на съвременните рискове и заплахи пред националната сигурност на страната. С приемането на законодателните промени ще се регламентират функциите на СКСО по подбор, подготовка на личен състав и формирования, планиране, координиране, осигуряване на взаимодействието и централизираното провеждане, командване и управление на пълния спектър от специални операции самостоятелно, в състава на съвместни сили и във взаимодействие с други държавни структури от архитектурата за националната сигурност. Със законопроекта се определя йерархически мястото на СКСО на оперативно ниво и неговото непосредствено подчинение на началника на отбраната. С друга част от измененията се прецизира кръгът от задължените лица – военнослужещи и цивилни служители по, извън тези, заемащи висши публични длъжности по Закона за противодействие на корупцията и за отнемане на незаконно придобитото имущество.  \r\nНародните представители ще разгледат на второ четене промени в Закона за оръжията, боеприпасите, взривните вещества и пиротехническите изделия. На вниманието на депутатите е предложен общ доклад по законопроекта на Министерски съвет и ВМРО. Предложените изменения от Министерски съвет осигуряват съответствие с принципа за доброволност на стандартите за пиротехнически изделия и взривни вещества за граждански цели, заложен в съответните директиви на ЕС. С промените се въвежда забрана за придобиване, носене и употреба на пълнители с голям капацитет, както и допълнителни изисквания към лицата, извършващи дейности с огнестрелно оръжие за спортни цели. Със закона се създава ред за временно ползване на ловно оръжие от лица, посещаващи Република България за ловен туризъм. Законопроектът внесен от ВМРО предвижда  да се даде право на юридически лица с нестопанска цел да извършват ремонти дейности на оръжие. Според тях по този начин ще се намалят техните разходи по заплащането на тези външни към момента за тях услуги, а от друга страна ще им се даде възможност да привличат допълнителни средства. По този начин и в двата случая ще се подпомогне развитието на стрелковите спортове в Република България. Към настоящия момент се дава право единствено на търговци според Търговския закон да извършват ремонтни дейности на оръжие.", "date": "2019.04.24", "title": "Депутатите ще решат на първо четене дали да създадат Съвместно командване на специалните операции"}
{"url": "http://www.focus-news.net/news/2019/04/24/2650447/ministerstvo-na-zdraveopazvaneto-organizira-preskonferentsiya-po-povod-evropeyskata-imunizatsionna-sedmitsa.html", "text": "От 11.00 часа в Министерството на здравеопазването ще се проведе пресконференция по повод Европейската имунизационна седмица 2019 г. Това съобщиха от пресцентъра на  Министерството на здравеопазването . От днес до 30 април във всички 53 държави на Европейския регион на Световната здравна организация ще се проведат различни събития, чиято цел е да бъде повишена информираността на населението относно значението на ваксинирането, особено при децата.  \r\nВ пресконференцията ще участват зам.-министърът на здравеопазването Светлана Йорданова, главният държавен здравен инспектор доц. д-р Ангел Кунчев, ръководителят на Офиса на СЗО за България д-р Скендер Сила и д-р Сидхарта Санкар Датта – представител на Европейския офис на СЗО и ръководител на Програмата за ваксинопредотвратими заразни заболявания.", "date": "2019.04.24", "title": "Министерство на здравеопазването организира пресконференция по повод Европейската имунизационна седмица"}
{"url": "http://www.focus-news.net/news/2019/04/24/2650445/kabinetat-shte-razgleda-doklad-za-sastoyanieto-na-otbranata-i-vaorazhenite-sili-prez-2018-g.html", "text": "Правителството ще разгледа доклад за състоянието на отбраната и въоръжените сили на България през 2018 г. Това е заложено като точка от  дневния ред  на седмичното правителствено заседание. В програмата на министрите е включено и приемането на програма на мерките за закрила на деца с изявени дарби от държавни, общински и частни училища през 2019 г. Очаква се да бъдат отпуснати допълнителни средства по бюджета на Министерския съвет и на Министерството на правосъдието. Дневният ред на кабинета предвижда и проект на решение за одобряване на актуализацията за 2019 г. на Националната програма за реформи на Република България в изпълнение на стратегията „Европа 2020“. Ще бъде разгледано и постановление за приемане на наредба за критериите за определяне на университетски болници.", "date": "2019.04.24", "title": "Кабинетът ще разгледа доклад за състоянието на отбраната и въоръжените сили през 2018 г."}
{"url": "http://www.focus-news.net/news/2019/04/24/2650448/denyat-24-april-v-balgarskata-istoriya.html", "text": "На 24 април 1913 година македоно-одринското опълчение е включено в състава на българската действаща армия. През 1941 в София е подписана спогодбата \"Клодиус-Попов\", с която се уреждат задълженията на България към Германия в заетите области. В нея за България се фиксират само задължения. На този ден през 1946 година тленните останки на цар Борис ІІІ са изнесени от Рилския манастир. На тази дата са родени: Лили Иванова Петрова- естрадна изпълнителка, \"първата дама на българската естрада\"; Иван (Ян Вацлав) Мърквичка – български живописец и илюстратор. На 24 април умира: Асен Босев- детско-юношески писател, дългогодишен учител. \r\n2016 г.  \r\nБез конкуренция и единодушно Мустафа Карадайъ бе избран за председател на ДПС от Деветата национална конференция на Движението. \r\n1978 г. \r\nВ София се открива заседание на Комитета на министрите на външните работи на държавите от Варшавския договор. \r\nВаршавският договор е договор за противопоставяне на НАТО, сключен на 14 май 1955 г. във Варшава между Албания, България, ГДР, Полша, Румъния, СССР, Унгария и Чехословакия за срок от 20 г. С възможност да бъде продължен автоматично за още 10 г. През 1968 г. Албания излиза от него. Договорът престава да съществува в началото на 90-те г. на ХХ в. \r\n1974 г. \r\nПубликувано е приетото на 14 април постановление на ЦК на БКП и Министерския съвет \"За по-нататъшно усъвършенстване на ръководството на културния фронт\". Създава се Национален комплекс \"Художествено творчество, културна дейност и средства за масова информация\". \r\n1962 г. \r\nПриключва национално съвещание по въпросите на идеологическата работа. На българските творци е заявено, че главната опасност на \"идеологическия фронт\" са опитите да се постави под съмнение правилността на линията на БКП и ръководната роля на партията в културата, които отварят вратата пред \"буржоазното влияние\" и \"идеологическата диверсия\". \r\n1961 г. \r\nИзлиза решение на Министерския съвет за създаване на Национален изчислителен център и за реорганизация на Математическия институт. \r\n1956 г. \r\nВладимир Топенчаров публикува във в. \"Отечествен фронт\" нова статия \"Поуки от поуката\". Тя има широк обществен отзвук, тъй като продължава да критикува култа към личността, водещ според автора до заместване на дисциплината в държавата и стопанството с \"известни форми на командване и с бездушна изпълнителност\". \r\n1946 г. \r\nТленните останки на цар Борис ІІІ са изнесени от Рилския манастир. \r\nЦар Борис III е син на княз (цар) Фердинанд I и княгиня Мария Луиза. Роден е на 30 януари 1894 г. в гр. София. Получава веднага титлата княз Търновски. Брат му е княз Кирил Преславски, а негови сестри са княгините Евдокия и Надежда. Всички деца от фамилията получават образованието си в Двореца като преподаватели са им видни учители от столичните училища. След завършване на средното си образование Борис III слуша лекции във Военното училище в София. Официално е провъзгласен за престолонаследник на България при навършване на пълнолетие през 1912 г. Борис III е свидетел на провъзгласяването на независимостта на България през 1908 г. и въздигането й от Княжество в Царство. Бъдещият престолонаследник участва като офицер със специални поръчения в Балканската война 1912–1913 г. и в Междусъюзническата война 1913 г. След абдикацията на цар Фердинанд I на 3 октомври 1918 г. се възкачва на престола под името Борис III. През октомври 1930 г. се жени за италианската принцеса Джованна (Йоанна). От брака им през януари 1933 г. се ражда първото им дете – княгиня Мария Луиза. През юни 1937 г. се ражда и второто дете на царското семейство. То е от мъжки пол. Наричат го Симеон и също получава титлата княз Търновски. В дните 20–21 август 1943 г. заболява тежко и умира на 28 август 1943 г. На престола е въздигнат синът му княз Симеон под името цар Симеон II. Поради непълнолетието му вместо него функциите на монарха се поемат от Регентство в състав: проф. Богдан Филов, княз Кирил Преславски и ген. Н. Михов. \r\n1943 г. \r\nИзвънредно заседание Светия синод взема решение против антисемитската политика на правителството. \r\n1941 г. \r\nВ София е подписана спогодбата \"Клодиус-Попов\", с която се уреждат задълженията на България към Германия в заетите области. В нея за България се фиксират само задължения.  \r\n1919 г. \r\nВ изпълнение на заповед на ген. Кретиен вътрешният министър Никола Мушанов забранява конгреса на БЗНС, свикан за 27-30 април в София. Вместо него се провежда \"малък\" земеделски конгрес от 26 до 29 април. В отговор тримата министри земеделци подават оставка и правителството се разпада. \r\n1913 г. \r\nМакедоно-одринското опълчение е включено в състава на българската действаща армия. \r\n1903 г. \r\nВ с. Смилево приключва конгресът на Битолския революционен окръг с председател Дамян Груев. Взима се решение за повсеместно въстание. Избран е ръководен щаб в състав Д. Груев, Б. Сарафов и А. Лозанчев, на който се делегира и правото да определи датата на въстанието.  \r\nСлед конгреса в Смилево се провежда конгрес в местността Петрова нива в Странджа, на който се обсъжда плана за въстаническите действия в Одринско и се определя състава на бойното ядро в този район: М. Герджиков, Л.Маджаров и Ст. Икономов.  \r\nВъстанието избухва на 20 юли (Илинден) 1903 г., откъдето идва името му. \r\n1877 г. \r\nВ Цариград е организирано събрание на Светия синод, което избира ловчанския митрополит Йосиф за екзарх с 10 гласа от общо 19 гласували. На 28 май 1877 г. новият екзарх получава берата си от великия везир, а на 2 юни 1877 г. е приет на аудиенция от султан Абдул Хамид ІІ. \r\nСветското име на екзарх Йосиф І е Лазар Йовчев. Той е роден през 1840 г. в Калофер. Първоначално учи в родния си град, по-късно завършва френския католически лицей в Бебек, Цариград (1862 – 1864 г.), а след това следва литература и право в Сорбоната, Париж (1864 – 1870 г. ). След завръщането си в Цариград той става чиновник в Търговския съд, а през 1872 г. се замонашва и е назначен за секретар на Екзархията. През 1876 г. е ръкоположен за ловчански митрополит. Той е екзарх в продължение на 38 години. Успява да възстанови българската църковна и училищна мрежа в Македония и Одринска Тракия под османска власт. След избухването на Балканската война премества седалището на Екзархията в София. Умира на 20 юни 1915 г. в София. \r\nРъководството на БЦБО отправя Възвание към българския народ, в което призовава всички българи да окажат подкрепа на руската армия. “Всички ние трябва да станем като един человек да посрещнем братски нашите освободители и да съдействаме с всичките си сили на руската армия.” Възванието е съставено в Букурещ и е подписано от Владимир Йонин, Кириак Цанков, Олимпи Панов, Стефан Стамболов, Петър Енчев, Димитър Иванов, Павел Висковски, Иван Кавалджиев и Иван Вазов. \r\nБългарското централно благотворително общество (БЦБО) е политическа организация на българските емигранти в Румъния. Основана е на 10 юли 1876 г. в Букурещ като продължение на Българското человеколюбиво настоятелство. За неговото създаване голяма роля изиграва Вл. Йонин - пратеник на славянските благотворителни комитети в Санкт Петербург и Москва, които поемат финансирането на БЦБО. Той е избран и за негов почетен председател. \r\nИмператор Александър II подписва в Кишинев манифест за обявяване на Руско-турската освободителна война, завършила през следващата година с подписването на Санстефанския мирен договор, който дава независимост на Румъния, Черна гора и Сърбия, както и автономия на създаденото след Берлинския конгрес Княжество България. \r\nАлександър II е руски император от 19 февруари 1855 г. Той е роден на 29 април 1818 г. от дин. Романови. Най-големият син на Николай I Павлович и Александра Фьодоровна. Политическото положение в Русия след неуспешната Кримска война (1853 г.-1856 г.) създава условия за реформи и Александър II е принуден да ги започне.На 19 февруари 1861 г. отменя крепостното право, поради което е наречен Цар Освободител. Александър II отменя също телесните наказания и въвежда нов университетски устав (1863 г.), земска и съдебна реформи. Започва подготовката на военна реформа. От 1862 г. обявява публично държавния бюджет. След 1866 г. се извършват няколко опита за атентат срещу Александър  II. Това довежда до засилване на ролята на органите за вътрешна сигурност и репресиите срещу радикалните течения, организации и движения. Създава върховна разпоредителна комисия (1880 г.) начело с граф Лорис-Меликов. Създава условия за либерализация на обществения живот и проявяване на радикални идеи в публицистиката, литературата и др. области на обществения живот. Приема закон за градско самоуправление (1870 г.) и закон за всеобща военна повинност (1874 г.). В областта на външната политика Александър II обръща особено внимание на т. нар. източен въпрос и за отменяне условията на Парижкия мирен договор (1856 г.). Продава на САЩ Аляска (1866 г.), присъединява Туркестан (1864 г.), Хива (1873 г.) и Кокандското ханство (1876 г.). За да засили руското влияние на Балканите, започва война с Турция (1877 г.-1878 г.). Войната завършва с успешния за Русия Санстефански мирен договор (1878 г.). Берлинският конгрес (1878 г.) затвърждава политическото положение на Русия в Европа като велика сила. Александър  II става жертва на атентат, организиран от радикалната организация \"Народна воля\". На тази дата са родени: \r\n1939 г. \r\nРодена е Лили Иванова Петрова – българска естрадна изпълнителка, \"първата дама на българската естрада\". Завършва Техникума за медицински сестри във Варна (1959 г.) и известно време работи в болницата в Кубрат. Участва в художествена самодейност (до 1961 г.), след което е включена в програмите на Концертна дирекция в София. Първото й турне в чужбина е в Румъния, заедно с М. Кьосева и Емил Димитров, през 1962 г., а след успеха на второто й турне в Букурещ (1963 г.) е осъществен записът на първата й грамофонна плоча от румънската грамофонна фирма \"Electrecord\". След 1966 г. получава много международни и български награди: на фестивала в Сопот (1966 г.), фестивала в Братислава (1966 г.), във Варшава (1967 г.), Световния фестивал на младежта и студентите в София (1968 г.), в Барселона (1968 г.), \"Златна плоча\" от фестивала \"MIDEM\" в Кан (1969 г.), Атина (1970 г.), Рио де Жанейро (1970 г.), Токио (1973 г.), фестивала \"Виня дел Мар\" в Чили (1973 г.), Париж (1973 г.), Голяма награда на \"Златният Орфей\" (1974 г.); печели радио- и телевизионни конкурси в България. Сътрудничи с оркестрите на З. Радоев, Ив. Пеев, Митко Щерев, \"6 + 1\", \"Маковете\", а след 1977 г. е успешен дуетът й с Ас. Гаргов, с когото издава два албума. Гастролира с концертни турнета в около 15 страни. В края на 80-те и началото на 90-те години продължава активната си творческа дейност, работи с Цветан Владовски (Чочо). Грамофонната фирма \"Балкантон\" тиражира около 20 нейни албума. Има издадена книга за живота на певицата - \"Нашата Лили\" от Н. Вълкова и М. Бончев, БНТ е осъществила няколко филма за известната изпълнителка - \"Аз съм Лили\" (1974 г.) на Хачо Бояджиев и др. Носителка е на орден \"Стара планина\" – Първа степен (1999 г.) и на званието \"Почетен гражданин на Кубрат\" (2001 г.). \r\n1935 г. \r\nРоден е Димитър Петров Шойлев – български лекар, ортопед. Завършва медицина в София (1959 г.). Асистент в Клиниката по ортопедия и травматология към Медицински факултет (Варшава) (1962-1970 г.), където работи под ръководството на Адам Гуца. Във Варшава завършва специалност “Ортопедия и травматология” и защитава дисертация на тема “Стойността на костно-мускулната декортикация при лечението на псевдоартрозите на дългите кости” (1970 г.). Главен асистент в Клиниката по ортопедия и травматология към ВМИ, София (1971-1976 г.). Създател е (1976 г.) и първи ръководител на първата в България специализирана “Клиника по спортна травматология и ортопедия”, която ръководи до днес, превръщайки я във водещ хирургически център по проблеми на колянната хирургия, артроскопията, спортната травматология и проблемите, свързани с пренапрежението на опорно-двигателния апарат. Доцент е от 1977 г. Специализира колянна хирургия в Лион (Франция) при проф. Алберт Трия (1979-1982). Става доктор на медицинските науки през 1984 г. с дисертация на тема “Съвременни насоки и проблеми в клиниката и оперативното лечение на хроничната колянна нестабилност”. Професор е от 1986 г. \r\n1889 г. \r\nРодена е Христина Василева Морфова-Лукаш – българска оперна певица (сопран), сестра на Ал. Морфов. Учи в Певческата школа на Фр. Пивода в Прага. Работи като солистка в операта в Бърно. Дълго сътрудничество я свързва с пианистката Л. Прокопова. Първия си концерт изнася в Храдец Карлове, а дебютира на оперната сцена в “Продадена невеста” на Б. Сметана (“Марженка”). Специализира пеене в Париж при Иснардон (1910 г.). Завръща се в България през 1912 г. и концертира с Л. Прокопова в различни градове до 1915 г. От 1915 г. гастролира в чужбина - Будапеща и Виена (1915 г.) и др. През 1917-1931 г. пее в Парижката народна опера, в Германия, Италия, Франция, Англия и др. От 1931 г. е на българската сцена и работи като преподавателка в Държавната музикална академия. След турнето си в СССР (1935 г.) е уволнена. Изиграва главните роли Аида, Дона Ана, Либуше, Милада (драматични), Астарта, Филина, Лакме и др. (колоратурни). Загива при автомобилна катастрофа. \r\n1856 г. \r\nРоден е Иван (Ян Вацлав) Мърквичка – български живописец и илюстратор. Роден е в с. Видим, Чехия. Следва в Прага и Мюнхен. През 1881 г. идва в България и учителства в Пловдив. Той един от създателите на Държавното рисувално училище в София (1896 г.) и негов пръв директор. Заедно с А. Митов създава и редактира сп. “Изкуство”. Той пръв започва да рисува картини от българския народен бит. Създава портрети на видни български културни и обществени дейци, илюстрира книги, рисува стенописи и икони. Умира на 16 април 1938 г. \r\n1850 г. \r\nРоден е Светослав Миларов – български писател и публицист. Миларов учи във Френски колеж и 2 години право в Загреб. Осъден е на смърт по процеса за убийството на министър Христо Белчев. Сътрудничи на вестниците “Македония” (Цариград), “Отечество” и “Независимост” (Букурещ), “Марица” (Пловдив) и други. Автор е на: “Спомени от цариградските тъмници” (1881 г.), “Падането на Цариград”, (драма, 1883 г.), очерци за църковната борба и за дейността на В. Е. Априлов, поемата “Небесният преврат” (недовършена). На тази дата умират: \r\n1997 г. \r\nУмира Асен Босев – български детско-юношески писател, дългогодишен учител, постоянен сътрудник на детски периодични издания. След 9 септември 1944 г. е зам.-главен редактор на в-к \"Заря\" и редактор във в-к \"Работническо дело\". Основател на в-к \"Септемврийче\". Главен редактор е на в-к \"Стършел\" (1961-1965 г.). Многобройните му детски книги са с подчертана склонност към хумора. Превежда от руски език. За изготвянето на историческата справка на Агенция “Фокус” са използвани следните източници:  \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.04.24", "title": "Денят 24 април в българската история"}
{"url": "http://www.focus-news.net/news/2019/04/24/2650431/der-spiegel-angela-merkel-pokani-badeshtiya-ukrainski-prezident-v-germaniya.html", "text": "Канцлерът на ФРГ Ангела Меркел поздрави победителя в президентските избори в Украйна Владимир Зеленски и покани бъдещия държавен глава на страната да посети Германия, съобщава изданието  Der Spiegel .  \r\nСпоред правителствената пресслужба на Берлин Меркел е поздравила Зеленски по телефона за успеха му, като е подчертала, че резултатът му от вота му дава силен мандат. Германският лидер е демонстирала и интерес към възобновяване на разговорите в нормандски формат за разрешаване на конфликта в Източна Украйна. В тях участва не само Украйна и Русия, но и Германия и Франция. Зеленски вече бе определил темата като една от основните за бъдещата му работа като президент.  \r\nТелефонният разговор е вторият контакт между канцлера и бъдещия президент на Украйна. На сутринта след изборите, Меркел вече беше поздравила Зеленски и писмено. В текста си тя обеща, че федералното правителство ще подпомогне Украйна, „по-специално в нейното право на суверенитет и териториална цялост\". \r\nПо-рано Меркел бе критикувана заради приема на Петро Порошенко, който оказа в Берлин в навечерието на избоите в Украйна. За разлика от нея, френският президент покани и Порошенко, и Зеленски в Париж. Тереза Герова", "date": "2019.04.24", "title": "Der Spiegel: Ангела Меркел покани бъдещия украински президент в Германия"}
{"url": "http://www.focus-news.net/news/2019/04/24/2650450/v-mvr-shte-se-sastoi-brifing-za-merkite-po-vreme-na-velikdenskite-praznitsi.html", "text": "От 13.00 часа в заседателна зала на МВР ще се проведе брифинг. Това съобщиха от пресцентъра на  МВР . Събитието е във връзка с предприетите мерки за опазване на обществения ред и спокойствието на гражданите по време на великденските празници.", "date": "2019.04.24", "title": "В МВР ще се състои брифинг за мерките по време на великденските празници"}
{"url": "http://www.focus-news.net/news/2019/04/24/2650446/manfred-veber-enp-turtsiya-ne-mozhe-da-stane-chlen-na-es.html", "text": "Според кандидата на Европейската народна партия (ЕНП) за поста на председател на Европейската комисия – Манфред Вебер, Турция не може да стане член на Общността. Съответното той заяви за  Euronews . \r\n„По отношение на Турция, аз вярвам в силното сътрудничество, както направихме с договора за миграцията\" каза Вебер пред Euronews, добавяйки, че трябва да се обмислят и „по-силни\" икономически и културни връзки. \r\nНо той отново подчерта, че е против членството на Турция: „Вие искате да имате силни и солидни, добри отношения между Турция и ЕС, но мисля, че трябва да бъдем честни и това включва да признаем, че Турция не може да стане член на ЕС\". \r\nТурция официално е кандидат за присъединяване към ЕС от 1999 г. насам. Преговорите за членството започнаха през октомври 2005 г., но бяха прекратени през 2016 г., след като двете страни постигнаха споразумение за мигрантите и бежанците. Тереза Герова", "date": "2019.04.24", "title": "Манфред Вебер, ЕНП: Турция не може да стане член на ЕС"}
{"url": "http://www.focus-news.net/news/2019/04/24/2650449/regionalna-komisiya-shte-izslusha-ministrite-petya-avramova-i-temenuzhka-petkova-za-zakona-za-ustroystvo-na-teritoriyata.html", "text": "Регионална комисия ще изслуша министрите Петя Аврамова и Теменужка Петкова. Това предвижда програмата за работа на Комисията. Тя ще проведе заседание от 15.30 часа. Министърът на регионалното развитие Петя Аврамова ще бъде изслушана по две теми. Първата е във връзка с решение на парламента от 16 януари за представяне на информация за напредъка по въвеждане на електронната система за таксуване, а втората е за прилагане на промените в Закона за устройство на територията. По тази тема ще бъдат изслушани и министърът на енергетиката Теменужка Петкова и председателя на КЕВР доц. Иван Иванов.", "date": "2019.04.24", "title": "Регионална комисия ще изслуша министрите Петя Аврамова и Теменужка Петкова за Закона за устройство на територията"}
{"url": "http://www.focus-news.net/news/2019/04/24/2650433/koha-ditore-kosovo-promyana-na-granitsite-na-balkanite-oznachava-da-se-otvori-patyat-na-rusiya-kam-ukrayna-i-gruziya.html", "text": "Според председателя на Конституционния съд на Косово Енвер Хасани не бива да се допуска корекция на границите на Балканите, в частност на тази между страната му и Сърбия, отбелязва електронното издание на водещия прищински ежедневник  Koha Ditore . \r\nСпоред Хасани корекция на границите би позволило и на руския президент Владимир Путин да получи разрешение от Запада за проправяне на пътя към други държави като Украйна и Грузия. \r\n„Путин, веднага, на следващия ден, в който се случи подобно нещо в Косово, ще се насочи към Украйна, Грузия, Молдова и Азербайджан\", твърди Хасани. Тереза Герова", "date": "2019.04.24", "title": "Koha Ditore (Косово): Промяна на границите на Балканите означава да се отвори пътят на Русия към Украйна и Грузия"}
{"url": "http://www.focus-news.net/news/2019/04/24/2650452/api-v-pikovite-chasove-na-25-i-29-april-shte-bade-spryano-dvizhenieto-na-kamionite-nad-12-tona-po-avtomagistralite.html", "text": "На 25 април, последният работен ден преди четирите почивни дни за Великден, от 16.00 часа до 20.00 часа ще бъде ограничено движението на камионите над 12 тона по автомагистралите и най-натоварените пътища. Това съобщиха от пресцентъра на  Агенция „Пътна инфраструктура“ . Целта е повишаване на безопасността и увеличаване на пропускателната способност на инфраструктурата. Във връзка с очаквания интензивен трафик Агенция „Пътна инфраструктура“ апелира шофьорите да карат разумно и със съобразена скорост, да спазват правилата за движение и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-кратко пътуване, но застрашава живота и здравето на всички останали, които спазват правилата. \r\nСъвместната заповед за спиране на движението на камионите над 12 тона е на АПИ, ГД „Национална полиция“ и ИА „Автомобилна администрация“. Тя предвижда ограничаване на движението по следните участъци от републиканската мрежа: \r\n- автомагистралите; \r\n- път I-1 с. Ребърково - Ботевград, като движението се пренасочва по път II-16 Ребърково - Своге - Софийски околоврестън път в посока София; \r\n- път I-1 - от Благоевград до ГКПП „Кулата“; \r\n- път I-4 п. в. „Коритна“ - Велико Търново - Шумен; \r\n- път I-5 Русе - Велико Търново; \r\n- път I-8 ГКПП „Калотина“ - София; \r\n- път I-9 Варна - Бургас; \r\n- път II-18 Околовръстен път на град София; \r\n- път II-99 Бургас - Царево. \r\nТежкотоварните превозни средства ще бъдат спрени и в последния почивен ден 29 април от 14.00 часа до 20.00 часа. \r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). \r\nЗа улеснение на трафика и повишаване безопасността на движение от 10.00 часа на 25 април до 10.00 часа на Великден (28 април) ще има две ленти за Бургас и за Варна и една за София в района на виадуктите, които се ремонтират на автомагистралите „Тракия“ и „Хемус“. От 10.00 часа на 28 април до 10 часа на 30 април, когато много хора ще пътуват към столицата, в същите участъци ще има по две ленти за София и една за Бургас или Варна. Целта е по-лесно придвижване в пиковите дни и часове в участъците с ремонт на двете магистрали. Обновяването на съоръженията, изграждани преди повече от 30 години, е наложително и трябва да бъде направено, за да се пътува след това много по-удобно и безопасно.  \r\nНа АМ „Тракия“ се ремонтира платното за Бургас на виадуктите - при 13-ти, 15-ти и 20-ти километър и над река Елшишка при 89-ти км на автомагистралата.  \r\nЗа да се избегне отсечката в ремонт над река Елшишка при 89-ти км на АМ „Тракия“ шофьорите могат да ползват и следните алтернативни маршрути: \r\n- пътен възел „Церово“ на АМ „Тракия – път III-8402 (Виноградец – Карабунар – Злокучене – Септември) – път I-8 (Лозен – Звъничево – Пазарджик) – път II-37 (Пазарджик) – пътен възел „Пазарджик“ на АМ „Тракия“; \r\n- пътен възел „Церово“ на АМ „Тракия – път III-8402 (Виноградец – Карабунар – Злокучене – Септември) – път I-8 (Лозен – Звъничево – Пазарджик) – пътен възел „Цалапица“ на АМ „Тракия“; \r\n- пътен възел „Калугерово“ – път III-803 (Динката – Драгор) – път II-37 – пътен възел „Пазарджик“ на АМ „Тракия“. \r\nНа АМ „Хемус“ на територията на Софийска област се ремонтират виадуктите  при 19-ти, 36-ти, 37-ми и 51-ви километър и тръбата за София на тунел „Витиня“. \r\nВ участъците при 19-ти км (виадукт „Потоп“) и при 36-ти и 37-ми км (виадукт „Коренишки дол“) от 10.00 часа на 25 април до 10.00 часа на 28 април ще има две ленти в посока Варна и една за София, а от 10.00 часа на 28 април до 10.00 часа на 30 април съответно две ленти за София и една за Варна.  \r\nНа виадукта при 51-ви километър трафикът преминава двупосочно в платното за София. Поради ремонт на тръбата за София на тунел „Витиня“ на АМ „Хемус“ движението се осъществява двупосочно в основно обновената тръба за Варна, която е с вентилационни, пожароизвестителни и осветителни системи. След ремонта и тръбата в посока столицата ще бъде в същия вид и със същите системи за безопасност. \r\nДве ленти в посока Бургас и Варна в участъците с ремонт на автомагистралите „Тракия“ и „Хемус“ ще има и при следващите три почивни дни за Гергьовден. В края на празничните дни съответно ще има две ленти към София и една за Бургас и Варна.  \r\nВ участъците с ремонт шофьорите е необходимо да предвидят повече време за пътуване, поради по-ниската скорост на движение при извършването на строителни работи и въведените временни организации или да използват алтернативни маршрути. Алтернативен маршрут на АМ „Тракия“ в посока Бургас е Подбалканският път I-6, а на АМ „Хемус“ в посока Монтана и Видин - проходът „Петрохан“ и Искърското дефиле.  \r\nЗа улеснение на трафика през Владая и повишаване на пътната безопасност на 29 април ще има две ленти за влизащите в София по път I-1 (Е-79). По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища . \r\nКарта с временната организация на движението по участъците от републиканската пътна мрежа в празничните дни през 2019 г. е публикувана  .", "date": "2019.04.24", "title": "АПИ: В пиковите часове на 25 и 29 април ще бъде спряно движението на камионите над 12 тона по автомагистралите"}
{"url": "http://www.focus-news.net/news/2019/04/24/2650453/zamestnik-ministar-nikolay-nankov-shte-uchastva-v-diskusiya-na-tema-magistrala-hemus-novite-134-km.html", "text": "Заместник-министърът на регионалното развитие и благоустройството Николай Нанков ще участва в дискусията „Магистрала „Хемус“ – новите 134 км“. Това съобщиха от пресцентъра на  Министерство на регионалното развитие и благоустройството . Тя ще се проведе от 11.00 часа в хотел „Ловеч“ в град Ловеч. \r\nВ третата поредна дискусия за строителството на магистралата ще участват и председателят на Управителния съвет на Агенция „Пътна инфраструктура“ Георги Терзийски и изпълнителният директор на „Автомагистрали“ ЕАД Стоян Беличев.", "date": "2019.04.24", "title": "Заместник-министър Николай Нанков ще участва в дискусия на тема „Магистрала „Хемус“ – новите 134 км“"}
{"url": "http://www.focus-news.net/news/2019/04/24/2650451/gazeta-express-kosovo-frensko-germanska-televiziya-pokaza-kosovo-s-islyamskiya-flag.html", "text": "Репортаж на френско-германската телевизионна мрежа ARTE, излъчен по повод 10-ата годишнина от отбелязването на подписването на Декларацията за независимост, направи скандално представяне на гражданите на Косово, като ги представи на фона на ислямския флаг – зелено знаме с полумесец и звезда, съобщава електронното издание на прищинския ежедневник  Gazeta Expess . \r\nВ материала си телевизията описа Косово като страна в трудна позиция, напълно непозната от международната общност и някои европейски страни. Също така в доклада се съдържат и подвеждаща информация като например, че тя е икономически нестабилна и е плодородна почва за корупция на мафиотски структури. Но когато съобщава, че 90 процента от населението на Косово са албанци, телевизията показва грешно знаме – зелено, с полумесец и звезда.. За православните сърби на север илюстрацията е с червен кръст. Въпреки че това видео е излъчено миналата година, остава неизвестно дали някой от косовските институции, посолствата на Косово или Консулството в Страсбург, където е седалището на АРТЕ, им е обяснил, че Косово има син и жълт флаг, подчертава изданието.  Тереза Герова", "date": "2019.04.24", "title": "Gazeta Express (Косово): Френско-германска телевизия показа Косово с ислямския флаг"}
{"url": "http://www.focus-news.net/news/2019/04/24/2650454/komisar-mariya-gabriel-shte-uchastva-vav-foruma-za-ustoychiva-digitalna-ikonomika.html", "text": "Българският еврокомисар по цифровата икономика и общество Мария Габриел ще участва в откриването на Форума за устойчива дигитална икономика, посветен на етичните аспекти при използването на изкуствения интелект, в рамките на Американската търговска камара в България. Това съобщиха от пресцентъра на  Представителството на ЕК в България . Комисарят ще представи актуалното състояние в изпълнението на европейската стратегия за развитие на изкуствения интелект и етичните насоки, представени наскоро в резултат на работата на експертната група на високо равнище, инициирана от българския еврокомисар.  \r\nСъбитието ще се проведе от 14.00 часа в Гранд Хотел София, зала София.", "date": "2019.04.24", "title": "Комисар Мария Габриел ще участва във Форума за устойчива дигитална икономика"}
{"url": "http://www.focus-news.net/news/2019/04/24/2650436/afp-broyat-na-zhertvite-na-bombenite-atentati-v-shri-lanka-dostigna-do-359.html", "text": "Загиналите в поредицата от взривове, които разтърсиха столицата на Шри Ланка Коломбо навръх Великден, се увеличи до 359, предава  AFP , като се позовава на данни от местната полиция.  \r\nАгенцията пояснява, че броят на жертвите се увеличава заради смъртни случаи сред ранените. Припомня се, че при вълната от атаки пострадаха около 500 души.  Тереза Герова", "date": "2019.04.24", "title": "AFP: Броят на жертвите на бомбените атентати в Шри Ланка достигна до 359"}
{"url": "http://www.focus-news.net/news/2019/04/24/2650457/api-dvizhenieto-v-tunel-trayanovi-vrata-na-avtomagistrala-trakiya-shte-se-osashtestvyava-dvuposochno-v-trabata-za-burgas-zaradi-pochistvane-na-patnata-nastilka.html", "text": "Днес движението в тунел „Траянови врата“ на АМ „Тракия“ ще се осъществява само в тръбата в посока Бургас. Това съобщиха от пресцентъра на  Агенция „Пътна инфраструктура“ . Временната организация е за почистване на пътната настилка в тунелната тръба в посока София. Необходимо е шофьорите да карат с повишено внимание и съобразена скорост, като спазват стриктно поставената сигнализация.", "date": "2019.04.24", "title": "АПИ: Движението в тунел „Траянови врата“ на автомагистрала „Тракия“ ще се осъществява двупосочно в тръбата за Бургас заради почистване на пътната настилка"}
{"url": "http://www.focus-news.net/news/2019/04/24/2650458/dobrich-prodalzhavat-remontnite-deynosti-na-asfaltovata-nastilka-po-patya-dobrich-silistra.html", "text": "Продължават ремонтните дейности на асфалтовата настилка по пътя Добрич – Силистра. Движението трябва да се осъществява с повишено внимание и се регулира с пътни знаци, предаде кореспондент на  Радио „Фокус” – Варна . В Община Каварна се рехабилитират четири пътни участъка от общинската мрежа - Топола Шабла – Каварна – Раковски – Иречек, Каварна – Балчик – Божурец, Каварна – Топола и Каварна – Балчик – Топола – местността Иканталъка. Ограничено е движението на МПС над 10 тона по път I-9 в участъка от село Кранево в посока Варна. Обходният маршрут е през селата Кичево и Оброчище.  \r\nВ Добрич заради работа по интегрирания проект за обновяване на водния сектор се работи по ул. „Никола Петков“. Временната организация важи до приключване на планираните дейности. Няма въведени промени в движението на автомобили в областта по републиканската пътна мрежа. В Добрич времето е облачно, духа умерен вятър, температурата на въздуха е около 8 градуса.  \r\nЖулиета НИКОЛОВА", "date": "2019.04.24", "title": "Добрич: Продължават ремонтните дейности на асфалтовата настилка по пътя Добрич – Силистра"}
{"url": "http://www.focus-news.net/news/2019/04/24/2650459/denyat-24-april-v-svetovnata-istoriya.html", "text": "На 24 април 1771 година Японският остров Ишигаки е ударен от 85-метрова вълна “Цунами”. През 1792 г. Клод-Жозеф де Лил, френски инженер и офицер, съчинява музиката и текста на “Марсилезата”, а през 1800 година във Вашингтон са положени основите на Конгресната библиотека. През 1946 година са извършени първите полети на реактивните самолети МиГ-9 и Як-15, а на 24 април 1981 е представен е публично първият персонален компютър с марка IBM - IBM PC. На 24 април са родени: Барбра Джоун Стрейзънд – американска поппевица и киноактриса; Едмонд Картрайт – английски механик, изобретател на механичния тъкачен стан. На тази дата умират: Григорий Григориевич Орлов – руски военачалник и държавник, граф; Агоп Карапетович Коджоян – арменски график и живописец.  \r\n2018 г.  \r\nПрезидентът на Франция Еманюел Макрон пристига в Белия дом за началото на своята държавна визита, по време на която се очаква да се фокусира върху ядрената сделка с Иран и трансатлантическите търговски връзки между САЩ и Европа.  \r\n2017 г. \r\nСъединените щати налага санкции на 271 служители от Сирийския научен център за изследвания и изследвания заради тяхната предполагаема роля в разработването на оръжия, използвани в химическата атака на хан Шейхун. \r\n2017 г. \r\nКандидатът за президент на Франция Марин Льо Пен обявява, че се оттегля като лидер на Националния фронт. \r\n2016 г \r\nВ Сърбия се провеждат парламентарни избори. \r\n2016 г \r\nВ Австрия се провеждат избори за федерален президент. \r\n2015 г. \r\nАржентина и Русия подписват 20 договора за сътрудничество, като най-важни са договорите за атомната енергия и за увеличаване обема на търговията. Двете страни преминават към използване на националните валути в търговските сделки. \r\n2014 г. \r\nСтандарт енд Пуърс понижава дългосрочният индекс на Русия по задълженията за чуждестранна валута от BBB на BBВ-. \r\n2012 г. \r\nМинистърът на отбраната на САЩ Леон Панета съобщава, че САЩ остават в Афганистан със свой военен контингент и след 2014 г. Върховният представител на Европейския съюз по външните работи Катрин Аштън съобщава, че размерът на финансовата помощ на ЕС за Афганистан достига 1 млрд. евро. \r\nКоалицията на природозащитните и здравни обществени организации от цяла Европа излиза с „Обща декларация срещу фракинга“. В документа се подчертава негативното въздействие на метода на хидравлично разбиване върху климата, водите, земята и сеизмичната активност. \r\nВ последните години се забелязва тенденция за отказване от американско гражданство. САЩ са единствената държава, която задължава гражданите си да плащат данъци, независимо от тяхното местоживеене. Около 6-милионната американска диаспора в чужбина плаща данъци едновременно и в страната на пребиваване и на САЩ. Само от началото на тази година броят на отказалите се от гражданство американци достига 1800 души. \r\nИспания временно отменя действието на Шенгенското споразумение за свободно придвижване на хора на територията на ЕС за периода 28 април – 4 май, за да ограничи движението на поддръжници на различни антиглобалистки движения, свързани със заседанието на ръководството на Европейската централна банка. \r\n2011 г. \r\nНад 500 са загиналите в Нигерия при етническите сблъсъци след президентските избори, спечелени от сегашния държавен глава Гудлък Джонатан – християнин от южна Нигерия. Победата му се оспорва от Мухамаду Бухари – представител от северните мюсюлмански общности. Нигерия е най-големият износител на петрол в Африка и осмият в света. \r\nНяколко хиляди души демонстрират в центъра на Токио за отказ от ядрената енергетика и развитието на възобновяемите енергоизточници след инцидента в АЕЦ „Фукушима“. \r\n2005 г. \r\nКардинал Йозеф Рацингер е избран за 265-я папа под името Бенедикт XVI. \r\n2004 г. \r\nСлед 18-годишно действие САЩ отменят икономическото си ембарго над Либия, като резултат от демонстрираното желание на Либия за съдействие при премахването на оръжията за масово унищожение. \r\n1995 г. \r\nМеждународният наказателен трибунал за бивша Югославия посочва босненския сръбски лидер Радован Караджич и двама от неговите високопоставени помощници като заподозрени във военни престъпления. \r\n1981 г. \r\nПредставен е публично първият персонален компютър с марка IBM – IBM PC. Екип от тринайсет души в центъра в Бока Ратон, Флорида, водени от Уилям Лоу, проектират революционната машина и я кръщават IBM PC (от Personal Computer), популяризирайки по този начин термина „PC“ като синоним за всички настолни компютри. Първият IBM PC е с процесор Intel 8088 с тактова честота 4,77 MHz, има 16 Кбайта памет, която може да се разширява до 256 Кбайта, и работи под управлението на операционната система DOS 1.0. Това е първият компютър на IBM, създаден с части, които могат да се купят навсякъде (архитектура, наречена отворена), и маркетиран от външни дистрибутори. Първоначалните прогнози за продажбите са скромни – 220 000 компютри за тригодишен период. Този брой е надминат още през първия месец! \r\n1964 г. \r\nВ град Есен, ФРГ, във вила \"Хюгел\" се открива изложбата \"Произведения на изкуството в българските музеи и манастири\". Тя продължава до 2 август същата година и е посетена от 70 000 души.  \r\nВила “Хюгел” е стар дворец, принадлежащ на фамилия Круп. През ноември 1811 г. Фридрих Круп, потомък на стара немска търговска фамилия, основава в Есен фабрика за стомана, която прави матрици и сплави за монети. За няколко десетилетия благодарение на бързото разпростиране на железопътната мрежа в Европа и блестящото управление на сина на Фридрих Алфред малката фабрика се превръща в най-голямата стоманена компания в Европа. \"Круп\" произвежда жп оси и пружини и изобретява първото наистина нечупливо жп колело. След четиригодишни тестове през 1897 г. \"Круп\" заедно с Рудолф Дизел прави първия дизелов локомотив. \r\n1956 г. \r\nВладимир Топенчаров публикува във в. \"Отечествен фронт\" нова статия \"Поуки от поуката\". Тя има широк обществен отзвук, тъй като продължава да критикува култа към личността, водещ според автора до заместване на дисциплината в държавата и стопанството с \"известни форми на командване и с бездушна изпълнителност\". \r\n1953 г. \r\nУинстън Чърчил получава рицарско звание от британската кралица Елизабет II. \r\nУинстън Чърчил е роден на 30 ноември 1874 г. в Бленим, Оксофордшир. Той произхожда от семейството на херцозите Марлборо. Образованието си получава в елитарното училище “Хароу” и във военното кавалерийско училище. След намесата на Великобритания във Втората световна война е назначен за военноморски министър в правителството на Н. Чембърлейн (от септември 1939 г.). През май 1940 г. става министър-председател на коалиционно правителство. След 22 юни 1941 г. е инициатор за създаване на съюз на всички антифашисти сили за борба срещу Германия. Заедно с президента Рузвелт сключва договор със СССР за съвместна борба срещу фашизма. По негова идея се сключва договорът “заем-наем” и съюзниците оказват материална помощ на Съветския съюз по време на цялата война. Участва в Техеранската (1943 г.), Кримската (1945 г.) и Потсдамската конференции (1945 г.), които определят следвоенното устройство на света и предоставят Източна Европа на Съветския съюз.  \r\nВ отговор на политиката на Сталин в Източна Европа и издигането на “желязна завеса” по границите на източноевропейските страни Чърчил (в речта си на 5 март 1946 г. в град Фултън, щат Мисури, САЩ) призовава за създаване на военно-политически съюз на САЩ, Великобритания и западноевропейските страни за защита на демокрацията от тоталното настъпление на комунизма. Тази реч се смята за началото на “Студената война”. През 1951-1955 г. отново е министър-председател. Поради пределна възраст излиза в оставка и се оттегля от активна политическа дейност. Чърчил е известен и като писател, публицист и автор на исторически и мемоарни книги. Той е носител на Нобелова награда за литература (1953 г.). \r\n1946 г. \r\nИзвършени са първите полети на реактивните самолети МиГ-9 и Як-15. \r\n1945 г. \r\nПропада опитът на Хайнрих Химлер за сепаративен мир с Великобритания и САЩ, целящ закриване на Западния фронт и съсредоточаване на цялата хитлеристка армия срещу СССР. \r\nХайнрих Химлер (1900 – 1945 г.) е германски политик по време на Третия райх. След Първата световна война (1914-1918 г.) участва във фашистки организации за разправа с работническото движение в Германия. След 1933 г. е началник на политическата полиция в Мюнхен, Бавария, а по-късно и в цяла Германия (от 1936 г. е шеф на Гестапо). От 1943 г. е имперски министър на вътрешните работи. От 1944 г. командващ резервната армия. Химлер е главен организатор на концентрационните лагери. След капитулацията на фашистка Германия се самоубива. \r\n1884 г. \r\nКанцлерът Ото Фон Бисмарк провъзгласява немския суверенитет върху Людерц –ленд и Югозападна Африка (днешна Намибия). Това е началото на немското колониално владичество, което обхваща почти цяла Югозападна Африка: Танганайка, Руанда, Камерун, Того, Нова Гвинея. След края на Втората Световна война те се разделят между победителките. \r\n1833 г. \r\nВ САЩ е патентована газираната вода. \r\n1800 г. \r\nВъв Вашингтон са положени основите на Конгресната библиотека. Тя разполага с над 18 милиона книги, 2,5 милиона записа, 12 милиона снимки, 4,5 милиона карти и повече от 54 милиона ръкописа. Конгресната библиотека е най – старата културна институция във столицата. \r\n1792 г. \r\nКлод-Жозеф де Лил, френски инженер и офицер, съчинява музиката и текста на “Марсилезата”. Той участва като капитан в Австро-френската война през 1792 г. Вдъхновен от патриотизма на народа, който се вдига в защита на отечеството, той създава \"Марсилезата\", която от 1795 г. е държавен химн на Франция. Автор е и на \"Опити в стихове и проза\" (1796 г.), на драмата \"Макбет\" (1827 г.), на сборник романси (1796 г.) и др. \r\n1771 г. \r\nЯпонският остров Ишигаки е ударен от 85-метрова вълна “Цунами”. \r\n1558 г. \r\nЖенят се френският дофин Франсоа II и Мери Стюард. Година след сватбата Франсоа е коронясан за крал. Той е на 14 г. и от негово име, като регент управлява майка му Катерина Медичи. Франсоа умира на 5 декември 1560 г. На трона го наследява Шарл IX. На тази дата са родени:   \r\n1942 г. \r\nРодена е Барбра Джоун Стрейзънд – американска поппевица и киноактриса. В началото на 60-те години пее в нощните клубове на “Гринич Вилидж”, участва в телевизионни шоупрограми, ревюта “оф Бродуей”, снима филми.  \r\nПолучава награда “Грамми” за първия си албум (1963 г.), а през 1968 г. получава “Оскар” за филма “Забавното момиче”.  \r\nУчаства във филмите “Каквито бяхме”, “Хелоу, Доли!”, “В един хубав ден ще се срещнем завинаги” (1970 г.), “Бухалът и котенцето” (1970 г.), “Какво има, Док?” (1972 г.), “Върху кутията с пясък” (1972 г.), “Пътят, по който вървяхме” (1973 г.), “Заради Пит” (1974 г.), “Веселата госпожа” (1975 г.), “Роди се звезда” (1976 г.), “Най-важното събитие” (1979 г.), “Всяка дълга нощ” (1981 г.), “Йентъл” (1983 г.), “Орехи” (1987 г.), “Принцът на прилива” (1991 г.), “Огледалото има две лица” (1996 г.). През 1987 г. получава втора награда “Грами” за албума “Бродуей”. Избрани албуми: “The Barbra Streisand Album” (1963 г.), “My Name is Barbra” (1964 г.), “Simply Streisand” (1967 г.), “Greatest Hits” (1969 г.), “Stoney End” (1971 г.), “The Way We Were” (1974 г.), “Greatest Hits, Vol. II” (1979 г.), “Guilty” (1980 г.), “Memories” (1981 г.), “Yentl” (1983 г.), “Emotion” (1984 г.), “The Brodway Album” (1986 г.), “One Voice” (1987 г.). \r\n1934 г. \r\nРодена е Шърли Маклейн – американска актриса, сестра на Уорън Бийти. От 1950 г. работи в нюйоркските театри като танцьорка в мюзикъли и в телевизията. Дебютира в киното при Хичкок - “Неприятности с Хари” (1955 г.). Снима се с успех в мюзикъли и комедии - “Канкан” (1960 г.), “Моята гейша” (1961 г.), “Сладката Ирма” (1963 г.), “Жълтият ролс-ройс” (1964 г.). Във филмите “Като поток” (1958 г.), “Апартаментът” (1960 г.), “Часът на децата” (1962 г.), “Двама на люлката” (1962 г.). Създава сложни драматични образи. Силни роли прави в “Сладка Чарити” (1968 г.). Кариерата £ получава възходящо развитие с “Две мулета за сестра Сара” (1970 г.), “Опустошените” (1971 г.), “Светът на Шърли” (1977 г.), “Повратна точка” (1977 г.), “Присъствие” (1980 г.), “Думи за нежност” (1983 г.), “В деликатна ситуация” (1986 г.), “Мадам Сузацка” (1988 г.), “Картички от Холивуд” (1990 г.), “Изхабени хора” (1992 г.), “Четири нюйоркчанки” (1993 г.), “Да пребориш Ърнест Хемингуей” (1993 г.), “Да пазиш Тес” (1994 г.), “Уест Сайдски валс” (тв, 1994 г.), “Целулоиден тоалет” (1996 г.), “Мис Уинтърбърн” (1996 г.), “Усмивка като вашата” (1997 г.), “Жана Д’Арк” (тв, 1999 г.), “Бруно” (2000 г.), “Процесът срещу Салемските вещици” (2001 г.), “Каролина” (2001 г.). През 1974 г. снима документалния филм “Другата половина на небето”. Маклейн е авторка на езотерични бестселъри: “Да достигнеш плода”, “Танцувай до последен дъх”, “Един грам любов”. \r\n1897 г. \r\nРоден е Бенджамин Лий Уорф – американски езиковед и етнограф. Завършва Масачусетския технически университет (1918 г.) със специалност инженер-химик. От 1926 г. изследва проблемите за съотношението език - мислене, изучава езика на американските индианци, семитските езици. Първите му изследвания са посветени на дешифровката и лингвистичната интерпретация на писмеността на майте. Предполага, че тази писменост е базирана на фонетичен принцип. Под влиянието на Е. Сепир и в резултат на наблюденията си над юто-ацтекските езици (особено хопи) формулира хипотезата за лингвистичната относителност (хипотеза Сепир - Уорф). Има дял в разработването на теорията за граматическите категории и първи разграничава в езика явните и скритите категории. \r\n1893 г. \r\nРоден е Лесли Хауърд – английски актьор и режисьор. През 20-те години работи в театъра. В киното дебютира през 1917 г. През 30-те години е в Холивуд. Става известен с роли на интелектуалци-скептици. Стреми се да разкрие диалектиката в характерите на своите герои. Част от филмография му включва “Обречен на отплуване” (1930 г.), “Свободна душа” (1931 г.), “Площад “Бъркли” (1934 г.), “Пленените” (1934 г.), “Времето на човешките страсти” (1934 г.), “Ромео и Жулиета” (1936 г.), “Любов търся аз” (1937 г.), “Пигмалион” (1938 г.), “Отнесени от вихъра” (1939 г.), “Интермецо” (1939 г.), “49-тият паралел” (1941 г.), “Първият от няколкото” (1942 г.), “Слабият пол” (1943 г.) и др. Постига успех в театъра след участието си във “Вкаменената гора” (1935 г.) и “Хамлет” (1936 г.). Умира при самолетна катастрофа над Португалия, предизвикана от нацистката авиация. \r\n1845 г. \r\nРоден е Карл Шпителер – швейцарски писател. Твори на немски език. Учи право и теология в университетите в Базел, Цюрих и Хайделберг. Живее в Русия от 1871 до 1879 г. В епичната си поема в ритмична проза “Прометей и Епиметей” (1880-1881 г., със стихотворен вариант “Търпеливият Прометей”, 1924 г.) прави метафорични паралели между конфликтите и противоречията на съвременната епоха и Древността. Алегоричната модернизация на древния мит е характерна и за други негови произведения (епичната поема “Олимпийска пролет”, 1900-1905). В романа “Имаго” (1906 г.) рисува конфликтите между художника и бюргерството в съвременното общество. Носител е на Нобелова награда за литература (1919 г.). \r\n1743 г. \r\nРоден е Едмонд Картрайт – английски механик, изобретател на механичния тъкачен стан. След завършване на Оксфордския университет (1764 г.) известно време е селски свещеник. Изобретява и патентова (1785 г.) тъкачен стан с крачно задвижване (совалката се прехвърля ръчно). Усъвършенства този стан (1786 г.) и успява да механизира всички основни операции на ръчното тъкане. В Донкастър (Йоркшир) построява фабрика с 20 стана (1783 г.) и по-късно (1789 г.) монтира парна машина за тяхното задвижване. Тъкачният стан на Картрайт получава широко разпространение в текстилната промишленост след няколко усъвършенствания от други изобретатели (1813 г., 1822 г.). \r\n1706 г. \r\nРоден е Джовани Батиста Мартини (наричан още падре Мартини) – италиански композитор и теоретик, францискански монах. Ръководител е на Музикалната академия в Болоня, създател на първия труд по история на музиката. На тази дата умират: \r\n2004 г. \r\nУмира Есте Лаудър. Заедно със съпруга й Джоузеф Лаудър основават “Есте Лаудър Къмпани”. Рожденото й име е Жозефин Естер Лаудър. Тя е дъщеря на унгарски евреи – емигранти. Тя е единствената жена, която е включена в класацията на Списание “Таймс” за 20 – те най – влиятелни бизнес гения на 20 – ти век. Носител е на Президентския медал за Свобода..С Джоузеф Лаудър се женят през 1930 г. Развеждат се 1939, а през 1942 отново се женят. Остават заедно до смъртта му през 1982 г. \r\n1967 г. \r\nУмира Владимир Комаров. Комаров влиза в съветските въздушни сили на 15 години. Става пилот през 1949 г. Пилотира Возход 1. Той е първият руснак, който лети два пъти в космоса. Загива на връщане от втория си полет със Съюз 1. Отказва парашутната му система. \r\n1960 г. \r\nУмира Макс Феликс Теодор фон Лауе – германски физик. Следва в университетите в Гьотинген, Мюнхен и Берлин. Асистент е на М. Планк в Института за теоретична физика (1905-1909 г.) и Мюнхенския университет (1909-1912), професор е в Цюрихския (1912-1914 г.), Франкфуртския (1914-1919 г.), Берлинския (1919-1943 г.) и Гьотингенския (от 1946 г.) университети. Заместник директор на Физическия институт в Гьотинген (1946-1951 г.), директор на Института за физическа химия и електрохимия в Далем (бивш Западен Берлин, 1951-1953 г.) и института \"Фриц Хабер\" (от 1953 г.). През 1912 г. предлага метод, доказващ вълновата природа на рентгеновите лъчи, като използва за дифракционна решетка кристал на меден сулфат. Автор е на трудове върху теорията на относителността, свръхпроизводимостта, теорията върху ефекта на Комптън и др. Лауреат на Нобелова награда за физика (1914 г.). \r\n1959 г. \r\nУмира Агоп Карапетович Коджоян – арменски график и живописец. Учи в Мюнхен в студията на А. Ажбе (1903-1905 г.) и в Мюнхенската художествена академия (1905-1907 г.). Завръща се в Армения през 1918 г. По-известни негови графики са “Арменски герой” (1921 г.); илюстрации към приказката “Азарян Бюлбюл” (1925 г.), към “Книга за пътя” от Е. Чаренц (1933 г.), “Стихове и легенди” от М. Горки (1934 г.), “Антология на арменската поезия” (1936 г.), “Арменски народни приказки” (1956 г.) и др. \r\n1901 г. \r\nУмира Владимир Василиевич Качановски – руски славист. Завършва Варшавския университет (1876 г.). Пътешества с научна цел из славянските страни, Гърция, Италия и Франция. От 1886 г. преподава в Казанския университет. Издава сп. “Вестник на славянството” (1888-1896 г.). Професор е по славянска филология, история и литература в Историко-филологическия институт в град Нежин (от 1896 г.). Известен е с трудовете си в областта на славянската филология, с публикации на паметници на славянската писменост. Негови по-важни съчинения са “Сръбските жития и летописи като източник за историята на южните славяни” (“Славянский сборник”, 1876 г.), паметници на българското народно творчество (1882 г.), “За историческото изучаване на руския език” (1887 г., Казан). \r\n1852 г. \r\nУмира Василий Андреевич Жуковски – руски поет, почетен член (1827 г.) и академик (1841 1852 г.) на Петербургската Академия на науките. Един от основоположниците на романтизма в руската поезия. Жуковски е извънбрачен син на помешчика А. И. Бунин и пленената туркиня Салхи. Литературните интереси на младия Жуковски се формират в Московския благороден пансион (1797 - 1801 г.) и в \"Приятелското литературно общество\" (1801 г.) под влияние на традициите на дворянския либерализъм. През 1812 г. постъпва в опълчението. С Отечествената война от 1812 г. са свързани патриотичните нотки в неговите стихове (\"Певец в лагера на руските воини\", 1812 г., и др.). От 1815 г. е възпитател на царския син и службата в двора му позволява да облекчи участта на А. С. Пушкин, декабристите, М. Ю. Лермонтов, А. И. Херцен, Т. Г. Шевченко. Излиза в оставка през 1841 г. и живее зад граница. След 1830 г. се занимава главно с преводи на балади и драми на Ф. Шилер (\"Орлеанската дева\", 1817-1821 г.), \"Одисея\" на Омир (1849 г.), части от поемата на Фирдоуси \"Шах наме\" и др. Погребан е в Александро-Невската лавра в Петербург. \r\n1783 г. \r\nУмира Григорий Григориевич Орлов – руски военачалник и държавник, граф (1762 г.). Брат е на А. Г. Орлов. Завършва сухопътното дворянско военно училище. Участва в Седемгодишната война (1756-1763 г.). Служи в Петербург като артилерийски офицер. Фаворит е на Екатерина Алексеевна (бъдещата императрица Екатерина II) и от връзката им се ражда син - Алексей, родоначалник на дворянската фамилия графове Бобрински. Активно участва в преврата (1762 г.), който поставя Екатерина II на престола. След преврата е камерхер на двора (висше дворцово звание). Известно време (1763-1775 г.) е генерал-фелдцехмайстер (началник на артилерията) на руската армия. Ръководи потушаването на \"чумния бунт\" в Москва (1771 г.). Оглавява руската делегация при преговорите с Турция във Фокшани (1772 г.). Постепенно загубва влиянието си в двора и излиза в оставка (1775 г.). За изготвянето на историческата справка на Агенция “Фокус” са използвани следните източници:  \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.04.24", "title": "Денят 24 април в световната история"}
{"url": "http://www.focus-news.net/news/2019/04/24/2650419/the-guardian-uvelichava-se-naprezhenieto-varhu-vlastite-v-shri-lanka.html", "text": "„Ислямска държава“ пое отговорността за бомбените атентати в Шри Ланка, при които загинаха над 320 души, пише британският вестник  The Guardian . Експерти също заявиха, че нападенията носят почерка на терористичната организация. Това са най-смъртоносните атентати извън Близкия Изток, за които терористичната организация поема отговорност, след като обяви своя „халифат“ преди почти пет години. Атентатите са свидетелство за запазените възможности на „Ислямска държава“ да извършва унищожителни терористични нападения по света, независимо от претърпените поражения в Близкия Изток.  \r\nТерористичната организация публикува изявление, в което обяви, че нейни „бойци“ са отговорни за атентатите в Шри Ланка.  \r\nЕксперти смятат, че за разлика от някои други случаи, този път изглежда, че разследването ще покаже връзка на „Ислямска държава“ със самоубийствените атентати срещу църкви и луксозни хотели в островната държава.  \r\nИзявлението на терористичната организация идва в момент, когато властите в Шри Ланка са поставени под засилващ се натиск, във връзка с информации, че са били предупредени от индийските разузнавателни служби относно потенциални самоубийствени атентати срещу църкви.   Светлин Божков", "date": "2019.04.24", "title": "The Guardian: Увеличава се напрежението върху властите в Шри Ланка"}
{"url": "http://www.focus-news.net/news/2019/04/24/2650460/sofiya-zapochvat-edinichnite-izpitaniya-na-vlakovete-v-uchastak-na-novoizgradenoto-trase-ot-tretiya-lach-na-metroto.html", "text": "Започват единични изпитания на новите метровлакове модел „Инспиро“, произведени от фирма „Сименс“ в част от трасето на метрото. Това съобщиха от пресцентъра на  Столична община . Метровлаковете ще се движат в участъка „Депо Земляне“ - метростанция „Красно село“- метростанция „Бул. България“.  \r\nКметът на Столичната община Йорданка Фандъкова ще провери в 13.00 часа напредъка на изграждането на третата линия на метрото. Проверката ще започне от депото и ще включва посещение за зала за обучение на машинисти с действащ тренажор, произведен от „Сименс“, преминаване с изпитателен влак от депото в Земляне до метростанция „Красно село“, метростанцията „Бул България“ и обратно.", "date": "2019.04.24", "title": "София: Започват единичните изпитания на влаковете в участък на новоизграденото трасе от третия лъч на метрото"}
{"url": "http://www.focus-news.net/news/2019/04/24/2650463/ombudsmanat-maya-manolova-shte-poseti-grad-stara-zagora-kadeto-shte-razdade-nad-250-hranitelni-paketa-ot-kampaniyata-velikden-za-vseki.html", "text": "Омбудсманът Мая Манолова ще посети Стара Загора. Това съобщиха от  пресофиса на омбудсмана . В 12.00 часа пред храм „Св. Николай“ омбудсманът ще раздаде на социално слаби и възрастни хора над 250 пакета с храна, събрани от Националната кампания „Великден за всеки – дари празник на баба и дядо“, която Манолова организира за четвърта поредна година в най-големите търговски вериги в цялата страна.  \r\nОт 14.00 часа по покана на специалистите по здравни грижи от Стара Загора омбудсманът ще подкрепи протеста им за по-достойни условия на труд и адекватно заплащане, който ще се състои пред сградата на УМБАЛ „Проф. д-р Стоян Киркович“.", "date": "2019.04.24", "title": "Омбудсманът Мая Манолова ще посети град Стара Загора, където ще раздаде над 250 хранителни пакета от кампанията „Великден за всеки“"}
{"url": "http://www.focus-news.net/news/2019/04/24/2650465/gabrovo-blagotvoritelen-bazar-za-sotsialni-uslugi-ot-obshtinata-shte-se-provede-v-grada.html", "text": "Благотворителен базар за социални услуги от Габрово и общината ще се проведе в града, съобщиха за  Радио „Фокус“ – Велико Търново  от Общината. Базарът ще продължи и на 25 април. Щандът ще е разположен в търговския център на бул. „Могильов“ в града и ще работи от 15.00 до 19.00 часа. В инициативата ще се включат Дневния център за деца и младежи с увреждания, Дневния център за деца с увреждания в кв. „Велчевци“ и Дневния център за стари хора. На базара ще бъдат изложени изделия, ръчно изработени от потребителите на горепосочените социални услуги, а набраните средства ще се използват за подпомагане на дейностите им.  \r\nЛуиза ТРАНЧЕВА", "date": "2019.04.24", "title": "Габрово: Благотворителен базар за социални услуги от общината ще се проведе в града"}
{"url": "http://www.focus-news.net/news/2019/04/24/2650462/otbelyazvame-velika-sryada.html", "text": "На третия ден от Страстната седмица отбелязваме Велика сряда. На този ден се припомня за многоценното миро, пролято върху главата на Христос от разкаяла се грешница. Тя успяла да влезе в дома, където бил Той, за да засвидетелства почитта си, а в бързината счупила съда, за да разлее по-лесно мирото. Някои от апостолите възроптали, че би било по-добре мирото да се продаде, а парите да се раздадат на бедните. Христос обаче казал да не я смущават, защото нуждаещи ще има винаги, а Той няма да е още дълго с апостолите. В същия ден си припомняме и решението на Синедриона да осъди Исус Христос. Тогава Юда отишъл при юдейските първенци и уговорил предателството на Христос за тридесет сребърника.   \r\nДругото съдбоносно библейско събитие е Тайната вечеря, на която Исус дава на своите ученици последните си духовни напътствия. Пророкува смъртта си на кръста и посочва, че един от тях ще го предаде на фарисеите, за да бъде съден, измъчван и разпнат. След вечерята Христос взима хляба, разчупва го и раздава на учениците си с думите: „Вземете, яжте, това е моето тяло.“ После вдига чашата с червено вино и казва: „Пийте от нея всички. Това е моята кръв. Кръвта на Новия Завет, която се пролива за опрощаване на греховете. “С тези слова се поставя началото на ново духовно учение, на нов мироглед. Установено е тайното свето причастие. Същата вечер Исус заедно с учениците си отива на Елеонската планина, за да отправи от нея молитвите си към Отеца.  \r\nСпоред традицията в ранното утро на Велика сряда родителите изпращат децата да наберат големи китки здравец, който се съхранява пред иконите в съд с вода до Разпети петък. Тогава децата го раздават на богомолците, запътили се към църквата. Децата берат и други билки и цветя, с които на сутринта на Великия четвъртък се боядисват великденските яйца. \r\nНа този ден в храмовете се служи Преждеосвещена Литургия. Вечерта богослужението е Малко повечерие. Не се работи никаква домакинска работа, защото се вярва, че умението ще се отнеме.", "date": "2019.04.24", "title": "Отбелязваме Велика сряда"}
{"url": "http://www.focus-news.net/news/2019/04/24/2650466/blagoevgrad-zapochva-obrabotkata-na-trevni-ploshti-sreshtu-karlezhi-na-teritoriyata-na-obshtina-petrich.html", "text": "Предвид активния сезон на развитие на кърлежите и с цел ограничаване разпространението на инфекциозни заболявания в община Петрич започва първо третиране на тревните площи. Това съобщиха от пресцентъра на  Общината . Обработката ще се извърши по график от днес до 30 април 2019 г. при благоприятни метеорологични условия. В случай на неблагоприятна метеорологична обстановка, графикът ще бъде променен. Третирането на площите ще се извърши в нощните и ранни часове на денонощието – от 5.00 часа до 10.00 часа и след 20.00 часа.  \r\nЩе бъде използван препарат разрешен от Министерството на здравеопазването и безопасен за бозайници и птици – „Бандит 10 ЕВ”, с карантинен срок до 24 часа. Община Петрич призовава да бъде ограничен достъпа на деца до детските площадки и тревните площи за период от 24 часа след обработката. За целта във всеки обработен терен ще се поставят указателни табели, потвърждаващи третирането с посочени на тях дата, час на извършване и карантинен период. Пчеларите също да имат предвид, че в периода на обработките на зелените площи, следва да спазват времето и инструкциите на информационните табели. Пръскането ще се извърши с модерна високоефективна техника със студен и топъл аерозол.", "date": "2019.04.24", "title": "Благоевград: Започва обработката на тревни площи срещу кърлежи на територията на община Петрич"}
{"url": "http://www.focus-news.net/news/2019/04/24/2650467/burgas-pametta-na-zhertvite-na-armenskiya-genotsid-shte-bade-pochetena-v-grada.html", "text": "Ежегодно на 24 април с решение на Общинския съвет в Бургас се почита паметта на жертвите в арменския геноцид от 1915 – 1923 г. Венци и цветя ще бъдат поднесени пред паметника до църквата „Сурп Хач“ от 17.30 часа. Това съобщиха от пресцентъра на  Община Бургас . Възпоменателен концерт в памет на загиналите под наслов „Никой не е забравен, нищо не е забравено“ ще се проведе в Държавен куклен театър – Бургас от 19.00 часа, с вход свободен. В него ще се включат самодейци, наред със специалното участие на вокална формация „Сирун“ – Пловдив. Основен организатор на честванията е Арменска апостолическа православна църква „Сурп Хач“ –  Бургас.", "date": "2019.04.24", "title": "Бургас: Паметта на жертвите на арменския геноцид ще бъде почетена в града"}
{"url": "http://www.focus-news.net/news/2019/04/24/2650468/sofiya-vavezhda-se-vremenna-organizatsiya-na-dvizhenieto-za-provezhdane-na-sabitie-ot-posolstvoto-na-kralstvo-niderlandiya-v-rezidentsiya-lozenets.html", "text": "Въвежда се временна организация на движението за провеждане на събитие от Посолството на Кралство Нидерландия в резиденция „Лозенец“. Това съобщиха от пресцентъра на  Столична община . От 16.00 до 21.00 часа се разрешава престоят и паркирането на автомобилите превозващи гостите на приема на ул. „Милин камък“ в частта при резиденция „Лозeнец“.", "date": "2019.04.24", "title": "София: Въвежда се временна организация на движението за провеждане на събитие от Посолството на Кралство Нидерландия в резиденция „Лозенец“"}
{"url": "http://www.focus-news.net/news/2019/04/24/2650469/veliko-tarnovo-dvizhenieto-v-uchastak-ot-pat-veliko-tarnovo-gabrovo-se-osashtestvyava-s-povisheno-vnimanie-poradi-izsichane-na-hrasti.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Пътните настилки са сухи. Времето е слънчево. Температурата е 9 градуса. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На път Габрово – връх Шипка, при км 164+150, движението се осъществява с повишено внимание поради пропаднал участък по асфалтова настилка. Поставена е необходимата сигнализация. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 май. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 май. Движението в участък от пътя между Севлиево и село Драгановци се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от път Селище – Стоките се осъществява с повишено внимание поради пропаднал участък на асфалтовата настилка до 31 май. Поставена е необходимата сигнализация. \r\nДвижението в участък от път Велико Търново – Габрово се осъществява с повишено внимание до 25 април поради изсичане на храсти. Регулира се с пътни знаци. \r\nНадежда КРЪСТЕВА", "date": "2019.04.24", "title": "Велико Търново: Движението в участък от път Велико Търново – Габрово се осъществява с повишено внимание поради изсичане на храсти"}
{"url": "http://www.focus-news.net/news/2019/04/24/2650472/yambol-kampaniya-pod-nadslov-sport-sreshtu-narkotitsi-shte-se-provede-v-grada.html", "text": "От 18.00 часа пред Младежки дом „Георги Братанов“ ще се проведе училищен турнир по канадска борба. Това съобщиха от пресцентъра на  общината . Събитието се провежда под мотото „Спорт срещу наркотици“ и е инициатива на Общински съвет по наркотични вещества при община Ямбол и Превантивно информационен център за борба с наркоманиите към него. Чрез това събитие организаторите се стремят да разширят възможностите на младите хора за активно включване в различни форми на неформалното образование с цел развиване на техните интереси и способности. Желаещите да премерят сили в надпреварата могат да се запишат за участие на място в деня на събитието. Участниците ще бъдат разделени в четири категории спрямо пола и килограмите:  \r\n1.\tМомчета – до 75 кг.\t\t\t1. Момичета – до 60 кг. \r\n2.\tМомчета – над 75 кг.\t\t\t2. Момичета – над 60 кг. \r\nКампанията се организира съвместно с Младежки дом „Георги Братанов“, Обединен спортен клуб по канадска борба „Давид“- Ямбол и Мото клуб „The Riders“- Ямбол.", "date": "2019.04.24", "title": "Ямбол: Кампания под надслов „Спорт срещу наркотици“ ще се проведе в града"}
{"url": "http://www.focus-news.net/news/2019/04/24/2650471/kandidatite-za-evrodeputati-ot-bsp-za-balgariya-shte-posetyat-oblast-pernik.html", "text": "Кандидатите за евродепутати от листата на „БСП за България“ ще посетят област Перник. Това съобщиха от пресцентъра на  БСП . В 11.30 часа в центъра на село Дрен, община Радомир, Иван Кръстев ще се срещне с обществеността. \r\nВ 13.00 часа на площада в град Земен Димитър Данчев ще се срещне с граждани.", "date": "2019.04.24", "title": "Кандидатите за евродепутати от „БСП за България“ ще посетят област Перник"}
{"url": "http://www.focus-news.net/news/2019/04/24/2650470/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с изпълнение на инвестиционен проект за подмяна на уличен водопровод на ул. „Света Петка“ в кв. „Кремиковци“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. \"Свети Георги Победоносец\", ул. \"Райна Княгиня\", ул. \"Мургаш\", ул. \"Река Елешница\", ул. \"Ралица\", ул. \"Кремиковска\", ул. \"Възраждане\", ул. \"Стефан Караджа\", ул. \"Радивоя\",ул. „Белите брези“, ул. „Стефан Караджа“, ул. „Илинден“, ул. Възраждане“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Белите брези“ пред 146 ЦДГ. След възстановяване на водоснабдяването е възможно временно повишаване  мътността на водата. \r\nВъв връзка с изпълнение на инвестиционен проект за подмяна на уличен водопровод на бул. „Св. Климент Охридски“ местност „Малинова долина“ Студентски, се налага спиране на водоподаването от 09.00 до 21.00 часа на клиентите на „Софийска вода”, живеещи в района на: бул. „Св. Климент Охридски“ от № 100 до ул. „Георги Кьосеиванов“; бул. „Св. Климент Охридски“ от № 67 до № 105; ул. „Георги Кьосеиванов“, ул. „Евгений Силянов“,ул. 5 та. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. Климент Охридски“ ъгъла с ул. 5-та. След възстановяване на водоснабдяването е възможно временно повишаване  мътността на водата. След реализацията на тeзи инвестиционнr проектr клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с подмяна на спирателни кранове на бул. „Цар Борис III“ в жк. „Славия“ се налага спиране на водоподаването от 10.00 до 18.00 часа на клиентите на „Софийска вода”, живеещи в района на: бул. „Цар Борис III“ №128, бл. 1, бл. 2, бл. 3, бл. 4, автогара „Овча купел“, търговски обекти. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Цар Борис III“ №128. \r\nВъв връзка с изграждане на уличен водопровод на ул. „Цветница“ в жк. „Люлин 9“  се налага спиране на водоподаването от 09.00 до 21.30 часа на клиентите на „Софийска вода”, живеещи в района на: ул. „Луи Пастьор“, ул. „Крим“, ул. „Ветрен“, бул. „Сливница“; бул. „Сливница“ от ул. „Ветрен“ до ул. „Стефан Дуньов“  - четни и нечетни номера. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Сливница“ ъгъла с ул. „Цветница“. \r\nВъв връзка с подмяна на сградно водопроводно отклонение на бул. „Ситняково“ в кв. „Подуяне“ се налага спиране на водоподаването от 09.00 до 17.00 часа на клиентите на „Софийска вода”, живеещи в района на: бул. „Ситняково“ бл. 11, ул. „Голаш“ №33, бл. 9, бл. 10. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Голаш“ №31. \r\nВъв връзка с подмяна на сградно водопроводно отклонение на ул. 8 в кв. „Обеля“ се налага спиране на водоподаването от 09:00 до 16:00 часа на клиентите на „Софийска вода”, живеещи в района на: ул. 13-та от ул. 8-ма до ул. 6-та. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 8 ъгъла с ул. 13. \r\nВъв връзка с изграждане на сградно водопроводно отклонение на ул. „Момино венче“ в кв. „Драгалевци“ се налага спиране на водоподаването от 09.30 до 19.30 часа на клиентите на „Софийска вода”, живеещи в района на: ул. „Горска поляна“ от № 43 до ул. „Момино венче“; ул. „Момино венче“ от № 21 до ул. „Горска поляна“; ул. „Безименна улица“ до ул. „Момино венче“ № 29. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Момино венче“ ъгъла с ул. „Горска поляна“. \r\nВъв връзка с монтаж на спирателни кранове на ул. „Калев бряг“ в с. Негован се налага спиране на водоподаването от 09.30 до 19.30 часа на клиентите на „Софийска вода”, живеещи в района на: ул. „Езерата“, ул. „Васил Левски“, ул. „Манастирска“, ул. „Борис Найденов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Калев бряг“ ъгъла с ул. „Стефан Павлов“. \r\nВъв връзка с изграждане на сградно водопроводно отклонение на ул. „Евлия Челеби“ в кв. „Карпузица“ се налага спиране на водоподаването от 09.00 до 18.00 часа на клиентите на „Софийска вода”, живеещи в района на: ул. „Евлия Челеби“ от площад „Сред село“ до ул. „Лазарополе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Евлия Челеби“ №59. \r\nВъв връзка с подмяна на сградно водопроводно отклонение на ул. „Свети Георги Победоносец“ в кв. „Кремиковци“ се налага спиране на водоподаването от 10.00 до 18.00 часа на клиентите на „Софийска вода”, живеещи в района на: ул. „Свети Георги Победоносец“ от ул. „Света Петка“ до ул. „Радивоя“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Свети Георги Победоносец“ №41. \r\nВъв връзка с подмяна на сградно водопроводно отклонение на ул. „Есперанто“ в кв. „Орландовци“ се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „Есперанто“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Лавандула“ ъгъла с ул. „Есперанто“. \r\nВъв връзка с подмяна на сградно водопроводно отклонение на ул. „Ширината“ в с. Доброславци се налага спиране на водоподаването от 09.30 до 14.30 часа на клиентите на „Софийска вода”, живеещи в района на: ул. „Ширината“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ширината“ ъгъла с ул. „Летец“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.04.24", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/04/24/2650473/pregled-na-osnovnite-temi-v-dobrudzhanskiya-pechat.html", "text": "„Наказаха“ кмета, че не стана член на СДС“. Темата е от първа страница на вестник  „Добруджанска трибуна“ . Двама съветници в Общинския съвет на Добрич са напуснали реформаторите, защото Йордан Йорданов не е потвърдил неистинската новина, че е променил партийната си принадлежност към сините. Веселин Димитров от СДС и Георги Друмев от „Движение България на гражданите“ са заявили публично желанието си да напуснат несъществуващата формация в местния парламент. По закон членството в партиите е по местоживеене и ако Йордан Йорданов беше станал член на СДС, затова трябваше да има съответните документи. За кражба на ток за десетки хиляди от ферма в село Котленци съобщава всекидневникът. Екип на ЕРП Север е разкрил мащабна кражба на електричество от животновъдна ферма в добричкото село. Електромерът на стопанската ферма е манипулиран софтуерно, при който енергията се е трупала в невизуализиран регистър на устройството. „Общините Добричка и Хършова с обща стратегия за културен туризъм в трансграничната зона“, съобщава изданието. Кметът на Община Добричка инж. Тошко Петков е посрещнал на 22 април кмета на румънската община Хършова Виорел Йонеску. Двамата са участвали в първата среща между екипите за управление на трансграничния проект. Той е финансиран по програма ИНТЕРРЕГ V-A Румъния България. Акцент в дейностите е промотирането и превръщането на фолклорния фестивал „Песни и танци от слънчева Добруджа“ в село Дебрене в международен. Още една тема от региона – „В Тервел подготвят деветия конкурс „С песните на Калинка Вълчева“. Предстои деветото издание на конкурса за изпълнители на традиционна добруджанска народна песен. Тази година конкурсът ще се проведе на рождения ден на именитата народна певица - 18 октомври. Заявки за участие могат да се подават до четвърти октомври в Община Тервел.  \r\n„Цветан Цветанов в Добрич: Важно е да гласуваме за европейските избори“, съобщава другият всекидневник  „Нова добруджанска трибуна“ . От тези избори зависи каква ще бъде политиката на правителството, на държавата и на Европейския съюз към всяка страна членка в него. Това е заявил на среща със симпатизанти в Добрич заместник-председателят на ПП ГЕРБ Цветан Цветанов. Сред официалните гости на събитието са били народните представители вицеадмирал Пламен Манушев и Даниела Димитрова, председателят на Общинския съвет на град Добрич Иво Пенчев и заместник-областният управител Красимир Николов. „Програмата за субсидирана заетост на област Добрич ще осигури 48 работни места“, съобщава всекидневникът. На работно заседание Областната комисия по заетост е приела проект след представени от общините и Областна администрация предложения. Общата сума за предвидените работни места и 179 547 лв. Вчера се е провело работно заседание на Областната комисия по заетост. 36 са работните места, одобрени на 8-часов работен ден, и 12 на 4 часа. За пореден фурор на „Алексия“ съобщава всекидневникът.  Спортният клуб е спечелил Гран При в категория „Акробатик денс“ по време на Международния турнир „Пловдив Опен“, организиран от Българската федерация по спортни танцови дисциплини на 19 - 21 април. Клубът е участвал с един солист, 4 формации, сред които мажоретен състав. Следващата изява на „Алексия“ е Държавното първенство по гимнастрада, което тази година ще се проведе в град Шумен през месец май.", "date": "2019.04.24", "title": "Преглед на основните теми в добруджанския печат"}
{"url": "http://www.focus-news.net/news/2019/04/24/2650456/koalitsiya-patrioti-za-valeri-simeonov-shte-predstavi-listata-si-za-evropeyskite-izbori.html", "text": "Листата на Коалиция „Патриоти за Валери Симеонов“ (НФСБ и Средна Европейска класа)“ за изборите за членове на Европейския парламент ще бъде представена от 18.30 часа в х-л „Интерконтинентал“ (бивш „Радисън“), в Голямата зала. Това съобщиха от пресцентъра на  НФСБ .", "date": "2019.04.24", "title": "Коалиция „Патриоти за Валери Симеонов“ ще представи листата си за европейските избори"}
{"url": "http://www.focus-news.net/news/2019/04/24/2650455/bsp-za-balgariya-shte-predstavi-listata-si-za-evropeyskite-izbori-pred-sofiyskata-obshtestvenost.html", "text": "В 18.00 часа в Зала 3 на НДК, „БСП за България“ ще представи листата си за европейските избори пред софийската общественост. Това съобщиха от пресцентъра на  БСП .", "date": "2019.04.24", "title": "„БСП за България“ ще представи листата си за европейските избори пред софийската общественост"}
{"url": "http://www.focus-news.net/news/2019/04/24/2650476/pernik-v-grada-shte-se-provede-kampaniya-s-bezplatni-profilaktichni-pregledi-po-povod-svetovniya-den-za-borba-s-astmata.html", "text": "По случай Световния ден за борба с астмата здравното реалити на Българската национална телевизия \"Зелената линейка\" заедно с Българското дружество по белодробни болести, Българското дружество по алергология и Асоциация на българите, боледуващи от астма ще проведат кампания с безплатни профилактични прегледи в град Перник. Това съобщиха от пресцентъра на  Община Перник . Събитието ще се състои от 10.30 до 13.00 на площада до пощата на граф Перник.  \r\nВ Зелената линейка ще бъдат специалистите от Клиника по алергология на Александровска болница д-р Диана Христова и д-р Йордан Икономов, които ще проведат профилактични спирометрии и консултации на пациенти с установени проблеми.  \r\nПрегледите са безплатни и се провеждат със съдействието на Община Перник. Ще бъде заснет и репортаж, който ще се излъчи на 10 май в рубриката „Зелената линейка“ на предаването „100% Будни“ от 09.45 по БНТ1.", "date": "2019.04.24", "title": "Перник: В града ще се проведе кампания с безплатни профилактични прегледи по повод Световния ден за борба с астмата"}
{"url": "http://www.focus-news.net/news/2019/04/24/2650475/stara-zagora-v-grada-shte-bade-predstavena-izlozhbata-izkustvoto-na-grafikata-v-kolektsiyata-na-prof-d-r-chavdar-slavov.html", "text": "Изложбата „Изкуството на графиката в колекцията на проф. д-р Чавдар Славов“ ще бъде представена от 18.00 часа в западните зали на Художествена галерия Стара Загора. Това съобщиха от пресцентъра на  Общината . В експозицията са включени 105 произведения, дело на творци, с чието изкуство са свързани редица от най-значимите художествени явления в съвременната българска графика. Сред авторите са: Васил Захариев, Веселин Стайков, Евтим Томов, Преслав Кършовски, Румен Скорчев, Любен Диманов, Борислав Стоев, Петър Чуклев, Стоян Цанев, Иван Димов, Иван Газдов, Захари Каменов, Иван Ненов, Цветан Казанджиев, Мария Духтева, Христо Кърджилов и др. В изложбата са включени графични творби и рисунки и на художници като  Дечко Узунов, Светлин Русев, Генко Генков, Иван Кирков, Валентин Старчев, Емил Попов и др. , изявяващи се преди всичко в областта на живописта и скулптурата.  \r\nПроф. д-р Чавдар Славов, д.м.н., е уролог по специалност, член на Постоянния комитет на Световната здравна организация (СЗО) за Европа и международен член на Европейската и Световната урологични асоциации. Интересите и  любовта му към графиката, формирани през годините,  след 1985 г. прерастват в колекционерска страст и в сърдечно приятелство с десетки художници от различни поколения. Тази изложба е част от „неговото пътуване в изкуството на графиката“ и шанс за публиката да се срещне с една колекция, респектираща с художествената значимост на включените в нея творби.", "date": "2019.04.24", "title": "Стара Загора: В града ще бъде представена изложбата „Изкуството на графиката в колекцията на проф. д-р Чавдар Славов“"}
{"url": "http://www.focus-news.net/news/2019/04/24/2650478/blagoevgrad-v-petrich-shte-se-provede-blagotvoritelen-kontsert-za-nabirane-na-sredstva-za-pametnik-na-poeta-evtim-evtimov.html", "text": "В града ще се проведе благотворителен концерт за набиране на средства за паметник на поета Евтим Евтимов. Това съобщиха от пресцентъра на  Общината . Концертът ще се проведе от 19.30 часа в големия салон на читалище „Братя Миладинови – 1914“. Концертът е част от кампанията за набиране на средства, за да бъде изграден паметник на поета Евтим Евтимов, който е родом и почетен гражданин на Петрич. Участие в концерта ще вземат: Веселин Маринов, Румина, Клавдия, Володя Стоянов, Алесия Вълчева, Костадин Запрев и Денс клуб „Кристал“. Припомняме, че идеята е да се изгради паметник на поета Евтим Евтимов в родния му Петрич пред сградата на читалище „Братя Миладинов“. Канят се всички граждани, които отдават заслужено уважение към личността и творчеството на Евтим Евтимов да заповядат на благотворителния концерт и помогнат за осъществяване на идеята за паметник на поета.", "date": "2019.04.24", "title": "Благоевград: В Петрич ще се проведе благотворителен концерт за набиране на средства за паметник на поета Евтим Евтимов"}
{"url": "http://www.focus-news.net/news/2019/04/24/2650474/kardzhali-ogranicheno-e-dvizhenieto-na-tezhkotovarni-avtomobili-nad-15-tona-po-patya-chernoochene-kardzhali.html", "text": "Интензивно е движението на входовете и изходите на град Кърджали, предаде кореспондент на  Радио „Фокус“ . Пътните настилки са мокри. По път Черноочене - Кърджали в посока Кърджали е ограничено движението на МПС над 15 тона, като се препоръчват обходни маршрути по път Хасково - Кърджали, път Асеновград - Кърджали, както и по път Минерални бани – Кърджали. Извършват се ремонтни дейности по републикански път Карамфил - Крумовград от 30 км до 36 км, като преминаването трябва да се осъществява с повишено внимание, тъй като ремонтът на водостоци и облицоване на окопи ще продължи до 31 май. Движението по пътя Крумовград - границата с област Хасково от 36 км до 55 км  също трябва да се осъществява с повишено внимание поради локални ремонти на пътя. Движението в участъка Надлез Кирково - ГКПП „Маказа\" остава ограничено за МПС над 3,5 тона. \r\nДарина ДЕЕНИЧИНА", "date": "2019.04.24", "title": "Кърджали: Ограничено е движението на тежкотоварни автомобили над 15 тона по пътя Черноочене - Кърджали"}
{"url": "http://www.focus-news.net/news/2019/04/24/2650479/veliko-tarnovo-prezhdeosveshtena-sveta-liturgiya-se-otsluzhva-v-tsarkovnite-hramove-v-grada-po-povod-velika-sryada.html", "text": "Преждеосвещена света Литургия се отслужва в църковните храмове в града по повод Велика сряда, предаде репортер на  Радио „Фокус“ – Велико Търново . Рано тази сутрин църковните камбани в града възвестиха началото на Литургията. Десетки миряни се стекоха в катедралния храм, за да запалят свещ. Вечерта ще бъде отслужено Мало повечерие.  \r\nДнес е третият ден от Страстната седмица – Велика сряда. На този ден се припомня за многоценното миро, пролято върху главата на Христос от разкаяла се грешница. Тя успяла да влезе в дома, където бил Той, за да засвидетелства почитта си, а в бързината счупила съда, за да разлее по-лесно мирото. Някои от апостолите възроптали, че би било по-добре мирото да се продаде, а парите да се раздадат на бедните. Христос обаче казал да не я смущават, защото нуждаещи се има винаги, а Той няма да е още дълго с апостолите. Тогава Юда отишъл при юдейските първенци и уговорил предателството на Христос за тридесет сребърника. \r\nНадежда КРЪСТЕВА", "date": "2019.04.24", "title": "Велико Търново: Преждеосвещена света Литургия се отслужва в църковните храмове в града по повод Велика сряда"}
{"url": "http://www.focus-news.net/news/2019/04/24/2650481/pazardzhik-remontni-deynosti-se-izvarshvat-po-patya-selo-varvara-gara-kostandovo.html", "text": "Натоварен е трафикът по главните пътища в областта, съобщи за  Радио „Фокус“ – Пазарджик  дежурният в Областно пътно управление. Пътните настилки са сухи. Движението по пътя Пещера – Батак се осъществява в една лента от 157 км до 160 км чрез поетапно затваряне на лява и дясна ленти за движение поради частичен ремонт на асфалтовата настилка. Ремонтни дейности се извършват по пътя село Варвара – Гара Костандово. Движението се извършва в една лента от 14 км до 30 км чрез поетапно затваряне на лява лента за движение поради почистване на изкоп под еластична ограда. Трафикът се регулира с пътни знаци. Движението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.04.24", "title": "Пазарджик: Ремонтни дейности се извършват по пътя село Варвара – Гара Костандово"}
{"url": "http://www.focus-news.net/news/2019/04/24/2650483/narodniyat-predstavitel-petar-vitanov-v-kyustendil-neefektivno-izharchenite-evropeyski-sredstva-mogat-da-ubiyat-tseli-regioni.html", "text": "„Хората осъзнават необходимостта от промяна на начина на управление най-вече в България, но и в Европа. Кюстендил, който е дал вдъхновение на Владимир Димитров - Майстора за неговите картини, дълги години е бил известен със своята селскостопанска продукция, а в момента се бори за оцеляване. Неефективно изхарчените европейски средства могат да убият цели региони“. Това каза пред журналисти народният представител и кандидат за евродепутат Петър Витанов при посещението си в Кюстендил, съобщиха от пресцентъра на  БСП . Според него това е типичен пример как не трябва да се харчат европейски средства, как парите за обща селскостопанска политика отиват не по предназначение. По думите му, за да може да се възстанови селскостопанската продукция в региона, е необходимо преработвателно предприятие, борса, грижа за тези производители, които да реализират продукцията си. Петър Витанов определи производителите като герои, които продължават да произвеждат- въпреки правителството и политиката на ликвидация. „Очевидно правителството е неспособно да изравни регионалните дисбаланси в страната. Тъжно е да видим само на 60 – 70 км. от София заплашен, буквално от изчезване, район, където  липсват млади хора, без икономическа перспектива, без доходи. Ние, БСП, имаме своята Визия за България, в която сме казали по какъв начин трябва да постигнем едно догонващо развитие спрямо големите градове– София, Пловдив, Варна и Бургас\", заяви той. „Каузата ни е повишаване на доходите и благосъстоянието на хората, за да могат те да останат тук и да бъдат българи“, посочи Витанов. Той направи сравнение с основните приоритети на опонентите от ГЕРБ -  дигитализация, глобализация, супер компютър, които определи като тотално скъсване с реалността.  По време на срещата бяха дискутирани въпросите за двойния стандарт на храните и големите търговски вериги, които реално убиват малкия бизнес; европейската прокуратура,  политиката на ЕС с Китай, Брекзит. \r\nКандидатите за евродепутати Петър Витанов и Иван Кръстев посетиха и Кочериново. „Някои от секторите в държавата са в агония, останалите са в криза. Правителството явно, загледано в себе си, не може да види реалните проблеми на хората. Краят на това управление е близо\", заяви Иван Кръстев. Той е категоричен, че не се съмнява в победата на \"БСП за България\" на предстоящите Европейски избори. „Работата на социалистите винаги е била да защитава доходите на хората, равенството и техните права“, каза Кръстев. \r\n„Тези избори не са само европейски, те са  избори за смяна на модела на управление. Важно е в Европа да се отстояват българските интереси, а парите, които са предвидени, да стигнат до малкия производител. Решенията, които се взимат в ЕП, влияят пряко на нашето ежедневие\", добави Петър Витанов. \r\nВ гр. Рила споделиха пред кандидатите, че състоянието на общината е лошо. И поискаха от тях достойно представяне на България в Европейския парламент, делова и честна работа. А техните искания са скромни – внуците им да останат в родината.", "date": "2019.04.24", "title": "Народният представител Петър Витанов в Кюстендил: Неефективно изхарчените европейски средства могат да убият цели региони"}
{"url": "http://www.focus-news.net/news/2019/04/24/2650464/vodachat-na-listata-na-bsp-za-balgariya-elena-yoncheva-tolkova-godini-sme-chlen-na-es-no-dori-ne-se-doblizhavame-do-evropa.html", "text": "„Вярвам, че можем да решим проблемите при усвояването на средствата от европроектите и корупцията при тях. Очевидно е, че в България няма ефективна правораздавателна система,  прокуратурата също не работи ефективно, а хората нямат доверие в институциите. Нужно е да се борим и да работим заедно с гражданските и НПО организации, за да решим този сериозен проблем”. Това каза водачът на листата на „БСП за България” Елена Йончева на среща с жителите на гр. Ямбол, съобщиха от пресцентъра на  БСП . Пред над 200 жители на града тя заяви, че за пресичането на корупцията, не можем да разчитаме само на бъдещия европейски прокурор, защото управляващите се готвят тихомълком да назначат двама представители на европейската прокуратура у нас. „Проблемът с корупцията при европроектите е, че всичко е затворен кръг. В Ямбол имате конкретни примери. Крадат се пари от сметището, от ремонта в центъра на града, от детските градини и накрая тези пари отиват за купуването на изборите. Благодаря ви, че все още имате сили да се борите, че не сте се отказали от гнева срещу корумпираното правителство”, добави Йончева.  \r\nВодачът на листата на \"БСП за България\" коментира, че всичко, което получаваме от Брюксел, като средства по програми не се чувства от българските граждани, защото не достига до тях. „Толкова години сме член на ЕС и вървим към Европа, където има социална справедливост. Вече 12 години дори не се доближаваме до нея”, коментира още Йончева. Водачът на листата на левицата заяви, че вместо след тези милиарди, които се изсипаха в страната ни, да живеем по-добре, сме последни по всички показатели. „Доплащаме 50% от доходите си за здравеопазване, за 10 години 60% от българите са станали полуграмотни. Защо се случва това? Заради управляващите, които объркаха всички системи, защото това, което приема парламентът е в интерес на определи фирми и кръгове, в ущърб на обществения интерес”, посочи Йончева. „Ние сме убедени, че ако спечелим, ще има предсрочни избори и на тях не просто БСП ще спечели, а и целият народ. ГЕРБ в момента пазаруват – купиха си лъвчето на СДС, купиха и други десни партии, а тези, които не могат да купят, ги заплашват”, коментира още Елена Йончева. Тя заяви, че заради това управление в хората не е останала надежда и затова  напускат България. „Трудно е да обърнем този процес, но е възможно да го направим заедно”, каза Йончева.  \r\n„Чувствам се по-уверен, че битката си струва, защото тази мафия си отива. Не трябва да пропускаме да финализираме тази битка, която водим в името на България”, заяви секретарят на ПГ на „БСП за България” Кристиан Вигенин. Той коментира, че управляващите разбират, че си отиват и правят всичко възможно, за да се задържат, но нещата са необратими. „Хората имат надежда в БСП и преди всичко в Елена Йончева, че нещата могат да се променят. Нека на 26-и май да нанесем на управляващите това решаващо поражение, след което пътят ни ще бъде само нагоре. Битката е тежка, но ние ще я спечелим, за да се възроди България и да продължим напред”, заяви Кристиан Вигенин .", "date": "2019.04.24", "title": "Водачът на листата на „БСП за България” Елена Йончева: Толкова години сме член на ЕС, но дори не се доближаваме до Европа"}
{"url": "http://www.focus-news.net/news/2019/04/24/2650484/blagoevgrad-kosene-na-treva-i-izryazvane-na-hrasti-se-izvarshva-po-vtoroklasen-pat-19-v-uchastaka-ot-grad-simitli-do-prohod-predela.html", "text": "Косене на трева и изрязване на храсти се извършва по второкласен път-19 в участъка от град Симитли до проход Предела. Това съобщиха за  Радио „Фокус“ – Пирин  от Областно пътно управление – Благоевград. Преминаването трябва да се извършва с повишено внимание. Движението по главен път Е-79 в участъка от Благоевград до отклонение за село Стара Кресна трябва да се осъществява с повишено внимание поради косене на трева и изрязване на храсти. Водачите е необходимо да карат със съобразена скорост, съобразно създадената организация на движение до 30 април. Освен това временно е създадена организация за движението по третокласен път–108 автомагистрала „Струма“ – село Рибник, където е ограничено преминаването на МПС с тегло над 12 тона поради аварийни ремонтни дейности. Обходния маршрут минава по третокласен път село Дрангово – село Ръждак – град Петрич и обратно за срок до 31 юли. Отново по третокласен път – 108 в участъка автомагистрала „Струма“ – село Рибник от км 0 до км 2+500 преминаването е ограничено за всички МПС поради извършване на ремонтни дейности по възстановяване и укрепване на мостово съоръжение над река Струма. За преминаване могат да се използват следните обходни маршрути: в посока Петрич: автомагистрала „Струма“ до пътна връзка за село Марикостиново – по общински път в село Марикостиново до кръстовището с път III-198 за Петрич; в посока София: по път III-108 до отклонение за село Рибник – по път III-1082 Рибник – Лебница – Струма – Вълково – Драката до пътен възел \"Струмяни\" на автомагистрала „Струма“. Движението по път третокласен път Благоевград – ГКПП \"Станке Лисичково\" от км 0 до км 24 трябва да се осъществява с повишено внимание поради косене на трева и изрязване на храсти. Двете ограничения са в сила до 30 април. Към този час трафикът по автомагистрала „Струма“, главен път Е-79 и второкласен път Симитли – Гоце Делчев се извършва нормално. Няма данни за регистрирани тежки пътни инциденти. \r\nЛивия НИНОВА", "date": "2019.04.24", "title": "Благоевград: Косене на трева и изрязване на храсти се извършва по второкласен път-19 в участъка от град Симитли до проход Предела"}
{"url": "http://www.focus-news.net/news/2019/04/24/2650482/haskovo-v-dimitrovgrad-shte-bade-otkrita-cheshma-pametnik-posvetena-na-donorite.html", "text": "В град Димитровград в парка пред болница \"Св. Екатерина\" и едноименния параклис в 16.00 часа ще бъде открита чешма-паметник, посветена на хората, които чрез донорство са дарили живот. Това съобщиха от пресцентъра на  Община Димитровград . Благодарение на подкрепата на Община Димитровград и инициативата на Сдружението на пациентите с дихателна недостатъчност и белодробна трансплантация това ще бъде втората такава чешма в страната след София.  \r\nЧешмата-паметник, посветена на донорството, е реализирана с финансовата подкрепа на парламентарните групи на ГЕРБ, БСП и „Воля“, като още чешми предстои да бъдат открити и в градовете Плевен и Велико Търново. Със спомоществователството на граждани предстои откриването на такива в Пловдив, Смолян, Шумен и Варна. \r\nКампанията „Дари живот“ има за цел да подкрепи и насърчи донорството в България, както и да насочи вниманието към проблемите, добрите практики при реализирането на донорски ситуации и увеличаване на броя донори. \r\n„Мисията на кампанията „Дари живот“ е да покаже, че  донорството е не само най- висшата изява на милосърдие, но и изключителна възможност частица от теб да продължи съществуването си в спасения живот на друг човек.  Добре е да знаем, че с едно съгласие за донорство могат да бъдат спасени до седем човешки живота. Затова в България е необходимо да се усъвършенства реда и организацията на органното донорството чрез увеличаване на донорските бази и чрез създаване на по-добра мотивираност в  координаторите по донорство, както и регистър за волеизявленията хората по отношение на донорството“, казва председателят на Сдружението на пациентите с дихателна недостатъчност и белодробна трансплантация Стефан Тамбуев.   \r\nСред поканените гости са представители на 44-тото Народно Събрание, Министерство на здравеопазването, представители на местната власт  и водещи български трансплантолози. \r\nКампанията „Дари живот“ се реализира от Сдружението на пациентите с дихателна недостатъчност и белодробна трансплатация и има за цел  да привлече вниманието на обществото към насърчаване на  донорството в България.  \r\nВ основата на проблема у нас стои именно тяхната липса. Докато хиляди се нуждаят от присаждане и чакат да се появи подходящият за тях орган, през 2018 г. в страната са извършени 42 трансплантации, като 16 от трупни донори и 7 от живи. В момента за трансплантация чакат близо 2000 души, от които 1016 се нуждаят от нов бъбрек, 46 болни очакват здраво сърце, 46 души - черен дроб, 17 души - бял дроб, 11 болни - панкреас, около 500 очакват роговица, за да прогледнат, а над 1000 - стволови клетки. \r\nБългария е на последно място в ЕС по брой донори на 1 000 000 души население според официалната статистика за 2018 г. Испания е лидер в класацията с показател 34,2 донори на милион население, докато в България той е едва 1,2 на милион население. \r\nПървият реализиран проект на кампанията „Дари живот“ е изграждането на паметници-чешми на донора в няколко български града.", "date": "2019.04.24", "title": "Хасково: В Димитровград ще бъде открита чешма-паметник, посветена на донорите"}
{"url": "http://www.focus-news.net/news/2019/04/24/2650461/tass-broyat-na-zadarzhanite-za-napadeniyata-v-shri-lanka-dostigna-do-58-dushi.html", "text": "Броят на задържаните във връзка с вълната от бомбени атентати в столицата на Шри Ланка Коломбо навръх Католическия Великден, достигна до 58 души, предава  TACC , като се позовава на местни медии, цитирали полицията на островната държава. \r\nУточнява се, че през последното денонощие са арестувани 18 души в различни градове на страната. По-рано се съобщаваше за 40 задържани, припомня агенцията. \r\nПо последни данни загиналите при нападенията са 360 души, сред които множество деца, а повече от 520 други са пострадали.  Тереза Герова", "date": "2019.04.24", "title": "ТАСС: Броят на задържаните за нападенията в Шри Ланка достигна до 58 души"}
{"url": "http://www.focus-news.net/news/2019/04/24/2650486/blagoevgrad-s-tarzhestvoto-hristos-voskrese-svetlina-lyubov-i-mir-na-vsichki-ni-donese-zapochva-praznichnata-programa-v-bansko-za-velikden.html", "text": "Общината е подготвила богата програма за Великден. Това съобщиха за  Радио „Фокус“ - Пирин  от отдел „Култура“ към Община Банско. Програмата започва днес в Посетителския информационен център с тържеството „Христос Воскресе – светлина, любов и мир на всички ни донесе!“ с участието на малките артисти от „Театрална студиа“ към читалище „Никола Вапцаров“; Школата по религия в Начално училище „Св. Паисий Хилендарски” с преподавател Марияна Думанова и Школата по музика с ръководител Марин Бърдарев.  \r\nНа 25 април от 11.00 часа във Веляновата къща ще бъде демонстрирано месене на ритуални хлябове и боядисване на Великденски яйца с природни багрила под надслов „Със слънце е замесен хлябът“. В инициативата ще се включат Музеен комплекс - Банско, читалище „Никола Вапцаров“, с участието на децата от Начално училище „Св. Паисий Хилендарски” и Средно училище „Неофит Рилски“.  \r\nГолямото празнично събитие по случай светлите празници ще се състои на 28 април от 11.00 часа на централния площад в града. Великденският концерт е с участието на народната певица Ива Давидова, а традиционното състезание за най-здраво великденско яйце ще се проведе по време на концерта. \r\nНатали СТЕФАНОВА", "date": "2019.04.24", "title": "Благоевград: С тържеството „Христос Воскресе – светлина, любов и мир на всички ни донесе!“ започва празничната програма в Банско за Великден"}
{"url": "http://www.focus-news.net/news/2019/04/24/2650488/burgas-shte-bade-izvarsheno-tretirane-na-posevi-s-rapitsa-v-zemlishteto-na-kvartal-dolno-ezerovo.html", "text": "До 26 април всеки ден от 20.00 до 05.00 часа ще бъде извършено третиране на посеви, засети с рапица. Това съобщиха от пресцентъра на  Община Бургас . Целта на третирането е да се вземат навременни мерки в борбата с рапичен цветояд и гъбни болести по растенията. Подлежащите на третиране площи се намират в землището на бургаския квартал „Долно Езерово“, непосредствено до дружество „Лукойл Нефтохим“. Използваните препарати ще бъдат „Пропулс“ и „Биская“. Третирането ще се извърши с наземна техника от „Напредък Севан“, като приготвянето на разтворите и зареждането ще се извърши на работна площадка, намираща се в стопанския двор на фирмата. Според Наредбата за опазване на пчелите от отравяне и начините за провеждане на растителнозащитни, дезинфекционни и дезинсекционни дейности, собствениците на пчелини са длъжни да предприемат мерки по опазването им. По тяхна преценка мястото на пчелина може да бъде обозначено с бял флаг.", "date": "2019.04.24", "title": "Бургас: Ще бъде извършено третиране на посеви с рапица в землището на квартал „Долно Езерово“"}
{"url": "http://www.focus-news.net/news/2019/04/24/2650487/pregled-na-osnovnite-temi-v-starozagorskiya-pechat.html", "text": "„Първата библиотека в детска градина откриха в Стара Загора“, е водещото заглавие на вестник  „Старозагорски новини“ . В Световния ден на книгата - 23 април, в старозагорската Детска градина No 66 „Детски рай“ бе открита първата библиотека в детско заведение в общината. Библиотеката съдържа 400 книги, дарени от родители и приятели на градината. Всички са каталогизирани. „Библиотеката ще бъде отворена в определени дни, за да могат родителите, които идват да вземат децата си, да вземат и книжка за четене вкъщи. Тя може да бъде избрана както от родителя, така и от детето“, обясни директорът Силвия Стоянова. На откриването присъстваха зам.-областният управител Красимир Червилов, зам.-кметът на Община Стара Загора Иванка Сотирова, общинският омбудсман Надежда Чакърова, директорът на Държавна опера - Стара Загора, Огнян Драганов и родители. „Този ден е много специален, защото е ден на книгата, макар че тя трябва да се чете през цялата година. Важното е, че сте избрали да работите съвместно с родителите. Похвална е и инициативата на родителите да идват тук, защото трябва да научим децата още в тази възраст на съприкосновение с книгата. Този модел трябва да се налага“, отбеляза Иванка Сотирова. Малчуганите представиха осъвременена драматизация на приказката „Алиса в страната на чудесата“, пяха песнички за книжките, танцуваха. Всички гости написаха своите пожелания в специална книга, която ще бъде поставена в алеята на автографите. Те дариха и книги, с които да попълнят фонда на библиотеката.  \r\n„Русия почисти осквернен от вандали паметник в Стара Загора“, е друг акцент в броя. Специализирана фирма върна предишния блясък на осквернен от вандали наскоро паметник-костница в старозагорския парк „Митрополит Методий Кусев“. Навръх 11 април - Международен ден на пострадалите от войната и фашизма, неизвестни изписаха свастики и псувни върху фигурата на червеноармеец, дело на проф. Иван Лазаров, под която са погребани тленните останки на 3 дузини починали от раните си през лятото на 1945 г. в полева болница. Почистването и нанасянето на специален химикал, който предпазва от проникване на течности в камъка, е струвало 18 000 лв., които били платени от посолството на Руската федерация, съобщи зам.-кметът Иванка Сотирова. Паметникът е издигнат през далечната 1948 година, погребаните там войници, офицери и волнонаемни са били от състава на разквартирования в Стара Загора 66-и стрелкови корпус на Червената армия. През последните 15 години братската могила под устоите на старозагорския Альоша е била поне 6 пъти обект на поругаване, най-често това се случва в навечерието на 9 май. До момента няма установен нито един от извършителите на вандалските актове.  \r\n„Кметът на Стара Загора е категоричен: Емблематичната сграда на АГ-то няма да се продава“, четем още в изданието. В статията се уточнява, че там ще бъде позиционирана доболничната помощ и обособен Общински здравен център. Емблематичната сграда на Акушеро-гинекологичния комплекс в центъра на Стара Загора няма да бъде продадена след приключване на пребазирането на клиниките по Акушерство и гинекология и Неонатология в УМБАЛ „Киркович“. „Държим много на тази сграда, тя няма да бъде продадена или да бъде използвана за други нужди. Ще поискаме от МЗ тази сграда да бъде прехвърлена на Общината и там да бъде настанена доболничната помощ, която предлагат общинските здравни заведения“, заяви вчера по време на брифинг кметът на Стара Загора Живко Тодоров. От медията припомнят, че решението на кмета да запази емблематичната сграда за старозагорци и общинското здравеопазване датира още от 2016 г., когато общото събрание на акционерите на УМБАЛ „Киркович“ (с мажоритарен акционер Министерството на здравеопазването) реши да продаде АГ комплекса. Проточилото се пребазиране на клиниките отложи във времето кметското решение, а междувременната промяна в законодателството събуди мераците на кандидат-приватизаторите. Кметът обаче се оказа последователен в намерението си и по време на брифинга вчера съобщи, че е намерен начинът, по който Община Стара Загора да придобие собственост на сградата, без да заплаща определената й от МЗ цена. Това ще стане чрез замяна на земята, върху която е изградена тя и прилежащите й територии, които са общинска собственост. За целта вече са водени преговори с МЗ и ръководството на УМБАЛ „Киркович“ и се очаква след пребазирането на АГ комплекса, което започва около Великден, процедурата - замянка на земя срещу сграда, да стартира. Веднага след това ще започне проектиране на бъдещия Здравен общински център, в който ще бъде позиционирана голяма част от общинската доболнична помощ. Старите и неугледни бараки, където в момента се помещава ДКЦ II ще бъдат съборени, а на тяхно място ще бъде изграден паркинг, който да обслужва пациентите и персонала на новия Здравен център. Средствата, необходими за изпълнението на проекта, ще бъдат заложени в общинския бюджет догодина, обясни Живко Тодоров. По време на брифинга той съобщи още, че Общината ще започне и реализирането на стратегия за превенция в здравеопазването, за което също ще бъдат осигурени общински средства и специалисти. „Ние не можем да изземем ролята на държавата в здравеопазването, но можем да заложим на превенцията, тоест да осигурим необходимите условия хората да се грижат по-навреме за своето здраве“, коментира Живко Тодоров. Той уточни, че от общинската програма за здравна превенция ще се ползват и възрастни социално слаби граждани.", "date": "2019.04.24", "title": "Преглед на основните теми в старозагорския печат"}
{"url": "http://www.focus-news.net/news/2019/04/24/2650489/shumen-remontni-deynosti-se-izvarshvat-po-chast-ot-pat-i-2-mezhdu-novi-pazar-i-zaychino-oreshe.html", "text": "Частични ремонтни дейности се извършват по част от път I-2 между Нови Пазар и Зайчино ореше, предаде репортер на  Радио „Фокус“ - Шумен . В тази връзка движението от км 138 до км 146 се осъществява в една лента, в участъка се извършва и облицоване на канавки. Движението по пътя Радко Димитриево – Друмево e ограничено за МПС над 10 тона поради свлачищни процеси. Обходът е Шумен - Овчарово - Друмево. Ришки проход е отворен за движение, Върбишки проход остава затворен за всички превозни средства. Сухи са пътните настилки в Шумен и областта. Видимостта е нормална. Времето е с разкъсана облачност до слънчево, температурата на въздуха е между 7 и 9 градуса. \r\nИвелина ИВАНОВА", "date": "2019.04.24", "title": "Шумен: Ремонтни дейности се извършват по част от път I-2 между Нови Пазар и Зайчино ореше"}
{"url": "http://www.focus-news.net/news/2019/04/24/2650480/ochakva-se-elena-yoncheva-da-predostavi-originalniya-zapis-po-alo-banov-sam-na-prokuraturata.html", "text": "Очаква се водачът на листата на БСП Елена Йончева да предостави оригиналния запис по „Ало, Банов съм“ на Апелативната специализирана прокуратура. В понеделник тя заяви, че след предоставянето на този запис Прокуратурата вече няма да може да се измъкне от разследване по случая. Според Йончева прокуратурата се опитва да покрие информацията по \"Ало, Банов съм\". Тя допълни, че партията ще предостави документи от МРРБ, които доказват, че това, което е изисквал Боил Банов, а именно да бъдат издадени документи с невярно съдържание, се е случило. По-късно през същия ден изпълняващият функциите ръководител на Специализираната прокуратура Димитър Петров посочи, че в момента, в който Елена Йончева реално предостави нещо по записа „Ало, Банов съм“, то ще се изследва, а дотогава всичко са само приказки пред камерите. „Когато тя предостави каквото и да е било, тогава може да се оценява дали е относимо, ново или не повтаря други данни, които ние сме събрали“, посочи Димитър Петров. „Трябва да се направи сравнение, дали това, което е дадено вече го имаме. Ще чуем какво има в този запис“, каза още той. Агенция „Фокус“ припомня:  На 11 април Специализираната прокуратура отказа да образува досъдебно производство по сигнали срещу министъра на културата Боил Банов поради липса на данни за извършено престъпление. Преписи от постановлението са изпратени на лицата, подали сигналите – председателя на БСП Корнелия Нинова, говорителя на ПГ на БСП Елена Йончева и Григор Здравков. Предоставените от тях материали съдържат медийни публикации, в които се цитират изявления на Елена Йончева, че министър Боил Банов е съдействал за опрощаването на поне 700 хил. лева неустойка на фирмата-строител на втори и трети етап на „Ларгото\". В прикачен аудиозапис на разговор се твърди, че участва министър Банов. Според прокурорската записка липсата на данни за извършено престъпление от общ характер е основание да се откаже образуването на досъдебно производство. Държавното обвинение не е успяло да разпита тайния свидетел, за когото говори Йончева, поради отказа ѝ да разкрие неговата самоличност. Елена Йончева обяви, че БСП ще обжалва решението на спецпрокуратурата. До въпросната проверка на прокуратурата се стигна, след като в края на януари говорителят на ПГ на БСП Елена Йончева представи запис, за който твърди, че уличава министъра на културата Боил Банов в корупционни схеми със строителството на \"Ларгото\" по времето, когато е бил зам.-министър. Според Йончева записът представлява част от разговори на министър Банов от март 2016 г. По думите ѝ тогава той е опростил поне 700 хил. лева неустойка на фирма-строител, като е давал указания на служители от Министерството на културата от своя кабинет как да бъдат подправени документите. Министър Боил Банов отхвърли обвиненията на Йончева и обяви, че от четири години е рекетиран чрез записи от бивш служител на министерството. По думите му излъченият запис е монтаж, като различни думи са взимани от оперативки, които е правил със служители. Веднага след изнасянето на записа прокуратурата се самосезира и говорителят на главния прокурор Румяна Арнаудова заяви, че започват разпити на хора, които имат отношение към случая, станал известен като „Ало, Банов съм“. Първият, който беше разпитан, бе министър Банов.", "date": "2019.04.24", "title": "Очаква се Елена Йончева да предостави оригиналния запис по „Ало, Банов съм“ на прокуратурата"}
{"url": "http://www.focus-news.net/news/2019/04/24/2650477/valeri-simeonov-nfsb-ako-nie-ne-se-narechem-patrioti-v-borbata-za-evrovota-ne-znam-koy-ima-tova-pravo.html", "text": "Ако коалицията „Патриоти за Валери Симеонов“ не се определи като патриотична, то няма коя друга да го направи. Това каза за сутрешния блок „Добро утро, България“ на  Радио „Фокус“  Валери Симеонов, лидерът на НФСБ и водач на листата на коалицията „Патриоти за Валери Симеонов (НФСБ и Средна Европейска класа)“. Той уточни, че партньорството между двете партии датира от 2008 година, а съставът на Средна Европейска класа отговаря на изгледа на цялата коалиция – хора прагматици, представители на бизнеса. \"Целта при тези избори е да постигнем максимална избирателна активност. Всички сме наясно, че европейските избори събуждат в най-малка степен интереса на избирателя и за да можем да се обозначим, ние избрахме това наименование - не толкова по някакви нарцистични или егоцентрични съображения, а за да бъде разпознаваема коалицията. Аз мисля, че за времето на моето участие в изпълнителната власт, пък и преди и след това съм внесъл своя принос, а не съм пропилял своето политическо време\", коментира лидерът на НФСБ. Валери Симеонов обърна внимание, че присъствието на името му в това на коалицията, която води към евровота, има единствената цел да покаже на гласоподавателите, че това е партията, ръководена от него.  \r\nЙоланда ПЕЛОВА", "date": "2019.04.24", "title": "Валери Симеонов, НФСБ: Ако ние не се наречем „патриоти“ в борбата за евровота, не знам кой има това право"}
{"url": "http://www.focus-news.net/news/2019/04/24/2650490/smolyan-v-grada-shte-se-provede-velikdenski-kontsert-na-talantite-ot-nufi-shiroka-laka.html", "text": "Великденски концерт, в който ще участват талантите от Националното училище по фолклорни изкуства „Широка Лъка”, ще се проведе от 18.00 часа в зала 1 на Родопския драматичен театър „Николай Хайтов”. Това съобщиха от пресцентъра на  Общината . Концертът е посветен на най-светлия християнски празник Възкресение Христово. НУФИ “Широка лъка” вече 48 години изпълнява своята мисия – в дебрите на Родопа планина да съхрани самобитното творчество, което блести не само в паметниците на старата родопска архитектура, а звучи в ручилата на гайдите, в поетичните песни, които винаги са били опора и вдъхновение на народа през вековете. В него се обучават талантливи млади хора от цялата страна в специалностите „Български народни танци”, „Народно пеене” и „Народни фолклорни инструменти” под вещото ръководство на високо квалифицирани преподаватели, завършили Държавната музикална академия - София и Академията за музикално танцово и изобразително изкуство – Пловдив. Чрез художествените състави училището популяризира фолклорното богатство на България. Многобройни са концертите в страната и чужбина. Представителни групи на училището са гостували в Либия, Швейцария, Гърция, Белгия, Франция, Молдова, Германия, Ирландия. Певците и инструменталистите са лауреати на редица конкурси, като: „Атанаска Тодорова”, „С песните на Радка Кушлева”, „Гюрга Пинджурова”, „Калинка Вълчева”, „Янко Петров”, „Йовчо Караиванов”, „Руско Стефанов”, „Стоян Радев” и др. Входът за концерта е свободен.", "date": "2019.04.24", "title": "Смолян: В града ще се проведе великденски концерт на талантите от НУФИ „Широка лъка”"}
{"url": "http://www.focus-news.net/news/2019/04/24/2650492/dobrich-v-kavarna-se-provezhda-kampaniya-za-sabirane-na-izlyazlo-ot-upotreba-elektrichesko-i-elektronno-oborudvane.html", "text": "На територията на общината се провежда кампания за събиране на излязло от употреба електрическо и електронно оборудване. Тя е организира от „Елтехресурс” АД, съвместно с Община Каварна. Това съобщиха от пресцентъра на  Общината . Гражданите и фирмите могат да се освободят от неработещите си електроуреди, ако до 23 април 2019 г. са подали заявка за извозване.  \r\nНа всички граждани, предали неработещи електроуреди, ще се предоставят ваучери за отстъпки при пазаруване във верига магазини „Технополис\", а фирмите ще получат документи, съгласно Закона за управление на отпадъците.,", "date": "2019.04.24", "title": "Добрич: В Каварна се провежда кампания за събиране на излязло от употреба електрическо и електронно оборудване"}
{"url": "http://www.focus-news.net/news/2019/04/24/2650494/pregled-na-osnovnite-temi-vav-velikotarnovskiya-pechat.html", "text": "„Правнук на ген. Муткуров дари на В. Търново 100-годишен мраморен бюст на генерала“ е заглавие от областния всекидневник  „Янтра Днес” . Уникален бюст паметник на първия български генерал Сава Муткуров, изработен от бял италиански мрамор, подари на Велико Търново неговият правнук Александър Кирков. Дарението е връчено на Инициативния комитет, който се зае да издигне паметник на пълководеца в старата столица. 100-годишният монумент е изработен в Италия по поръчка на сина и дъщерята на генерала Атанас Муткуров и Венета Кисьова след смъртта му през 1891 г. „Зловоние тормози два дни великотърновци“ е друго заглавие от ежедневника. Няма законови нарушения във връзка с неприятната миризма, за която бяха подадени многобройни сигнали от граждани до институциите във В. Търново през последните два дена. Това е показала проверката на служители на Регионалната екоинспекция и Областната агенция по храните. Зловонието се появи в следобедните часове в понеделник, а от РИОСВ веднага реагираха на сигналите. „Кметът на Павликени стана заместник-председател на международна организация“ е заглавие от страница три  на ежедневника. „Двойно са се увеличили делата за убийство в търновския Апелативен съд“ четем на страница четири. На страница пет е публикуван материал със заглавието: „Горнооряховец притежава най-голямата колекция от джобни календарчета у нас“. На спортната страница на вестник „Янтра Днес“, четем „Етър“ навършва днес 95 години“. \r\n„Велико Търново ще посрещне нощта на Възкресение на върха на Царевец“  е заглавие от първа страница на другия областен ежедневник  „Борба“ . За девета поредна година Велико Търново ще посрещне Христовото Възкресение на върха на крепостта Царевец. Точно в полунощ на 27 срещу 28 април десетки църковни камбани ще звънят в унисон, за да възвестят настъпването на Великден. Благодатния огън ще бъде изнесен от Патриаршията музей „Възнесение Господне“, а пред храма ще бъде отслужено пасхално богослужение. \r\n„Воня във въздуха се носи часове над областния град“ е друга тема от ежедневника. Неприятна миризма измести пролетното ухание на цъфнали дръвчета в старата столица. Вонята се настани трайно във въздуха във Велико Търново в следобедните часове на понеделник и дори можеше да се усети по изгрев слънце във вторник. Най-силен бе „ароматът“ по центъра, но дори крайните квартали не бяха пожалени. Разтревожени граждани подадоха сигнали по този повод в РИОСВ – Велико Търново. \r\n„Автор на световни бестселъри предложен за почетен доктор на ВТУ“, „10 абитуриенти от Павликени получиха помощ за бала“, „Д-р Валентин Точков е номиниран за най-вдъхновяващ педиатър у нас“ са други заглавия от страниците на всекидневника. \r\n„Мач между “виолетовите ветерани“ за 100 години организиран футбол във В. Търново и 95 години „Етър“, „Младежите на хандбалния „Локомотив“ прибавиха и шампионска титла към купата на страната“, „Никола Викторов със сребро от държавното по борба“ са заглавията от спортната страница на изданието.", "date": "2019.04.24", "title": "Преглед на основните теми във великотърновския печат"}
{"url": "http://www.focus-news.net/news/2019/04/24/2650498/pernik-regionalno-sastezanie-na-uchebnite-kompanii-na-dzhuniar-achiyvmant-shte-se-provede-v-grada.html", "text": "Община Перник организира съвместно с Джуниър Ачийвмънт (JA)-България регионално състезание по програма „Учебна компания“ като част от националната квалификация за Националното състезание „Най-добра учебна компания“ 2019 г. Това съобщиха от пресцентъра на  Общината . В инициативата ще се включат до 25 ученически стартъпа от програмата „Учебна компания“ на JA-България от и Югозападна България. \r\nЦелта на регионалните състезания е да даде възможност на учебните компании в конкурентна среда да демонстрират своите умения по продажби и маркетинг, като същевременно съумеят добре да защитят идеята си пред жури. От всяко регионално състезание ще бъдат избрани до 10 ученически компании, които получават право на участие в Националното състезание „Най-добра учебна компания на България“. Участващите екипи представят своите продукти и услуги на щанд в частта търговско изложение, на сцена правят и представяне пред жури във формат на презентация пред инвеститори. Участниците развиват продукти и услуги в сферите на компютърните и интернет технологии, мобилни приложения, туризъм, хранително-вкусова индустрия, облекло, дизайн и др. \r\nИнициативата е резултат от споразумението за сътрудничество между Община Перник и Джуниър Ачийвмънт България за дългосрочно и ефективно сътрудничество в процеса на обучение на младежите по предприемачество, изграждане на модел за публично-частно партньорство и създаване на възможности за осъществяване на съвместни инициативи и проекти. \r\nПървоначалният формат на Програма „Учебна компания” е създаден през 1919 г. и празнува 100-на годишнина през 2019 г. Това е най-утвърдената програма на Джуниър Ачийвмънт в цял свят, като през 2006 г. е призната от Европейската комисия за “Най-добра практика в обучението по предприемачество”. В рамките на програма „Учебна компания“ ученици на възраст 15-19 г. се научават как да материализират своята идея за бизнес в реално бизнес начинание, което управляват в рамките на една учебна година. По време на обучението младежите стават акционери в собствената си компания като инвестират минимален капитал, избират Управителен съвет и президент. През учебната година те реализират избрания от тях продукт/услуга и трябва да го предложат на крайния клиент, като осъществят продажби в рамките на учебното заведение. В края на учебната година участниците ликвидират учебната компания, разпределят дивидентите и правят оценка на бизнес цикъла. В процеса на обучение младите хора развиват лидерски качества, умения за общуване, умения за вземане на решения, водене на преговори, организиране, управление на времето, като същевременно имат възможност да развиват и използват специализирани умения от сферата на бизнеса, както и от изучаваната от тях академична област.", "date": "2019.04.24", "title": "Перник: Регионално състезание на учебните компании на Джуниър Ачийвмънт ще се проведе в града"}
{"url": "http://www.focus-news.net/news/2019/04/24/2650497/sport-mol-vidi-s-georgi-milanov-e-na-final-za-kupata-na-ungariya.html", "text": "МОЛ Види е първият финалист на турнира за Купата на Унгария след победа с 3:0 на полуфинала реванш срещу Дебрецен като гост и общ резултат 4:0. За гостите титуляр беше българският  национал Георги Миланов, който бе заменен в 69-ата минута. На финала МОЛ Види чака победителят от двойката Хонвед и Сороскар, като Хонвед победи с 2:1 в първия мач.", "date": "2019.04.24", "title": "Спорт: МОЛ Види с Георги Миланов е на финал за Купата на Унгария"}
{"url": "http://www.focus-news.net/news/2019/04/24/2650496/stara-zagora-mitropolit-kiprian-shte-se-vklyuchi-v-initsiativata-na-ombudsmana-maya-manolova-velikden-za-vseki-dari-praznik-na-baba-i-dyado.html", "text": "В 12.00 часа пред катедралния храм „Св. Николай“ митрополит Киприан ще се включи в инициативата на националния омбудсман Мая Манолова и обществения посредник в общината Надежда Чакърова-Николова „Великден за всеки - Дари празник на баба и дядо“. Това съобщиха от пресцентъра на  Община Стара Загора . Над 200 възрастни хора в нужда ще получат пакети за празника. \r\nОбщина Стара Загора и Старозагорската митрополия организират тържествено посрещане на Благодатния огън в Стара Загора на 27 април от 23.00 часа на площада пред Общината.  \r\nНегово високопреосвещенство старозагорският митрополит Киприан ще донесе на Велика събота Благодатния огън от храма „Възкресение Христово“ в Йерусалим. На площада той ще бъде посрещнат от кмета Живко Тодоров, свещеници и много миряни. Хорът на Старозагорската опера ще изпълни църковни песнопения. След това литийно шествие ще отнесе огъня до катедралния храм „Св. Николай“, където в 23.30 часа ще започне Великденското (Пасхално) богослужение.  \r\nЩе бъдат монтирани две видеостени на площада и пред катедралния храм „Св. Николай“, на които ще се предават посрещането и богослужението в храма.  \r\nНа 25 април в катедралния храм „Св. Николай“ за трети път ще бъде извършен чина на ритуала на умиване на нозете (след 10.00 часа). От 11.30 часа деца, посещаващи неделните училища ще боядисват яйца пред храма.  \r\nНа 26 април в 8.00 часа започват Царски часове и вечерня, на която ще бъде изнесена Плащаницата Христова в Митрополитски храм „Св. Димитър“.  \r\nНавръх Великден от 11.00 часа в катедралния храм „Св. Николай“ ще бъде отслужено Пасхално вечерно Богослужение – чете се Св. Евангелие на различни езици. От 15.00 до 17.00 часа Дверите на Митрополитския дом са широко отворени  за всички епархиоти.", "date": "2019.04.24", "title": "Стара Загора: Митрополит Киприан ще се включи в инициативата на омбудсмана Мая Манолова „Великден за всеки - Дари празник на баба и дядо“"}
{"url": "http://www.focus-news.net/news/2019/04/24/2650485/valeri-simeonov-nfsb-shestkratniyat-evropeyski-shampion-po-boks-ot-romski-proizhod-daniel-asenov-zaema-chetvarto-myasto-v-listata-ni-za-evrovota.html", "text": "Шесткратният европейски шампион по бокс от ромски произход Даниел Асенов заема четвърто място в листата на Валери Симеонов, лидерът на НФСБ и водач на листата на коалицията „Патриоти за Валери Симеонов (НФСБ и Средна Европейска класа)“ за предстоящите евроизбори. Това каза за сутрешния блок „Добро утро, България“ на  Радио „Фокус“  лидерът на НФСБ и водач на листата Валери Симеонов. Той уточни, че момчето е само на 24 години, а вече е трети в света на Олимпиадата. Даниел Асенов има пълното основание да присъства и би бил гордост за всяка европейска листа, обърна внимание Валери Симеонов. „Имам още една причина да го издигна на челно място – той е представител на един селски боксов клуб – село Кукорево, Ямболско. Лично аз съм председател на този боксов клуб. Повече от 20 години този клуб се издържа от телевизия СКАТ и дава невероятни резултати, тъй като треньорът е известният на боксовите среди Димитър Мутафов – той е легенда, създал е едни от най-добрите боксьори в цялата история на България. Това момче има пълното основание да присъства и е гордост във всяка европейска листа. Неговият по-малък брат също тази година стана европейски шампион. Двамата си боядисаха стаята в бяло, зелено и червено – цветовете на българското национално знаме, без никой да ги накара. Понякога сред етносите има такива патриоти, които ни карат засрамено да сведем очи“, коментира лидерът на НФСБ. Валери Симеонов посочи другите двама депутати в листата, освен него – Йордан Апостолов и Славчо Атанасов. Лидерът на листата за евровота допълни, че втора позиция заема Гергана Микова – един от най-успешните областни управители в цяла България - на Стара Загора, както и дългогодишен управител на няколко телевизии. На трето място е Димитър Карбов – общински съветник във Варна и представител на бизнеса, обърна внимание Симеонов. На пето място е представител на друг етнос – Ивайло Вагенщайн – общински съветник от Бургас и предприемач, уточни лидерът на коалицията. Според него евродепутатът Валери Симеонов ще е такъв, какъвто е бил и досега: човек, който постига поставените цели, праволинеен, честен, прям, упорит и ефикасен.  \r\nЙоланда ПЕЛОВА", "date": "2019.04.24", "title": "Валери Симеонов, НФСБ: Шесткратният европейски шампион по бокс от ромски произход Даниел Асенов заема четвърто място в листата ни за евровота"}
{"url": "http://www.focus-news.net/news/2019/04/24/2650501/bez-problemi-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход от страната. \r\nНели ГЕРГЬОВСКА", "date": "2019.04.24", "title": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/04/24/2650502/smolyan-povishena-e-opasnostta-ot-padashti-kamani-i-svlichane-na-zemni-masi-po-vsichki-napravleniya-v-oblastta.html", "text": "Проходими са пътищата в областта, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а температурите са положителни. Пътните настилки са сухи. На Пампорово целогодишно е забранено движението на товарни автомобили над 3.5 тона. През нощта не са получавани сигнали за инциденти. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. Движението по път ІІ-86 Средногорци – Рудозем се осъществява с изчакване заради ремонтни дейности. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. С повишено внимание трябва да се шофира по пътя от Михалково до границата с ОПУ – Пловдив заради осъществяване на рехабилитация на пътя и извършване на ремонтни дейности, като на места се преминава след изчакване. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.04.24", "title": "Смолян: Повишена е опасността от падащи камъни и свличане на земни маси по всички направления в областта"}
{"url": "http://www.focus-news.net/news/2019/04/24/2650493/valeri-simeonov-nfsb-kandidatite-na-patrioti-za-valeri-simeonov-sa-hora-na-deloto-a-ne-samo-na-slovoto.html", "text": "Кандидатите на „Патриоти за Валери Симеонов“ са хора на делото, а не само на словото. Това каза за сутрешния блок „Добро утро, България“ на  Радио „Фокус“  Валери Симеонов, лидерът на НФСБ и водач на листата на коалицията „Патриоти за Валери Симеонов (НФСБ и Средна Европейска класа)“. Той обърна внимание, че всички в листата са извървели своя успешен път извън политиката – в бизнеса. Според Валери Симеонов това ги прави хора от много по-различно тесто спрямо кандидатите на други партии и коалиции – както тези, участващи в парламентарната коалиция „Обединени патриоти“, така и извън нея. Наличието на представители от различни етноси в листата на  „Патриоти за Валери Симеонов“ е тактически ход, посочи водачът й. „В един момент на човек му писва да го идентифицират с крайно расистки политически формации. Ромският етнос не би трябвало да бъде заклеймяван – който го прави, всъщност бърка. Има представители на този етнос, които са на доста високо интелектуално, образователно, бих казал и научно ниво. Ние имаме представители не само на ромския етнос – имаме представители и на еврейския етнос, имаме също и хора с гръцки произход и т.н. Но тези хора са по-крайни патриоти от много други, които само вдигат шум около, а когато опре до дела – остават „зад завесата“, коментира лидерът на НСФБ. Валери Симеонов обърна внимание, че повечето кандидати на коалицията му за евровота са непартийни представители на дребния бизнес, а средната възраст на представителите е под 40 години. Той призова патриотично мислещите хора много добре да си направят сметка кой какво е направил до момента и едва тогава да изберат за коя партия да гласуват. Според него най-правилният избор на 26 май ще бъде коалицията „Патриоти за Валери Симеонов (НФСБ и Средна Европейска класа)“.  \r\nЙоланда ПЕЛОВА", "date": "2019.04.24", "title": "Валери Симеонов, НФСБ: Кандидатите на „Патриоти за Валери Симеонов“ са хора на делото, а не само на словото"}
{"url": "http://www.focus-news.net/news/2019/04/24/2650499/valeri-simeonov-nfsb-v-saobshtenieto-na-prokuraturata-za-imotni-sdelki-sreshtu-men-se-izkazvat-neredni-lazhi-shte-sadya-podaliya-signala.html", "text": "В съобщението на прокуратурата за имотни сделки срещу мен се изказват нередни лъжи, ще съдя подалия сигнала. Това каза лидерът на НФСБ и водач на листата на „Коалиция за Валери Симеонов“ за предстоящите европейски избори в предаването „Тази сутрин“ по  БТВ  във връзка с подаден сигнал до прокуратурата, че същият е закупил имоти на занижени цени.   \r\nНа въпрос дали в качеството си на председател на Общинския съвет закупува имот дали е бил в конфликт на интереси, той отговори: „Не съм бил в конфликт на интереси. Тук съм по силата на Закона за радио и телевизия, защото имам право на отговор. В материала, който беше изнесен на 19 април във вашето предаване бяха направени много внушения, бяха изречени много лъжи и така моята личност и дейността на фирмата ми беше оклеветена“, обясни той. „По отношение на прокуратурата и на започналата проверка все още никой не ме е търсил. Сигурен съм, че ще си свършат работата. Проверката на прокуратурата, която беше изпратена до медиите чрез съобщението беше по сигнал. Не знам кой е подал този сигнал, не знам името. Многократно заявявам, сега пак казвам, този ще бъде осъден“, заяви Симеонов. По думите му в съобщението от прокуратурата се изказват нередни лъжи. „Почти няма нищо вярно. Това, което се твърди в прокуратурата, е, че сделките са на нереално ниски цени. Не са на нереално ниски цени. Всички цени са не само над данъчна оценка, а въпросната сделка е извършена на цена над 50 пъти над данъчната оценка, 2 – 3 пъти по-висока от пазарната цена към този момент през 2008 г. в Бургас“, добави той. „Аз съм знаел, че като председател на Общински съвет и като управител на фирма „Скат“ при тази сделка аз ще бъда подложен на клевети и упреци. Много добре съм осъзнавал положението, в което съм се намирам, и отговорността, която имам“, каза още Симеонов.   \r\n„Има още неверни факти. Нито квадратурата в съобщението на прокуратурата е вярна, нито Валентин Касабов е бил председател на Комисията на общинска собственост, нито Християн Митев е бил юрист-консулт. След това се говори за незаконни строежи на обекта на Ска „Панорама“ Златоград. Всичко е абсолютно законно“, подчерта той. „Искам да свърши проверката, за да се добера до името на подалия сигнала“, добави Симеонов.", "date": "2019.04.24", "title": "Валери Симеонов, НФСБ: В съобщението на прокуратурата за имотни сделки срещу мен се изказват нередни лъжи, ще съдя подалия сигнала"}
{"url": "http://www.focus-news.net/news/2019/04/24/2650504/mariya-gabriel-gerb-prezhivyahme-nelesen-period-no-nalozhihme-standart-za-otgovornost.html", "text": "Преживяхме нелесен период, но наложихме стандарт за отговорност. Това каза еврокомисарят по цифровата икономика и водач на общата листа на ГЕРБ и СДС за евровота Мария Габриел в предаването  Сутрешен блок  на  БНТ . Габриел не се ангажира с точна прогноза за броя на депутатите в състава на следващия Европарламент, но подчерта, че целта е да бъде надминат сегашния резултат, който е шест евродепутати. \r\n„Това, което на мен ми се иска, е да заслужим доверието на хората, да имаме тежест, която да съответства на това, което предлагаме. Днес има дефицит на доверие, много важно е по време на тези избори да имаме истински дебати, които да покажат на хората какви са различията“, заяви тя. \r\nГабриел коментира и ефекта от скандалите с евтините имоти на властта, довели до оставки на ключови кадри в управлението и ГЕРБ.„Преживяхме един период, който не беше лесен, но наложихме стандарт да поемаме отговорност, само който не работи, не греши, затова - поглед напред. Ние нямаме основания за повече тревожност, знаем как се носи отговорност“, каза тя. \r\nЕврокомисарят акцентира върху няколко основни успеха по време на работата ѝ в Европарламента. \r\n„Оставам изключително удовлетворена от работата си като еврокомисар. Концентрирала съм се върху малки, но с добавена стойност проекти, които хората да усещат като полза - например безплатния безжичен интернет в паркове, болници, открити пространства и т.н. Няма как да не отбележа успехите в сферата на киберсигурността, битката с фалшивите новини“, отбеляза тя. \r\nСледващата ни стъпка е намаляване цените на разговорите между ЕС и Западните Балкани, допълни Габриел. \r\nЕврокомисарят коментира и един от най-големите проблеми пред българските превозвачи - приемането на спорния пакет „Мобилност“. „Когато сме единни, може да направим така, че националният интерес да бъде защитен. Ще решава следващия Европарламент, така че ние ще отстояваме интересите на България“, категорична е Габриел.", "date": "2019.04.24", "title": "Мария Габриел, ГЕРБ: Преживяхме нелесен период, но наложихме стандарт за отговорност"}
{"url": "http://www.focus-news.net/news/2019/04/24/2650505/adelina-stefanova-hram-vavedenie-bogorodichno-blagoevgrad-velika-sryada-e-denyat-v-koyto-tryabva-da-priklyuchim-s-pochistvaneto-na-doma-si.html", "text": "Велика сряда е денят, в който трябва да приключим с почистването на дома си. Това каза за  Радио „Фокус” – Пирин  Аделина Стефанова, църковен уредник в храм „Въведение Богородично“ в Благоевград. По думите ѝ Страстната седмица продължава с Велики четвъртък, когато се извършва маслосвет. „На този ден ритуалът се прави на всички семейства, които са пожелали. Великият маслосвет през останалата част от годината се прави само на крайно нуждаещи се и тежко болни хора. „Приканвам всички на Велики четвъртък да уважат този маслосвет”, добави Стефанова. Тя посочи, че на Разпети петък се изважда плащеницата като през целия ден се извиват опашки от хора пред храмовете, за да минат под нея като се надяват, че така ще излекуват физически или душевен недъг, защото плащеницата има лечебна сила и се изкарва един единствен път през годината. „От сутринта под монотонния звън на камбаните хората донасят цветя, минават под плащеницата, след което си взимат по едно цвете от нея”, добави Стефанова. Църковният уредник заяви, че в събота започва подготовката за Възкресение Христово, като в полунощ се извършва литийно шествие, а всички вярващи се поздравяват с думите „Христос Воскресе – Войстина Воскресе”. \r\nЛивия НИНОВА", "date": "2019.04.24", "title": "Аделина Стефанова, храм „Въведение Богородично“ – Благоевград: Велика сряда е денят, в който трябва да приключим с почистването на дома си"}
{"url": "http://www.focus-news.net/news/2019/04/24/2650506/kyustendil-remontni-deynosti-se-izvarshvat-po-patya-mezhdu-novo-selo-i-slokoshtitsa.html", "text": "Ремонтни дейности се извършват по пътя между Ново село и Слокощица. Това съобщи за  Радио „Фокус” – Кюстендил  дежурният в Областно пътно управление – Кюстендил. До 25 април водачите на моторни превозни средства трябва да се движат с повишено внимание заради ремонт на асфалтовата настилка. Движението се регулира съобразно създадената организация. Поради свличане на земна маса е въведена временна организация на движението в участък от пътя Бобов дол – Жедна при километър 15, където движението се извършва само в една лента. Мястото и сигнализирано с пътни знаци. Срокът на действие на въведената временна организация на движението е до 30 април. Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности за преодоляване на възникнали свлачищни процеси: падащи камъни, свлачище и тяхното отстраняване и обрушване. Движението в района се регулира от светофарна уредба и при необходимост от сигналисти. Срокът е до 15 юни. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.04.24", "title": "Кюстендил: Ремонтни дейности се извършват по пътя между Ново село и Слокощица"}
{"url": "http://www.focus-news.net/news/2019/04/24/2650507/veliko-tarnovo-chast-ot-grad-svishtov-shte-bade-bez-voda-vav-vrazka-s-izgrazhdaneto-i-podmyanata-na-vodoprovod.html", "text": "Част от град Свищов ще бъде без вода във връзка с изграждането и подмяната на водопровод. Това съобщиха за  Радио „Фокус“ – Велико Търново  от водоснабдителното дружество. Вода до 13.30 часа няма да имат абонатите на улиците „33-ти Свищовски полк“ (от кръстовището с ул. „Пробив“ до „Винпром Свищов“ АД), „Полковник Манолов“, „Полковник Иванов“, „Георги Тишев“, „Арда“ и „Росица“. \r\nОт дружеството уверяват, че при възможност водоподаването ще бъде възстановено по-рано. \r\nЛуиза ТРАНЧЕВА", "date": "2019.04.24", "title": "Велико Търново: Част от град Свищов ще бъде без вода във връзка с изграждането и подмяната на водопровод"}
{"url": "http://www.focus-news.net/news/2019/04/24/2650509/mvr-edin-chovek-e-zaginal-a-10-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 10 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 10 тежки пътнотранспортни произшествия. В София са регистрирани 40 леки и две тежки катастрофи, при които са пострадали двама души.", "date": "2019.04.24", "title": "МВР: Един човек е загинал, а 10 са пострадали при катастрофи в страната през изминалото денонощие"}
{"url": "http://www.focus-news.net/news/2019/04/24/2650503/reuters-izrael-shte-krasti-na-donald-tramp-naseleno-myasto-na-golanskite-vazvisheniya.html", "text": "Израел обяви, че ще кръсти на президента на САЩ Доналд Тръмп ново населено място в Голанските възвишения в знак на благодарност за това, че той призна суверенитета на еврейската държава над стратегическото плато, предава  Reuters . \r\nИзраел откъсна Голанските възвишения от Сирия след Шестдневната война през 1967 година и ги анексира, което обаче не бе признато международно. Миналия месец САЩ скъсаха с политиката си от миналите десетилетия, когато Тръмп подписа декрет, с който призна суверенитета на Израел там. \r\n„Всички израелци бяха дълбоко развълнувани, когато президентът Тръмп взе историческото си решение“, заяви израелският премиер Бенямин Нетаняху във видеозапис, направен на Голаните. \r\nТой добави, че след фестивала на еврейската Пасха той ще „предложи на правителството резолюция, призоваваща за нова общност на Голанските възвишения, наречена на президента Доналд Тръмп“. \r\nРешението на американския лидер за Голаните дойде след решението му от декември 2017 година да признае Ерусалим за столица на Израел. \r\nОт еврейската държава заявиха отделно, че в знак на благодарност към американския лидер, възнамеряват да кръстят жп гара на него в близост до Западната стена на Ерусалим. \r\nПревод и редакция:", "date": "2019.04.24", "title": "Reuters: Израел ще кръсти на Доналд Тръмп населено място на Голанските възвишения"}
{"url": "http://www.focus-news.net/news/2019/04/24/2650511/sliven-suhi-i-normalno-prohodimi-sa-patishtata-v-oblastta-dvizhenieto-e-intenzivno.html", "text": "Сухи и нормално проходими  са пътищата в Сливенска област. Няма въведени ограничения. Движението е интензивно, съобщиха от  Областното пътно управление . \r\nЗатворени за тежкотоварни автомобили над 10 т целогодишно са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nПо път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено движението на МПС над 12 т поради намалена носимоспособност на мостово съоръжение при км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътя в участъка в област Бургас. Двете ограничения са в сила до 30 юни.", "date": "2019.04.24", "title": "Сливен: Сухи и нормално проходими  са пътищата в областта, движението е интензивно"}
{"url": "http://www.focus-news.net/news/2019/04/24/2650510/ministar-danail-kirilov-tryabva-identichnost-v-rezhima-na-tarsene-na-otgovornost-ot-trimata-golemi.html", "text": "България работи усилено по отпадането на механизма за сътрудничество и проверка в областта на развитието на съдебната система и борбата с корупцията. Това каза министърът на правосъдието Данаил Кирилов в интервю за предаването  „Преди всички“  на пред  БНР . Според него реформата в съдебната система се случва, работи се и по механизъм за разследване на главния прокурор и на председателите на върховните съдилища. \r\n„Главната задача е приключване на механизма за сътрудничество и оценка и респективно неговата трансформация към общия режим, който се прилага по отношение на държавите членки в Европейския съюз“, каза още Кирилов. По думите му оставането на механизма за наблюдение \r\nби било неуспех, но посочи, че не би искал да го пренасям по отношение на екипа и на ведомството“. \r\n„Малко нещо останаха неизпълнени от препоръките в докладите на Европейската комисия. Едно от тези неща е въпросът с отговорността на „тримата големи“ и осъществяване на тази отговорност в детайли“, така министър Кирилов коментира и процедурата за търсене на дисциплинарна отговорност на „тримата първи“ в съдебната система. \r\n„Логиката за „тримата големи“ следва от естеството на техния статут. След като говорим за трима големи, след като техният ред на избор е идентичен, след като техните отговорности по принцип, по Конституция и по закон са сходни, би следвало да имаме идентичност и аналогия и в режима на дирене на тяхната отговорност. На евентуално предсрочно прекратяване“, посочи той. \r\n„Този въпрос е коментиран и назад във времето, включително и аз съм го коментирал. Документите показват следното - още преди повече от година в пътната карта, която е приложение на актуализираната стратегия, е взето решение в Съвета за развитие на съдебната реформа и са вписани „тримата големи“, а логиката тук е следната – така, както прокурор нямало как да разследва главен прокурор, така и съд няма как осъди главния или върховния съдия“, посочи още министъра. \r\nДанаил Кирилов каза, че при встъпването си в длъжност като министър е срещнал „една добре работеща администрация, амбициозна“. „Смятам, че сме готови да изпълним и поставените задачи, които бяха в началото при избора, и тези, които са постоянни пред Министерството на правосъдието като прилагането на актуализираната стратегия за съдебна реформа“, добави той.", "date": "2019.04.24", "title": "Министър Данаил Кирилов: Трябва идентичност в режима на търсене на отговорност от “тримата големи“"}
{"url": "http://www.focus-news.net/news/2019/04/24/2650512/burgas-normalna-e-patnata-obstanovka-v-oblastta.html", "text": "Нормална е пътната обстановка в област Бургас, съобщиха за  Радио „Фокус“-Бургас  от Областното пътно управление. Пътищата са сухи и нормално проходими, видимостта е добра. До 28 юни движението в участъка Карнобат – Черноград от км 446+500 до км 453+800 се осъществява в една лента на определени места поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци.  \r\nИнтензивно е движението по основните пътни артерии на град Бургас. Струпване на автомобили се наблюдава в района на кръстовището с кръгово движение „Трапезица“, по някои участъци от бул. „Транспортна“, бул. „Никола Петков“ и бул. „Димитър Димов“. Затруднен е автомобилният трафик в района на пътен възел „Юг“ в посока от и към ж. к. „Меден Рудник“ поради ремонтни дейности по бул. „Захари Стоянов“. \r\nДеница ДИМИТРОВА", "date": "2019.04.24", "title": "Бургас: Нормална е пътната обстановка в областта"}
{"url": "http://www.focus-news.net/news/2019/04/24/2650491/blic-sarbiya-dva-stsenariya-za-makedoniya-ili-albantsite-shte-reshat-koy-da-e-prezident-ili-idva-nova-kriza.html", "text": "След слабата избирателна активност на първия тур (по-малко от 50%), както се и очакваше, Северна Македония чака втория тур на изборите за президент, който ще се състои на 5 май. Предполага се, че на него ще победи кандидатът на Зоран Заев, защото за него ще гласуват албанските избиратели, пише  сръбският ежедневник Blic . \r\nВъпреки че Стево Пендаровски, кандидатът на управляващия социалдемократически премиер Зоран Заев и още дузина по-малки коалиционни партньори, както и представителят на опозиционната дясна ВМРО-ДПМНЕ Гордана Силяновска-Давкова, практически са изравнени с малко повече от 42% от гласовете, изглежда, че във втория кръг, , трябва да спечели управляващата партия. \r\nА именно, предполага се, че това ще стане с 11%-те процента на Блерим Река, кандидат от няколко по-малки албански партии, докато това е максимумът за Гордана Силяновска-Давкова, пише хърватският \"Ютарни Лист\". \r\nНо има една малка уловка, посочва „Блиц“. А именно, за да бъдат изборите валидни, избирателната активност на втория тур трябва да е по-голяма от 40%, така че ВМРО-ДПМНЕ може да прибегне до тактиката на бойкот на вота и да вкара страната в нова институционална и политическа криза.  \r\nИзборите са за нов президент на страната, но са като референдум за Зоран Заев и неговата политика и съюз с албанците, пише вестникът. \r\nЗащото именно премиерът отговаря за Преспанския договор с Гърция, с който страната промени името си на Северна Македония и по този начин излезе от дългогодишната изолация. През юни тя трябва да получи дата за започване на присъединителни преговори с ЕС, а през декември да стане пълноправна членка на НАТО, което трябваше да стане още през 2009-а година заедно с Хърватия и Албания. \r\nВМРО-ДПМНЕ се противопоставя на споразумението и сега се опитва или да излъчи новия президент, който да се противопоставя на Заев, или да предизвика нова криза, ако изборите пропаднат, която може да породи предсрочни парламентарни избори и да забави датата на преговорите с Брюксел, което ще означава ново връщане на Македония назад. \r\nПревод и редакция:", "date": "2019.04.24", "title": "Blic (Сърбия): Два сценария за Македония: Или албанците ще решат кой да е президент, или идва нова криза"}
{"url": "http://www.focus-news.net/news/2019/04/24/2650514/valeri-simeonov-nfsb-tryabva-da-uvazhim-zhertvite-ot-armenskiya-genotsid.html", "text": "Трябва да уважим жертвите от арменския геноцид. Това каза от парламентарната трибуна лидерът на НФСБ Валери Симеонов в декларация от името на ПГ на „Обединени патриоти“, предаде репортер на  Агенция „Фокус“ . По думите му преди 103 години е извършено едно от най-чудовищното зверства в човешката история от Османската империя, а именно геноцида спрямо арменския народ. „В този злощастен период са загубили живота си над 1,5 млн. арменци“, каза Симеонов и посочи, че прокудените са над 1 млн. души. „На тази дата трябва да изразим преклонение и да уважим жертвите от този геноцид“, каза още лидерът на НФСБ. По думите му този геноцид по-скоро може да бъде приет като страница от готварска книга на канибали, а не като държавно действие. Той припомни, че Народното събрание с огромно мнозинство с гласовете на всички народни представители, без тези на ДПС, е приело решение за осъждане на геноцида срещу арменците. „Ние сме длъжни и към нашето собствено решение - решението на най-висшия законодателен орган да отбележим тази дата“, каза Симеонов и посочи, че дори би било добре жертвите да се почетат с едноминутно мълчание. \r\nДеница КИТАНОВА", "date": "2019.04.24", "title": "Валери Симеонов, НФСБ: Трябва да уважим жертвите от арменския геноцид"}
{"url": "http://www.focus-news.net/news/2019/04/24/2650517/razgrad-zadarzhan-e-48-godishen-mazh-razmahval-pistolet-v-tsentara-na-grada.html", "text": "Задържан е 48-годишен мъж, размахвал демонстративно пистолет в центъра на града. Това съобщиха от  ОДМВР - Разград . Сигналът е подаден около 15.00 часа на 23 април на тел.112. Предприети са издирвателни действия от патрулните екипи, в резултат на които мъжът е задържан. Установено е, че пистолетът не е истински, тип „запалка“, а извършителят на проявата е в нетрезво състояние. Съставен му е акт по УБДХ. Задържан е за срок до 24 часа в Районното управление.", "date": "2019.04.24", "title": "Разград: Задържан е 48-годишен мъж, размахвал пистолет в центъра на града"}
{"url": "http://www.focus-news.net/news/2019/04/24/2650508/valeri-simeonov-nfsb-ne-sam-si-kupil-nito-apartament-nito-tavan-nito-kucheshka-koliba-ne-me-vkarvayte-v-apartamentgeyt.html", "text": "Не съм си купил нито апартамент, нито таван, нито кучешка колиба, не ме вкарвайте в „Апартаментгейт“. Това каза лидер на НФСБ и водач на листата на „Коалиция за Валери Симеонов“ за предстоящите европейски избори в предаването „Тази сутрин“ по  бТВ  във връзка с подаден сигнал до прокуратурата, че е закупил имоти на занижени цени. „Недейте да ровите там, където няма нищо. Закупувам терен, на който съм съсобственик. Общината ми го препродава, тя извършва около 1000 сделки такива на година. Освобождава се от такива имоти. И то на много по-ниски цени. В центъра на Бургас, март месец 2008 г. общината продава един терен на 330 евро на кв. м.“, заяви той. По думите му в изложения медиен репортаж на журналист на бТВ има манипулации. „Аз не мога да поема върху моето име да се хвърлят обвинения и да се лепят етикети. Подготвям дело срещу бТВ и съм изискал суровия материал“, добави той.  \r\nНа въпрос какви отношения има с Мартин Дяков, Симеонов отговори, че с него работи от близо 7 години, относно изпълнение на строежи. Попитан как „Апартаменгейт“ ще се отрази на европейските избори, той каза: „Не съм Баба Ванга, резултатите ще покажат“. На въпрос какво смята за твърденията, че министър Красимир Каракачанов има недекларирани имоти, той каза: „Не мога да кажа, не съм експерт като вашите специалисти в телевизията. Нека Красимир Каракачанов да дойде и да се защити, не е хубаво да даваме оценка на фактите, както стана в моя нещастен случай“, добави той.  \r\n„Стига с тези лъжи, че прокуратурата проверява Валери Симеонов, прокуратурата проверява фирма „СКАТ“. Валери Симеонов не си е купил нито апартамент, нито таван, нито кучешка колиба, не ме вкарвайте в „Апартаментгейт““, подчерта Симеонов.  \r\n„Бойко Борисов накара хората да си подадат оставки. Интересно е, защо една от най-ниските сделки 220 хил. евро., остана несанкционирана. Аз не държа да бъде санкционирана. Питам и въпросът ми е предсрочно към оставкаджията“, заяви той. „Г-жата е закупила на кв. метър апартамента си на 220 евро на цена“, изтъкна Симеонов. „Дали ще поиска оставка дали не, това е въпрос на министър-председателя. Може да се пусне г-жата в отпуск, докато продължава разследването, както беше постъпено при Георгиев, КПКОНПИ и заместникът му“, посочи Валери Симеонов.  \r\nПопитан вдали неговата оставка е поискана по този начин, той отговори: „В общи линии, да. Когато един вицепремиер е виновен или не, в един момент става тежест на правителството, трябва да се оттегли“. По думите му той не е бил притиснат при вземането на решение да си подаде оставката като вицепремиер.", "date": "2019.04.24", "title": "Валери Симеонов, НФСБ: Не съм си купил нито апартамент, нито таван, нито кучешка колиба - не ме вкарвайте в „Апартаментгейт“"}
{"url": "http://www.focus-news.net/news/2019/04/24/2650515/faz-vseki-vtori-germanets-ne-znae-koi-sa-vodeshtite-kandidati-za-evropeyskite-izbori.html", "text": "Месец преди европейските избори, водещите кандидати от Германия остават неизвестни за всеки втори гласоподавател в страната, отбелязва националният ежедневник  Die Frankfurter Allgemeine Zeitung . \r\nВ проучване на изследователския институт YouGov, 45% от респондентите заявяват, че не познават нито един от деветимата водещи кандидати на партиите, представени в Бундестага. С 39%, правосъдният министър Катарина Барли (ГСДП)все още е най-разпознаваемото лице, втори е Йорг Мойтен от „Алтернатива за Германия“ (35%).  \r\nНай-изненадващо в проучването е, че само един от всеки четвърти германец (26%) познава водещи кандидат за европейските избори на управляващия в Берлин Съюз (ХДС/ХСС) – Манфред Вебер, който се бори за наследник на Жан-Клод Юнкер на поста председател на Европейската комисия. Същият процент има и генералният секретар на Свободната демократическа партия (СвДП) Никола Бир. Далеч по-неизвестни са водещите кандидати на „Зелени“, Ска Келер (7%) и Свен Гиголд (6%), както и тези от „Левица“, Йезлем Алев Демирел (15%) и Мартин Ширдеван (4%). Тереза Герова", "date": "2019.04.24", "title": "FAZ: Всеки втори германец не знае кои са водещите кандидати за европейските избори"}
{"url": "http://www.focus-news.net/news/2019/04/24/2650518/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Предстоящите избори за Европейски парламент, проблемите около строителството на газопровода \"Северен поток-2\" и поканата на канцлера на ФРГ Ангела Меркел за посещение в страната на бъдещия президент на Украйна Владимир Зеленски са част от основните теми, върху които акцентират водещите германски печатни издания. \r\n*** \r\nМесец преди европейските избори, водещите кандидати от Германия остават неизвестни за всеки втори гласоподавател в страната, отбелязва националният ежедневник  Die Frankfurter Allgemeine Zeitung . \r\nВ проучване на изследователския институт YouGov, 45% от респондентите заявяват, че не познават нито един от деветимата водещи кандидати на партиите, представени в Бундестага. С 39%, правосъдният министър Катарина Барли (ГСДП)все още е най-разпознаваемото лице, втори е Йорг Мойтен от „Алтернатива за Германия“ (35%).  \r\nНай-изненадващо в проучването е, че само един от всеки четвърти германец (26%) познава водещи кандидат за европейските избори на управляващия в Берлин Съюз (ХДС/ХСС) – Манфред Вебер, който се бори за наследник на Жан-Клод Юнкер на поста председател на Европейската комисия. Същият процент има и генералният секретар на Свободната демократическа партия (СвДП) Никола Бир. Далеч по-неизвестни са водещите кандидати на „Зелени“, Ска Келер (7%) и Свен Гиголд (6%), както и тези от „Левица“, Йезлем Алев Демирел (15%) и Мартин Ширдеван (4%). \r\n***  Канцлерът на ФРГ Ангела Меркел поздрави победителя в президентските избори в Украйна Владимир Зеленски и покани бъдещия държавен глава на страната да посети Германия, съобщава изданието  Der Spiegel .  \r\nСпоред правителствената пресслужба на Берлин Меркел е поздравила Зеленски по телефона за успеха му, като е подчертала, че резултатът му от вота му дава силен мандат. Германският лидер е демонстирала и интерес към възобновяване на разговорите в нормандски формат за разрешаване на конфликта в Източна Украйна. В тях участва не само Украйна и Русия, но и Германия и Франция. Зеленски вече бе определил темата като една от основните за бъдещата му работа като президент.  \r\nТелефонният разговор е вторият контакт между канцлера и бъдещия президент на Украйна. На сутринта след изборите, Меркел вече беше поздравила Зеленски и писмено. В текста си тя обеща, че федералното правителство ще подпомогне Украйна, „по-специално в нейното право на суверенитет и териториална цялост\". \r\nПо-рано Меркел бе критикувана заради приема на Петро Порошенко, който оказа в Берлин в навечерието на избоите в Украйна. За разлика от нея, френският президент покани и Порошенко, и Зеленски в Париж. \r\n***  Става все по-очевидно, че газопроводът „Северен поток-2“ няма да бъде завършен тази година. Упоритостта на Дания, която забавя издаването на разрешително, увеличава разходите за германско-руския проект, отбелязва Рейнхард Лаутербах в статия за германския вестник  Die Junge Welt . \r\nТакива оценки бяха изразени от руските медии в понеделник след нов обрат в спора между оператора и датското правителство. Операторът е потвърдил, че е изпратено искане до местните регулаторни органи за издаване на разрешение за полагане на нов маршрут. Той вече не минава успоредно с първите две нишки на „Северен поток“ на югоизток от датския остров Борнхолм, а заобикаля острова от северозапад, по-близо до шведското крайбрежие. \r\nОсновната разлика между маршрутите е правният статут на засегнатите води. На югоизток от Борнхолм маршрутът преминава през териториалните води на Дания. Там Дания може да откаже да издаде разрешение. На север и на запад от острова е Изключителната икономическа зона на Дания. Тук държавата, от която се изисква разрешение, не може да откаже да го издаде. На няколко морски мили на югоизток минава границата с икономическата зона на Полша, където не е необходимо да се чака за издаването на разрешително. \r\nДания забави издаването на разрешително още за първия разглеждан маршрут. Заявлението за разрешение бе подадено през 2017 г., но все още няма отговор по него. Фактът, че зад това стоят политически мотиви, не е тайна. САЩ и настроените против „Северен поток” източноевропейски страни говориха в Копенхаген срещу проекта. В резултат на това датският парламент издаде специален закон, който позволява на Министерството на външните работи, което по принцип няма нищо общо с такива разрешаващи дела, да се противопостави на резолюцията, която не може да бъде отказана, съгласно международното морско право.  \r\nПо отношение на маршрута през ИИЗ, ведомството може да забави проекта с помощта на старателна „проверка”. Законът предвижда следните срокове: до шест месеца за проверка на екологичната сигурност, още шест месеца за проверка на всички предложени варианти. В резултат на това строителните работи ще бъдат замразени за известно време, ако не се налага да бъдат извадени части от вече положените тръби. Подобен сценарий ще бъде свързан с допълнителни разходи. Официално операторът изчислява строителните разходи на около девет милиарда евро. Критиците отдавна определят за„реалистична“ цифра от порядъка на 15 милиарда. Това ще се отрази на рентабилността на газопровода. За руската страна и нейните партньори в Западна Европа цената на природния газ, преминаващ през тръбопровода, неизбежно ще се увеличи. Това ще намали разликата в цените с по-скъпия шистов газ, който САЩ искат да наложат на пазара в ЕС. \r\nРуски източници в изразиха мнение, че Дания рано или късно ще издаде разрешение. Вероятно Копенхаген иска да предотврати завършването на новия тръбопровод преди Русия да се съгласи за обема на бъдещия транзит на газ през територията на Украйна. Фактът, че Украйна ще остане транзитна страна, бе обещано от Берлин на Киев като един вид „утеха“ заради факта, че „Северен поток-2“ все още ще бъде построен. Забележително е, че през последните години нищо не се чува за германското влияние върху Дания. Вероятно Берлин, който е изправен пред геополитическата цел за подкрепа на Украйна, е много удобно да се скрие зад Копенхаген. \r\nБез подходящи алтернативни тръбопроводи Русия ще трябва или да постигне съгласие за по-голям обем транзит през Украйна, към което се стреми Киев, и който ще намали рентабилността на „Северен поток-2“, или ще изостави за неопределен период част от приходите от износ на газ. Дори ако Москва го направи, би било изключително рисковано, защото по този начин ще има пълна зависимост от решенията на политически определяните датски регулатори. И вероятно ще застраши репутацията му на пазара на ЕС като надежден доставчик. \r\nМеждувременно Брюксел най-накрая прие спорната газова директива. Той предоставя на ЕС голям потенциал за въздействие върху решение за газопроводите от трети страни, включително Русия. Въпреки това, в хода на многогодишната борба Германия гарантира, че държавата, на чиято територия за първи път влизат доставените суровини, е отговорна за изграждането на отношения на снабдяване. Това означава, че тя е участвала в преговори с „Газпром“. Но според новата директива тя също така се задължава да води тези преговори в съответствие с правото на ЕС. Дълго време Берлин декларира, че вече не е уместно да се обсъжда „Северен поток-2“, тъй като строителството е в ход, издадено е разрешение и директивата не е приложима за този проект, но се отказа в началото на годината - вероятно заради решаващия глас на френския президент Еманюел Макрон и страха да не нанесе на германците удар в тила.  \r\n***", "date": "2019.04.24", "title": "Преглед на някои от основните теми в германския печат (Агенция \"Фокус\")"}
{"url": "http://www.focus-news.net/news/2019/04/24/2650519/predsedatelyat-na-parlamenta-tsveta-karayancheva-vsichki-preklanyame-glava-pred-zhertvite-na-armenskiya-genotsid.html", "text": "Всички прекланяме глава пред жертвите на арменския геноцид. Това каза председателят на парламента Цвета Караянчева след декларацията на лидера на ПГ на „Обединени патриоти“ за арменския геноцид, предаде репортер на  Агенция „Фокус“ .  \r\nВъв връзка с призива на Валери Симеонов за едноминутно мълчание, председателят на парламента обясни, че съгласно правилника за организацията и дейността на Народното събрание предложения за почитане на паметта с едноминутно мълчание могат да се правят само ако са били внесени писмено в деловодството на парламента до 18.00 часа на деня, предшестващ съответното пленарно заседание, освен в изключителни случаи.  \r\nДеница КИТАНОВА", "date": "2019.04.24", "title": "Председателят на парламента Цвета Караянчева: Всички прекланяме глава пред жертвите на арменския геноцид"}
{"url": "http://www.focus-news.net/news/2019/04/24/2650521/poslanikat-na-sasht-v-moskva-avionosnite-udarni-grupi-v-sredizemno-more-sa-100-hilyadi-tona-mezhdunarodna-diplomatsiya-i-signal-za-rusiya.html", "text": "Посланикът на САЩ в Русия Джон Хънтсман заяви, че разположените в Средиземно море ударни авионосни групи са „100 хиляди тона международна дипломация“ и сигнал за Русия. Той и командващият военноморските сили на САЩ в Европа и Африка Джеймс Фого присъстваха на учения на двойна ударна група със самолетоносача „Ейбрахам Линкълн“ в Средиземно море, предава  руската агенция EA Daily . \r\nСъвместните учения на самолетоносачите „Ейбрахам Линкълн“ и „Джон Стенис“ започнаха на 23 април, съобщава „Гласът на Америка“. В основата на ученията са положени няколко сценария, чиито детайли не се разкриват, предполагащи интеграцията на двете авиационни подразделения и надводните кораби с ключови съюзници и партньори в европейския театър на военните действия. \r\nПредставители на ВМС отбелязаха, че това е първият случай на съвместна работа на два американски самолетоносача от 2016 година, когато в региона са разположени корабите „Дуайт Айзенхауер“ и „Хари Труман“. \r\n„Всеки самолетоносач, който в момента работи в Средиземно море, представлява 100 хиляди тона международна дипломация. Дипломатическите комуникации и диалогът в съчетание с мощната отбрана, която осигуряват тези кораби, трябва да демонстрират на Русия, че ако тя действително иска да подобри отношенията си със САЩ, трябва да прекрати дестабилизращата си дейност по целия свят“, заяви Хънтсман. \r\nОбщо, в операцията на двете авионосни групи са задействани повече от 130 самолета и хеликоптера, 10 кораба, както и 9 хиляди моряци и морски пехотинци. \r\n„В епохата на конкуренция между великите държави, особено по море, една ударна авионосна група осигурява огромна оперативна гъвкавост и маневреност. Две авионосни групи, работещи заедно, при едновременна интеграция и повишаване на функционалната съвместимост с нашите много опитни съюзници и партньори в НАТО, осигуряват безпрецедентно ниво на сдържане на едностранната агресия и цялостно поразяващо действие. Също така това не трябва да оставя никакви съмнения в ангажираността на нашата страна в обезпечаването на стабилността и безопасността в региона“, заяви адмирал Фого. \r\nНамирайки се в този театър, ударните авионосни групи продължават работата с регионалните съюзници и партньорите по море, създавайки възможност за ефективна колективна работа и функционално взаимодействие. \r\nВ съпровода на самолетоносача „Ейбрахам Линкълн“ влиза испанската фрегата „Мендес Нунес“, което демонстрира ангажираността със САЩ на съюзниците от НАТО, включително испанския флот. \r\n„Мендес Нунес“, който плава редом с „Ейбрахам Линкълн“ – това трябва да се види. Ние имаме просто изключително взаимодействие с Испания“, заяви Фого. \r\nПо-рано фрегатата от Черноморския флот на Русия „Адмирал Григорович“ попълни групировката на руския ВМФ в Средиземно море. Съвместно с екипажи на хеликоптери Ка-27М моряците отработиха задачи за излитане и кацане на палубата на фрегата. Паралелно с целта за проверка на взаимодействието в работата на всички системи на авиационните системи на кораба са проведени тренировки на корабните изчисления, обезпечаващи полетите на вертолети. \r\nПревод и редакция:", "date": "2019.04.24", "title": "Посланикът на САЩ в Москва: Авионосните ударни групи в Средиземно море са 100 хиляди тона международна дипломация и сигнал за Русия"}
{"url": "http://www.focus-news.net/news/2019/04/24/2650500/glavniyat-prokuror-sotir-tsatsarov-vze-na-spetsialen-nadzor-razsledvaneto-sreshtu-lyutvi-mestan.html", "text": "Главният прокурор Сотир Цацаров взе на специален надзор разследването срещу Лютви Местан и възложи на прокурори от ВКП да оказват засилена методическа помощ на прокурорите от Окръжна прокуратура - Кърджали. Това съобщиха от пресцентъра на  Прокуратура на Република България . На 14 април 2019 г. под наблюдението на Окръжна прокуратура - Кърджали започна разследване по досъдебно производство за установяване на причините за настъпило пътно-транспортно произшествие на път І-5, км. 361, водещ от град Кърджали към ГКПП - Маказа, при което е причинена смърт на 6-месечно дете. \r\nНа 15 април 2019 г. Лютви Местан е привлечен към наказателна отговорност за престъпление по чл.343, ал.1, б. “в“ във вр. с чл.342, ал.1 от НК. Събраните до момента доказателства са дали основание да се приеме, че обвиняемият е извършил нарушения на чл.35  и чл.47 от Закона за движение по пътищата, в резултат на което по непредпазливост е причинил смъртта на малолетната Е.А. \r\nДо главния прокурор са постъпили молби от пострадалите родители на починалото дете за осъществяване на постоянен надзор върху разследването. \r\nГлавният прокурор Сотир Цацаров разпореди на прокурори от Върховна касационна прокуратура да оказват засилена методическа помощ на наблюдаващите прокурори от Окръжна прокуратура – Кърджали като прецени, че досъдебното производство се отличава с фактическа и правна сложност и е със засилен обществен интерес, тъй като обвиняемият Местан е публична личност, лидер на политическа партия. Взети са под внимание и отправените молби за това от родителите на пострадалото дете. \r\nПо делото предстои да бъдат извършени множество процесуално следствени действия и да бъде привлечен по- голям експертен и аналитичен ресурс. Това налага оказването на организационна помощ и цялостна подкрепа на наблюдаващите прокурори от ОП – Кърджали.", "date": "2019.04.24", "title": "Главният прокурор Сотир Цацаров взе на специален надзор разследването срещу Лютви Местан"}
{"url": "http://www.focus-news.net/news/2019/04/24/2650495/tass-agenti-na-fbr-sa-v-shri-lanka-za-da-pomognat-za-razsledvaneto-na-teroristichnite-ataki.html", "text": "Служители на ФБР на САЩ са в Шри Ланка, за да окажат съдействие на местните власти в разследването на серията от терористични атаки, които се случиха в страната на 21 април, предава  ТАСС , като се позовава на информация от американски медии. \r\nКакто са потвърдили от американското посолство на остров Цейлон пред американската радиостанция NPR, за това, че ФБР са се включили в следствените действия е съобщил посланикът в тази държава Елина Теплит. \r\nПревод и редакция:", "date": "2019.04.24", "title": "ТАСС: Агенти на ФБР са в Шри Ланка, за да помогнат за разследването на терористичните атаки"}
{"url": "http://www.focus-news.net/news/2019/04/24/2650520/blagoevgrad-oblastnata-direktsiya-na-mvr-shte-dade-preskonferentsiya-svarzana-s-deynostta-y.html", "text": "Областна дирекция на МВР (ОДМВР) – Благоевград ще даде пресконференция, свързана с дейността й. Това съобщиха от пресцентъра на  ОДМВР – Благоевград . Пресконференцията ще се проведе от 10.30 часа в сградата на дирекцията.", "date": "2019.04.24", "title": "Благоевград. Областната дирекция на МВР ще даде пресконференция, свързана с дейността й"}
{"url": "http://www.focus-news.net/news/2019/04/24/2650516/georgi-yordanov-bsp-strahat-na-upravlyavashtite-e-obyasnim-te-ne-znayat-kak-da-se-spravyat-s-problemite-na-meditsinskite-sestri.html", "text": "Реалните проблеми на медицинските сестри не се обсъждат в Комисията по здравеопазване в НС, но страхът на управляващите е обясним – те не знаят как да се справят с тях. Това каза за сутрешния блок „Добро утро, България“ на  Радио „Фокус“  доц. Георги Йорданов, зам.-председател на Здравната комисия в парламента и депутат от ПГ на „БСП за България“. Той обърна внимание, че докато преди години у нас са работили около 100 хиляди медицински сестри, днес те са само около 30 хиляди, 1/3 от които са близо до или са надхвърлили пенсионната възраст. Вместо това управляващите искат да увеличат броя на обучаващите се за тази специалност студенти в медицинските колежи, допълни доц. Йорданов и уточни, че не това е проблемът, а мигрирането на дори малкото завършили специалисти на Запад в търсене на по-високо заплащане. „Ясно и категорично трябва да кажем следното: на първо място – не можем да продължаваме с този брой медицински сестри. На второ място – те поставят един-единствен въпрос – този за заплащането. Считам, че исканите от тях две минимални работни заплати, което се равнява на малко над 1100 лева, са малко за този вид дейност. Но все пак това е една стъпка. Медицинските сестри не поставиха въпроса за средата, в която се трудят, последователните смени, които изпълняват или броя на нощни смени месечно. Освен това има случаи в детско отделение, например, когато една сестра трябва да се грижи за до 50 деца“, коментира зам.-председателят на Комисията по здравеопазване в НС. Според доц. Георги Йорданов медицинските сестри у нас трябва да бъдат диференцирани и да получават различно заплащане спрямо това къде работят – в детски ясли или операционната, например. По-високото заплащане за тях обаче ще засегне заплатите и на други медицински работници и лекарите, обърна внимание той. Затова според него трябва да се направи методика за заплащането, която да отчита начина на формирането му на база конкретната дейност на всеки специалист. Методика, засягаща само медицинските сестри обаче, няма да реши цялостния проблем в здравеопазването, каза още доц. Йорданов.  \r\nЙоланда ПЕЛОВА", "date": "2019.04.24", "title": "Георги Йорданов, БСП: Страхът на управляващите е обясним – те не знаят как да се справят с проблемите на медицинските сестри"}
{"url": "http://www.focus-news.net/news/2019/04/24/2650522/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност, пътните настилки са сухи. Това съобщи за  Радио „Фокус” – Кюстендил  дежурният на българо-македонския граничен пункт. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.04.24", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2019/04/24/2650523/dobrich-okrazhnata-prokuratura-predade-na-sad-mazh-obvinen-za-ubiystvoto-na-mayka-si.html", "text": "Окръжната прокуратура в Добрич предаде на съд 54-годишния Иван Т. за причиняване смъртта на родната си майка чрез умишлено нанесена средна телесна повреда, както и за неизпълнение на заповед за защита от домашно насилие над нея, издадена по съдебно дело от Районния съд в Каварна. Това съобщиха от пресцентъра на  Апелативна прокуратура - Варна . \r\nОтношенията между майка и син били влошени, тъй като Иван злоупотребявал с алкохол и биел 72-годишната жена. Това станало причина за образуване на гражданското дело в Районния съд в Каварна, по което била издадена заповед за незабавна защита срещу домашно насилие. На подсъдимия му било забранено да приближава жилището на майка си, както и местата за социални контакти и отдих на разстояние по малко от 20 метра. Първото съдебно заседание било насрочено за 20 септември 2018 г. \r\nНа 17 септември около обяд Иван отишъл в дома на свой познат с бутилка ракия. До 17.00 часа изпил около 300 грама. Домакинът го приканил да си отива, което разсърдило пияния Иван. Около 19 часа той отишъл до къщата на майка си. Започнал да се кара с нея, да я обижда, заканил се да я убие и ѝ нанесъл множество удари. Жената паднала на земята.  \r\nРазправията била чута от съседи. Един от тях видял лежащата на земята жена, опитал се да я свести. Извадил телефона си, за да потърси лекарска помощ, но подсъдимият му забранил, започнал да го блъсна и съседът избягал. Въпреки всичко отишъл в селския магазин, споделил за видяното с продавача и подал сигнал на тел. 112.  \r\n72-годишната жена била транспортирана в болница в тежко състояние и на 2 ноември починала в клиниката по неврохирургия във Варна вследствие на тежка черепно-мозъчна травма. Подсъдимият е с мярка за неотклонение „Задържане под стража“ от началото на досъдебното производство срещу него.  \r\nПредстои делото срещу Иван Т. да бъде насрочено за разглеждане в Добричкия окръжен съд. Ако той бъде признат за виновен, може да получи наказание от 2 до 8 години лишаване от свобода за умишлено причинената средна телесна повреда, довела до смъртта на майка му.", "date": "2019.04.24", "title": "Добрич: Окръжната прокуратура предаде на съд мъж, обвинен за убийството на майка си"}
{"url": "http://www.focus-news.net/news/2019/04/24/2650524/pss-dobri-se-usloviyata-za-turizam-v-planinite.html", "text": "Добри се условията за туризъм в планините. Това съобщиха за  Агенция „Фокус”  от  Планинска спасителна служба (ПСС)  към Българския червен кръст. Температурите се движат от 0 до 3-4 градуса. На много места е слънчево. По билото на Стара планина духа по-силно. Доста сняг има още по-високите части на планината. Туристите трябва да са подготвени със зимна екипировка.  \r\nНяма регистрирани инциденти през последното денонощие.   \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.04.24", "title": "ПСС: Добри се условията за туризъм в планините"}
{"url": "http://www.focus-news.net/news/2019/04/24/2650526/kyustendil-obshtina-dupnitsa-organizira-traditsionniya-velikdenski-blagotvoritelen-bazar.html", "text": "Община Дупница организира традиционния Великденски благотворителен базар. Това съобщи за  Радио „Фокус” – Кюстендил  Христо Апостолов, пресаташе на Община Дупница. Базарът ще се проведе от 16.00 ч  до 18.30 часа в сградата на ГУМ.  По традиция в базара ще участват всички детски градини, училища, центрове за обществена подкрепа и Центърът за рехабилитация и интеграция на деца, които са изработили различни изделия и ги предлага за продажба на базара. „Каузата им е обща и ще се влее в „Заедно за Диди“. Само възпитаниците на едно училище ще набира средства за своя съученик Калоян, който се нуждае от средства за рехабилитации, след успешно проведена операция в Турция”, каза Христо Апостолов. \r\nВенцеслав ИЛЧЕВ", "date": "2019.04.24", "title": "Кюстендил: Община Дупница организира традиционния Великденски благотворителен базар"}
{"url": "http://www.focus-news.net/news/2019/04/24/2650525/pazardzhik-obshtina-peshtera-razdava-1000-kozunaka-za-velikden-na-hora-v-neravnostoyno-polozhenie.html", "text": "Общо 1000 козунака ще достигнат до членовете на клубовете на хората в неравностойно положение на територията на община Пещера по инициатива на кмета Николай Зайчев, съобщиха от  Общината . Козунаци ще получат всички членуващи в клубовете на инвалида в трите населени места в общината, Сдружението на хората с интелектуални затруднения, клубовете на болните от диабет в Пещера и Радилово и членовете на Клуба на пенсионера в общинския център. Козунаците ще се раздават до Велики четвъртък.", "date": "2019.04.24", "title": "Пазарджик: Община Пещера раздава 1000 козунака за Великден на хора в неравностойно положение"}
{"url": "http://www.focus-news.net/news/2019/04/24/2650513/dimitar-danchev-bsp-shte-nastoyavame-za-spravedliva-sotsialna-i-po-obedinena-evropa.html", "text": "„Ще настояваме за една по-справедлива, социална и по-обединена Европа“. Това заяви кандидатът за евродепутат от „БСП за България“ Димитър Данчев в сутрешния блок на БСТВ, съобщиха от пресцентъра на  БСП . Той подчерта, че БСП и бъдещите ѝ представители в ЕП ще търсят справедливост в сферите, в които България има да наваксва, защото в страната ни липсва справедливост. „Ние сме станали зависими от икономическите интереси на симбиозата между политика и олигарси. Ще търсим справедливост и по темата върховенство на закона. Но основната тема са доходите и бъдещото на младите хора“, каза още той.  \r\nДанчев обясни, че срещите по места вече са започнали, като основните въпроси, които хората поставят, са вътрешно политически. „За тях най-важни са доходите, здравеопазването, социалните помощи, защото голяма част от хората в България живеят изключително бедно“, добави кандидатът за евродепутатът. Той подчерта, че много села в Северозападна България изглеждат като след физическа бомбардировка. „Ако Европа бъде разделена на скорости, то тогава тези региони ще останат едни от най-бедните в Европа“, каза още той и посочи, че европейската кохезионна политика може да донесе справедливост и в тези региони, но трябва средствата да се разпределят правилно. „От Европа са пристигнали десетки милиарди левове, но от тези пари се възползваха малцина, а голямата част от българското население продължава да живее в бедност. Хората с тераси и апартаменти имат повече права, отколкото обикновените хора. Затова е необходимо да има справедливост сега“, заяви Данчев. „Нашата битка е не само да спечелим тези избори, а да променим модела на управление в страната“, подчерта той. По думите му БСП е променена, не само вътре в себе си, но е готова да носи и промяната. „Имаме най-балансираната листа с хора, които са готови да работят за защита на националния интерес и да покажат, че България може да бъде променена, а качеството на живот подобрено“, посочи Данчев.  \r\n„На много места, особено в малките населени места, се усеща страх. Политическото влияние, връзката между политици и феодали, практически е завзела цялото управление по тези места. Хората ни търсят за помощ и подкрепа, да споделят с нас проблемите си“, подчерта той. Според него, когато създадем в България устойчива среда, страна, в която човек може да се чувства свободен да реализира своите желания, стремежи, да отгледа и образова добре своите деца, младите хора ще започнат да се връщат отново в България.", "date": "2019.04.24", "title": "Димитър Данчев, БСП: Ще настояваме за справедлива, социална и по-обединена Европа"}
{"url": "http://www.focus-news.net/news/2019/04/24/2650528/burgas-skladiran-darven-material-e-goryal-na-ul-uilyam-gladston-nyama-postradali.html", "text": "Сигнал за запалени складиран дървен материал на ул. „Уилям Гладстон“ в Бургас е подаден през изминалото денонощие. Това съобщиха за  Радио „Фокус“ – Бургас  от Община Бургас. Пожарът е бил овладян своевременно, няма пострадали.  \r\nПо информация на ОДМВР – Бургас няма възникнали пътнотранспортни произшествия в областния град през изминалото денонощие. \r\nДеница ДИМИТРОВА", "date": "2019.04.24", "title": "Бургас: Складиран дървен материал е горял на ул. „Уилям Гладстон“, няма пострадали"}
{"url": "http://www.focus-news.net/news/2019/04/24/2650529/haskovo-kmetat-na-obshtina-dimitrovgrad-ivo-dimov-obyavi-30-april-za-neucheben-za-vsichki-uchilishta-na-teritoriyata-na-obshtinata.html", "text": "Кметът на Димитровград Иво Димов обяви 30 април за неучебен за всички училища на територията на общината. Това съобщиха от пресцентъра на  Община Димитровград . 30 април е единственият учебен ден между няколко празника. Така времето от Великденските празници от 26 април до 1 май включително ще бъде неучебно за учениците в община Димитровград.", "date": "2019.04.24", "title": "Хасково: Кметът на Община Димитровград Иво Димов обяви 30 април за неучебен за всички училища на територията на общината"}
{"url": "http://www.focus-news.net/news/2019/04/24/2650530/prof-stati-statev-unss-optimistichno-nastroen-sam-che-angazhimentat-koyto-poe-darzhavata-prez-2016-g-shte-bade-izpalnen.html", "text": "Оптимистично настроен съм, че ангажиментът, който пое държавата през 2016 г., ще бъде изпълнен. Това каза  ректорът на УНСС проф. Стати Статев в ефира на предаването  „Здравей, България”  по  Нова телевизия  във връзка с отвореното писмо, в което  \r\nна ръководството на ВУЗ-а алармира, че УНСС е заплашен от фалит, ако не получи обещаното от държавата финансиране на строителството на нов учебен корпус.   \r\nПо думите на проф. Стати Статев, ректор на университета, проблемът не е във фалита. „Проблемът не е фалитът. Едва ли държавата ще остави най-големия си университет и най-големият бизнес университет в Югоизточна Европа в неплатежоспособност. Аз съм оптимистично настроен, че на проблема ще бъде погледнато градивно и ангажиментът, който пое държавата през 2016 година, ще бъде изпълнен. Проблемът е, че срокът на договора е до 6 юни. И това беше поводът ние да се обърнем и да кажем, че финансирането трябва да бъде осигурено и то тази или следващата седмица, за да имаме технологично време да поискаме удължаване на договора с година или година и половина”, заяви той. \r\nРекторът допълни, че в грубия строеж на новия корпус на висшето учебно заведение са вложени 8 милиона лева. А това, което университетът е получил, са обещаните за 2017 и 2018 година по 1,5 милиона лева европейско финансиране. Вследствие на това фирмата изпълнител е изпратила искане за доброволно изпълнение. Проф. Статев бе категоричен, че УНСС няма да спре да съществува, но ако сметките му бъдат запорирани, той няма да може да изплаща нищо – нито стипендии, нито заплати и всички други плащания.", "date": "2019.04.24", "title": "Проф. Стати Статев, УНСС: Оптимистично настроен съм, че ангажиментът, който пое държавата през 2016 г., ще бъде изпълнен"}
{"url": "http://www.focus-news.net/news/2019/04/24/2650532/veliko-tarnovo-s-12-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 12 см се е понижило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката там е 298 см, а температурата на водата - 13.8 градуса.  \r\nПо поречието на Дунав облачността ще се разкъсва и намалява до предимно слънчево, на отделни места - със слаби превалявания. Дневните температури бързо ще се повишат и максималните ще са между 18° и 23°, в Свищов – 21°.", "date": "2019.04.24", "title": "Велико Търново: С 12 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/04/24/2650534/vitsepremierat-mariyana-nikolova-shte-bade-patron-na-konferentsiya-posvetena-na-575-godishninata-ot-varnenskata-bitka.html", "text": "Заместник министър-председателят по икономическата и демографската политика Марияна Николова ще участва в Будапеща в конференция, посветена на 575-годишнината от Варненската битка „Варна - щитът на християнството“. Това съобщиха от  правителствената информационна служба . Събитието се провежда под съвместния патронаж на Марияна Николова и д-р Ласло Кьовер, председател на парламента на Унгария. \r\nВ рамките на визитата българският вицепремиер ще се срещне с държавния секретар по църковните, малцинствените и гражданско-социалните въпроси Миклош Шолтес, както и с Жолт Немет, председател на Комисията по външна политика в унгарския парламент.", "date": "2019.04.24", "title": "Вицепремиерът Марияна Николова ще бъде патрон на конференция, посветена на 575-годишнината от Варненската битка"}
{"url": "http://www.focus-news.net/news/2019/04/24/2650533/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-25-april.html", "text": "„Софийска вода” временно ще прекъсне водоснабдяването в някои части на столицата на 25 април. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение на ул. „Майор Юрий Гагарин“ в жк. „Изток“ се налага спиране на водоподаването от 10.00 до 17.00 часа на клиентите на „Софийска вода”, живеещи в района на: ул. „Майор Юрий Гагарин“ от ул. „Атанас Далчев“ до ул. „Тарас Шевченко“, бул. „Цариградско шосе“; бл. 13. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Майор Юрий Гагарин“ №32.  \r\nВъв връзка с подмяна на сградно водопроводно отклонение на ул. „Св. св. Кирил и Методий“ Център Възраждане, се налага спиране на водоподаването от 10:00 до 17:30 часа на клиентите на „Софийска вода”, живеещи в района на: ул. „Св. св. Кирил и Методий“ от ул. „Осогово“ до ул. „Овче поле“; ул. „Брегалница“ от ул. „Цар Симеон“ до ул. „Св. св. Кирил и Методий“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. св. Кирил и Методий“ ъгъла с ул. „Осогово“.  \r\nВъв връзка с реконструкция на уличен водопровод на ул. „Крум Попов“ в жк. „Лозенец“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Криволак“, ул. „Милин камък“, ул. „Гороцвет“, ул. „Равнец“, ул. „Развигор“, ул. „Крум Попов“, бул. „Черни връх“, ул. „Бисер“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Криволак“ ъгъла с ул. „Розова долина“.  \r\nВъв връзка с подмяна на спирателни кранове на ул. 13 в кв. „Обеля 1“ се налага спиране на водоподаването от 09.00 до 18.00 часа на клиентите на „Софийска вода”, живеещи в района на: ул. 13, ул. 3, ул. „Рила“, ул. 6. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 5 ъгъла с ул. 13.  \r\nВъв връзка с диагностика на уличен водопровод на ул. „Герена“ в кв. „Драгалевци“ се налага спиране на водоподаването от 09.30 до 18.30 часа на клиентите на „Софийска вода”, живеещи в района на: ул. „Герена“ и района между ул. „Крушева градина“, ул. „Еловица“, ул. „Безименна“, ул. „Кимчовец“ и ул. „Дамян Дамянов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Крушева градина“ ъгъла с ул. „Герена“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.04.24", "title": "„Софийска вода” временно ще прекъсне водоснабдяването в някои части на столицата на 25 април"}
{"url": "http://www.focus-news.net/news/2019/04/24/2650536/varna-dvizhenieto-po-patya-mezhdu-selata-stefan-karadzha-i-bliznatsi-se-osashtestvyava-s-povisheno-vnimanie-poradi-remont.html", "text": "Поради частични ремонтни дейности на асфалтовата настилка, движението в участъка от км 33 до км 42 на пътя между селата Стефан Караджа и Близнаци трябва да се осъществява с повишено внимание, предаде репортер на  Радио „Фокус“ – Варна . Преминаването там се осъществява съобразно създадената организация.  \r\nПо информация на Агенция „Пътна инфраструктура“, по пътя м. „Панорама“ – Куманово, при км 11+300 движението се осъществява с повишено внимание и ограничение на скоростта до 30 км/ч, поради неравности на асфалтовата настилка. На автомагистрала „Черно море“ преминаването по виадукт „Звездица“ от км 2+511 до км 2+911 се осъществява в платното в посока Бургас. Прехвърлянето на движението е при км 2+329 и обратно при км 3+138 като се използват съществуващите преходи в разделителната ивица. Движението в участъка Кранево – Варна е ограничено за моторни превозни средства над 10 тона. Обходният маршрут е през Кичево и Оброчище.  По автомагистрала „Хемус“ движението в участъка Неофит Рилски – Девня се осъществява двупосочно в платното в посока Варна поради ремонтни дейности. Ограничено е качването на автомагистралата в платното в посока София при пътен възел „Неофит Рилски“, като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено там е и слизането от магистралата, като движението е пренасочено по път I-2 Шумен – Варна. Движението в участъка п. в. „Повеляново” – п. в. „Слънчево” също се осъществява двупосочно в платното посока Варна поради ремонтни дейности. Трафикът се отбива по път I-2 Русе – Варна. Ограничено е слизането и качването на магистралата при п. в. „Слънчево“. \r\nДиана СТОЕВА", "date": "2019.04.24", "title": "Варна: Движението по пътя между селата Стефан Караджа и Близнаци се осъществява с повишено внимание поради ремонт"}
{"url": "http://www.focus-news.net/news/2019/04/24/2650537/blagoevgrad-v-grada-shte-se-provede-initsiativata-na-lov-za-velikdenski-yaytsa.html", "text": "Поредното издание на инициативата „На лов за Великденски яйца“ отново ще се проведе в Благоевград. Това съобщиха от пресцентъра на  Община Благоевград . Общината и тази година ще зарадва малките жители и гости на града с много изненади, игри и скрити яйца. Инициативата ще се състои на 25 април от 17.30 часа на площад „Македония“.  \r\n„На лов за Великденски яйца“ преминава под благотворителен знак, като ще има поставена дарителска кутия в помощ на малката Лия, която страда от Детска Церебрална парализа - квадрипареза. \r\n  Приключението ще започне с концерт, с изпълнения на талантливите деца от ЦЛТРДБ и фолклорна група „Надежда“.  \r\n   В търсенето на Великденските яйца могат да се включат всички желаещи. Всяко открито яйце ще донесе подарък на онзи, който го е открил.", "date": "2019.04.24", "title": "Благоевград: В града ще се проведе инициативата „На лов за Великденски яйца“"}
{"url": "http://www.focus-news.net/news/2019/04/24/2650535/targovishte-nad-13-000-lv-sa-otkradnati-ot-kashta-v-selo-slavyanovo.html", "text": "Над 13 000 лв. са откраднати от къща в село Славяново. Това съобщиха от  ОДМВР - Търговище . Кражбата е извършена за времето от 9.00 часа на 17 април 2019 г. до 23.00 часа на 22 април 2019 г. Неизвестен извършител е откраднал сумата от 13 000 лв., 200 евро и 200 паунда от незаключена стая на къща, собственост на 60-годишна жена от селото. По случая е образувано досъдебно производство по описа на РУ - Попово.", "date": "2019.04.24", "title": "Търговище: Над 13 000 лв. са откраднати от къща в село Славяново"}
{"url": "http://www.focus-news.net/news/2019/04/24/2650527/zam-ministar-tanya-mihaylova-uchilishteto-ne-izzemva-funktsiite-na-semeystvoto-vav-vazpitanieto.html", "text": "Училището не изземва функциите на семейството във възпитанието. Това каза зам.-министърът на образованието и науката Таня Михайлова в интервю за предаването  „Преди всички“  по  БНР  по повод представянето на Проекта за стратегия за възпитателна работа в образователните институции за 2019-2030 година. „Документът се разработва от 2018 г. с ясното разбиране, че е необходимо да се структурират политиките и мерките, които са свързани с възпитателната работа в нашите образователни институции“, посочи Михайлова. \r\n„Говорим за часове, които са изпълнени освен с знания, с всички дейности, които формират отношения, личностни качества, ценности, нагласи, мотиви“. \r\n„Може би най-важният момент е да се разбере, че семейството не се освобождава от своите задължения, както и училището не изземва функциите на семейството. По-скоро говорим за взаимодействия, които да бъдат и в рамките на урочната дейност, и в часа на класа“. \r\nТемата за примиряването на патриотизма и толерантността в образователно-възпитателния процес Таня Михайлова коментира така: „Противопоставянето никога не е било похват или дейност в образованието. Необходимо е още в най-ранна детска възраст да се формират нагласи, това разбиране, защото ние говорим за патриотизъм именно от тази гледна точка – да познаваш кой си, да знаеш кои са корените ти – ние не говорим за крайни прояви, именно затова е необходимо да се поставя тази тема“.", "date": "2019.04.24", "title": "Зам.-министър Таня Михайлова: Училището не изземва функциите на семейството във възпитанието"}
{"url": "http://www.focus-news.net/news/2019/04/24/2650531/bozhin-bozhinov-kmet-na-topolovgrad-mezhdunarodniyat-teatralen-festival-v-grada-se-ochakva-s-netarpenie.html", "text": "Международният фестивал на любителските комедийни театри, пантомима и сатира „Велко Кънев“ се очаква с нетърпение в Община Тополовград. Това каза за сутрешния блок „Добро утро, България“ на  Радио „Фокус“  кметът Божин Божинов. Фестивалът започва на 13 май от 18.30 часа и завършва на 19-ти същия месец, уточни той. „В тези седем фестивални дни на сцената на нашето читалище ще участват 19 театрални състава от Испания, Канада, Молдова, Сърбия, Украйна и Северна Македония. По традиция на този фестивал ще се представят всички любителски театри от България. За първи път през 2018 г. театралния фестивал  „Велко Кънев“ се проведе с участието на български театри от чужбина и любителски театри от България, които го превърнаха в истински празник на театъра. Поразително е как гостите от българските театри от чужбина изживяват невероятни емоции, представяйки таланта си пред българска публика. Те допринасят за съхраняването на българския дух далеч зад пределите на родината ни“, коментира кметът.  Божин Божинов каза още, че всички представления са безплатни. Той обърна внимание, че тази година големият актьор Румен Сърменов ще е председател на журито. И тази година по програма се включва и Втора фестивална сцена в съседните общини – Елхово и Свиленград, добави градоначалникът. \r\nЙоланда ПЕЛОВА", "date": "2019.04.24", "title": "Божин Божинов, кмет на Тополовград: Международният театрален фестивал в града се очаква с нетърпение"}
{"url": "http://www.focus-news.net/news/2019/04/24/2650539/bozhin-bozhinov-kmet-na-topolovgrad-osnovnite-problemi-v-obshtinata-sa-zastaryavashtoto-naselenie-lipsata-na-ikonomika-i-nezakonnite-smetishta.html", "text": "Основните проблеми в Община Тополовград са застаряващото население, липсата на икономика и незаконните сметища. Това каза за сутрешния блок „Добро утро, България“ на  Радио „Фокус“  кметът Божин Божинов, като отбеляза, че се полагат усилия за решаването им. Друг проблем е третокласният път 559, водещ към Стара Загора, обясни градоначалникът. „Това е проблем от много години. Населението е стачкувало. Това е отразено в медиите и имаме уверението, че тази година пътят ще се поправи. Този път е проблемен и хората не могат да стигнат до специализираната болница в Стара Загора. Голяма част от децата на тополовградчани живеят там, защото работят на рудниците или топлоцентралите. Проблем е и че нямаме икономика. Ако имахме – хората щяха да се задържат тук. Не веднъж съм казвал, че вече може да се обявим за предизчезваща Югоизточна България. Населението драстично е намаляло, пограничният район е обезлюден, населението е възрастно, имаме проблеми с болницата и трудно се справяме с лекари и медицински сестри“, обясни той. Според Божин Божинов е необходимо на пограничните региони да се дават средства, с които да се запазва местното население, за да не се стига до обезлюдяване и призова това да се превърне в държавна политика. \r\nЙоланда ПЕЛОВА", "date": "2019.04.24", "title": "Божин Божинов, кмет на Тополовград: Основните проблеми в общината са застаряващото население, липсата на икономика и незаконните сметища"}
{"url": "http://www.focus-news.net/news/2019/04/24/2650538/pregled-na-osnovnite-temi-v-burgaskiya-pechat.html", "text": "„Слаб интерес от фирми да хранят ученици“, е водещото заглавие в ежедневника  „Черноморски фар“ . „За втори път Община Бургас обявява конкурс за пет училищни стола“, пояснява материалът. Обектите, за които можеше да се кандидатства, са столовете на ОУ „Александър Георгиев-Коджакафалията“, „Професионална търговска гимназия, сградата на СУ „Иван Вазов“ и ПГЕЕ „Константин Фотинов“, ОУ „Васил Левски“ в кв. „Горно Езерово“ и ОУ „Христо Ботев“ в квартал „Долно Езерово“.  \r\n„Извеждат основния трафик извън Меден рудник“, е друга водеща новина. „Нова транспортна дъга ще свързва комплекса“ и „Кметът Димитър Николов поиска „зеле светлина“ за изграждането“, са подзаглавията на статията.  \r\n„Момченце от Бургас е с коклюш“, е още една тема от първите страници на ежедневника. Почти забравен, коклюшът отново напомни за себе си. Малко момченце от община Бургас е хоспитализирано с диагноза „Пертусис“, известен още като „коклюш“ и „магарешка кашлица“.  \r\n„Студенти по право в БСУ посетиха Митницата“ и „Полицаи да регулират движението около бургаски училища“, четем още от първите страници на вестника.  \r\nТемата на деня е: „Решават кой ще стопанисва пет училищни стола в Бургас“. „Конкурсът се провежда за втори път заради липса на интерес от страна на фирмите“ и „Помещение на ПГЕЕ „Константин Фотинов“ и СУ „Иван Вазов“ е предназначено за кухня-майка“, са подзаглавията на статията.", "date": "2019.04.24", "title": "Преглед на основните теми в бургаския печат"}
{"url": "http://www.focus-news.net/news/2019/04/24/2650540/kardzhali-astronomicheskata-observatoriya-v-grada-organizira-praznik-na-slancheviya-chasovnik.html", "text": "За 12-а поредна година Астрономическата обсерватория в града организира Празник на слънчевия часовник, предаде кореспондент на  Радио „Фокус“ . Инициативата, която е традиционна за великденските празници, ще започне от 13.00 часа с участието на астрономи от обсерваторията и ученици от училищата в Кърджали. Част от програмата на културните и учебни институции по време на великденските празници е и предстоящата изложба на Дружеството на художниците, която ще бъде открита от 18.00 часа в Керимовата къща. Деца от училище „Й. Йовков“ ще боядисват яйца в Регионалния исторически музей от 13.30 часа, като ще приложат традиционни и нови техники, под ръководството на уредниците от отдел Етнография на Музея.  \r\nПразничен великденски концерт ще се състои на 25 април от 18.30 часа в Дома на културата с участието на самодейни от състави и индивидуални изпълнители към културното средище. \r\nОбщоградският празник ще започне от 11.00 часа на 28 април за гражданите на Кърджали в градинката пред храм „Св. Георги”. Отново ще се състои ежегодното оспорвано състезание за най-здрави яйца, ще има песни и танци, музика и забавления, с участието на танцови и певчески групи от културните институти и училищата в града. \r\nДарина ДЕЕНИЧИНА", "date": "2019.04.24", "title": "Кърджали: Астрономическата обсерватория в града организира Празник на слънчевия часовник"}
{"url": "http://www.focus-news.net/news/2019/04/24/2650541/stara-zagora-po-vreme-na-pochivnite-dni-za-velikden-prestoyat-na-avtomobili-v-granitsite-na-zelena-zona-shte-bade-bezplaten.html", "text": "По време на великденските и майските празници в централната градска част на Стара Загора ще се паркира безплатно. Това съобщиха от пресцентъра на  Общината . Престоят на автомобили в границите на „Зелена зона“ ще бъде без заплащане от 26 до 29 април (включително). Безплатно ще се паркира още на 1 и 6 май.", "date": "2019.04.24", "title": "Стара Загора: По време на почивните дни за Великден престоят на автомобили в границите на „Зелена зона“ ще бъде безплатен"}
{"url": "http://www.focus-news.net/news/2019/04/24/2650542/vidin-intenziven-e-trafikat-po-glaven-pat-e-79-v-posoka-dunav-most-2-patuvat-predimno-tezhkotovarni-avtomobili.html", "text": "Интензивен е трафикът по главен път Е-79 в посока Дунав мост 2, пътуват предимно тежкотоварни автомобили. Това съобщиха за  Радио „Фокус“ – Видин  от Областно пътно управление – Видин. Най-натоварен е участъкът между Дунавци и Видин.  От граничен пункт „Дунав мост – Видин“ съобщиха, че работят всички гишета. На другите два гранични пункта в областта – Връшка чука и Брегово, трафикът е спокоен, няма образувани опашки от чакащи автомобили.  \r\nВъв Видин трафикът е засилен по входно изходните артерии на града, в централната част и по бул. „Панония“. \r\nАнна ЛОЗАНОВА", "date": "2019.04.24", "title": "Видин: Интензивен е трафикът по главен път Е-79 в посока Дунав мост 2, пътуват предимно тежкотоварни автомобили"}
{"url": "http://www.focus-news.net/news/2019/04/24/2650547/205-kandidati-sa-dopusnati-do-usten-izpit-v-konkursa-za-28-dlazhnosti-mladshi-sadiya-v-okrazhnite-sadilishta.html", "text": "205 кандидати са допуснати до устен изпит в конкурса за 28 длъжности „младши съдия“ в окръжните съдилища, който ще се проведе в периода 15 – 18 май 2019 г. Това съобщиха от пресцентъра на Висшия съдебен съвет. Резултатите от писмения изпит и графикът за провеждане на устните изпити са публикувани на интернет сайта на ВСС в раздел „Важно“, подраздел „Конкурсни процедури“ – „Конкурс за младши съдии, младши прокурори и младши следователи“ – „2019“ - „Младши съдии“. Едновременно с резултатите са публикувани решенията на казуса по гражданскоправни науки и казуса по наказателноправни науки, както и отговорите на теста по право на ЕС и в областта на правата на човека. Освен на интернет страницата на ВСС резултатите от писмения изпит, както и решенията на казусите и отговорите на теста са обявени на общодостъпно място в сградата на ВСС (централен вход). \r\nУстният изпит ще се проведе по обявения график в сградата на Националния институт на правосъдието, гр. София, ул. „Екзарх Йосиф“, № 14.  На изпита се допуска използване на нормативни актове. \r\nНа писменият изпит, който се проведе на 06 април 2019 г., се явиха 594 от общо допуснатите до участие в конкурса 711 кандидати.", "date": "2019.04.24", "title": "205 кандидати са допуснати до устен изпит в конкурса за 28 длъжности „младши съдия“ в окръжните съдилища"}
{"url": "http://www.focus-news.net/news/2019/04/24/2650546/plovdiv-oshte-ne-sa-otkriti-roditelite-na-izostavenoto-na-parking-bebe.html", "text": "Все още не са открити родителите на момченцето, което беше намерено изоставено между две коли на улица в Пловдив, предаде  БНТ . Бебето на видима възраст 5-6 месеца, е в добро физическо състояние, без видими следи от насилие, коментира директорът на полицията в Пловдив старши комисар Атанас Илков. \r\nОт Университетската болница „Свети Георги“ заявиха, че детето е добре гледано. До момента никой не е сигнализирал в полицията, че има информация по случая. \r\nСоциалните служби в Пловдив са уведомени и търсят подходящо приемно семейство за детето.", "date": "2019.04.24", "title": "Пловдив: Още не са открити родителите на изоставеното на паркинг бебе"}
{"url": "http://www.focus-news.net/news/2019/04/24/2650545/veliko-tarnovo-velikdenska-rabotilnitsa-za-boyadisvane-na-yaytsa-se-provezhda-v-kashtata-muzey-aleko-konstantinov-v-svishtov.html", "text": "Великденска работилница за боядисване на яйца се провежда в къщата музей „Алеко Константинов“ в Свищов. Събитието е част от програмата на Пролетните празници, които Общината организира за жителите и гостите на града, предаде репортер на  Радио „Фокус“ – Велико Търново . В шарената работилница днес участват децата от III и IV група на детска градина „Слънчо“. Под ръководството на своите учители и музейни работници те ще имат възможност да украсят великденски яйца, които да подарят на близките си.  \r\nПрограмата продължава в неделя – навръх Великден, когато в храм „Св. Пророк Илия“ от 11.00 часа ще започне великденски концерт на Първи български хор „Янко Мустаков” с диригент Елизабет Людмилова.  \r\nПрез следващия ден предстои откриването на реставрирания храм „Св. Преображение Господне“, което ще се проведе от 10.00 часа. Час по-късно ще концерт ще изнесат квартет „Светоглас“ – София и Първи български хор „Янко Мустаков“. От 13.00 часа в село Българско Сливово ще се проведе Регионален фолклорен фестивал „От Лазарица до Гергьовден“.  \r\nВходът за всички събития е свободен. \r\nЛуиза ТРАНЧЕВА", "date": "2019.04.24", "title": "Велико Търново: Великденска работилница за боядисване на яйца се провежда в къщата музей „Алеко Константинов“ в Свищов"}
{"url": "http://www.focus-news.net/news/2019/04/24/2650549/haskovo-prodavachka-e-predotvratila-vaorazhen-grabezh.html", "text": "Продавачка е предотвратила въоръжен грабеж в Хасково. Това съобщиха от  ОДМВР-Хасково . Около 12.15 часа на 23 април на спешния телефон е получено съобщение от 46-годишна продавачка в обект „Лафка“, намиращ се на булевард „България“ в областния град. Изплашената продавачка съобщила, че непознато за нея лице с маска на главата, през страничната входна врата я заплашило с пистолет и извикало „обир“. Жената запазила самообладание, избутала с ръце маскирания и затворила вратата. Тогава мъжът избягал в неизвестна посока. По данни на жената нападателят е бил висок около 150 см, слаб, облечен в черни дрехи. Работата по образуваното досъдебно производство продължава.", "date": "2019.04.24", "title": "Хасково: Продавачка е предотвратила въоръжен грабеж"}
{"url": "http://www.focus-news.net/news/2019/04/24/2650548/varna-administrativniyat-sad-v-grada-otmeni-zapoved-na-odbh-za-vremenno-preustanovyavane-na-deynostta-na-obshtinskiya-priyut-za-bezstopanstveni-kucheta-v-selo-kamenar.html", "text": "С решение по адм. дело №2087/2018 г., образувано по жалба на кмета на община Варна срещу Разпореждане № 2/04.07.2018 г., издадено от д-р Иван Стефанов – главен инспектор при Областна дирекция по безопасност на храните (ОБДХ) - Варна, състав на Административен съд - Варна постанови отмяна на  наложената  с него принудителна административна мярка - временно преустановяване на дейността по залавяне и обработка на безстопанствени кучета в Обект „Общински приют за безстопанствени кучета“ – село Каменар и поетапно пускане на наличните 76 животни по местата на залавяне или  предоставянето им за осиновяване. Това съобщиха от пресцентъра на  съда . \r\nПри извършената съдебна проверка, съдебният състав  констатира наличието на съществени  нарушения на административно-производствените правила при налагането на принудителната административна мярка и явното й несъответствие с материалния закон. Съдът се обосновава и със заключението на вещото лице по  проведената съдебно-техническа експертиза, което ясно сочи,  че  извършеният основен ремонт и реконструкция, не само че съответства напълно на одобрената и съгласувана  и от ОБДХ - Варна екзекутивна документация, но и реализира допълнителни подобрения на средата за отглеждане на безстопанствените животни. \r\nВ мотивите на решението съдът е поставил акцент върху въпрос, отговорът на който поставя делото и изхода от правния спор в категорията на дела с висок обществен интерес. Съдържанието на приложените по  делото множество сигнали за наличие на агресивни безстопанствени кучета, описаните там  инциденти, особено сигналното писмо на началника на V Районно управление при ОДМВР - Варна,  мотивира съда да приеме извод за съществуващ потенциален риск за спокойствието, сигурността и безопасността на гражданите и гостите на Варна и  изисква бързи, адекватни и изключително навременни превантивни  мерки, които да ги гарантират. \r\nСъдебният състав посочва в мотивите си, че при наличието на  действащ приют за безстопанствени животни,  изграден, регистриран и функциониращ, експлоатиран при непълна заетост на определения капацитет, да се разпореди преустановяване  на дейността по залавяне  и обработка на безстопанствени кучета и поетапно пускане на наличните 76 бр. животни по местата на залавяне, освен че е неоправдано от позиция на закона, то е неоправдано и от гледна точка на гражданското общество. Съдът счита, че се засягат права и законни интереси на граждани в по-голяма степен от най-необходимото са постигане целите,  за които е издаден актът.  Това, според решаващият състав на съда, съставлява нарушение на основен принцип на административното правораздаване – този, прокламиран в чл. 6 от АПК. \r\nРешението подлежи на обжалване в 14-дневен срок от съобщаването му на страните с касационна жалба пред ВАС.", "date": "2019.04.24", "title": "Варна: Административният съд в града отмени заповед на ОДБХ за  временно преустановяване на дейността на Общинския приют за безстопанствени кучета в село Каменар"}
{"url": "http://www.focus-news.net/news/2019/04/24/2650550/blagoevgrad-ne-se-otchita-seriozno-povishavane-v-tsenite-na-osnovnite-produkti-za-velikdenskata-trapeza-v-grada.html", "text": "Не се отчита сериозно повишаване в цените на основните продукти за великденската трапеза в Благоевград, сочи репортерска проверка на  Радио „Фокус“ – Пирин . Тенденцията през последните две години показва, че на тричленно семейство са им необходими около 50.00 лв., за да посрещнат празника с всичко, което се изисква. След дългия и строг великденски пост, в деня на празника задължителен компонент е агнешкото месо, като към момента 1 кг цяло агне струва около 12.00 лв. Агнешкия врат и джолана ще ви струват приблизително 9.00 лв./кг. Броени дни преди най-светлият християнски празник, цената на месото се е повишила с около 1.00 лв./кг. Причината, според местните месари е, че интересът към агнешкото се е увеличил, а това от своя страна изисква по-често зареждане. В месарница в центъра на Благоевград  цената за килограм  варира, според това коя част на агнето ще изберем да купим. От магазина коментираха, че не се очаква по-голямо увеличение на цената до Великден, въпреки че агнешкото по веригите няма да е изцяло българско производство, а ще има и внос от други страни.  \r\nМежду 4.00 – 5.00 лева пък е цената за кора яйца. Средствата, които ще ни бъдат нужни за закупуването на този задължителен компонент за Великден зависят от броя, размера и цвета на самите яйца. Интересното е, че през последните години в големите търговски обекти вече се предлагат и боядисани яйца, чиято средна цена е 4.50 лв. за опаковка от 10 броя. Някои търговци споделят, че през последните седмици цените на яйцата са се запазили. Според тях едва ли до Великден ще има поскъпване, но няма да има и намаление. Тези, които предпочитат сами да боядисат яйцата си, както изисква традицията, ще трябва да платят средно около 2.00 лева за бои. В търговските вериги, малките квартални магазини и сергиите на пазарите в града вече се предлагат най-разнообразни багрила, като най-ниско те могат да бъдат закупени за 0.45 лв., а най-скъпите са около 3.50 лв.  \r\nКозунакът, който също задължително трябва да присъства на празничната трапеза вече се предлага в специализираните магазини за производство и продажба на закуски и тестени изделия, както и в големите търговски вериги. Към момента цената му започва от 2.00 лева и достига до 3.50 лева, в зависимост от размера на тестения продукт и дали към него има допълнения като шоколад, стафиди, локум или червено боядисано яйце. В пекарните в града пък от сега вече се предлага възможността за предварителни поръчки, така че на празника да може да имаме пресен и топъл козунак, а не такъв, който да е пакетиран. Според търговците през последните години хората в Благоевград предпочитат да си купуват козунаци или да си поръчват, но не и сами да се занимават с направата им, тъй като продуктите, които са необходими са скъпи, а и времето за приготвянето на тестеното изделие e доста. Освен обикновения козунак на пазара се продават и по-специални такива, които са с бадеми, както и с орехова плънка.  \r\nПри зеленчуците, които също трябва да бъдат на трапезата не се отчита по-висока цена. Зелената салата, която е предпочитана от благоевградчани в този период от годината струва приблизително 0.50 лв., краставиците пък се предлагат на цени от по 2.00 лв./кг. Доматите са малко по-скъпи. Продавачите на зеленчуци в града казват, че за великденската трапеза повечето хора ще предпочетат салата от гръцки краставици и домати, защото са много по-евтини от българските.  \r\nЗа доброто настроение по време на празниците вече в продажба са пуснати и най-различни украси, които включват интересни кошници, аксесоари като зайци, пилета и друг вид животни, които могат да бъдат поставяни като допълнение към домашния празничен интериор и екстериор. Голям интерес им от страна на жителите на града към сладкиши и бонбони във форма на зайчета, яйца, пиленца и всякакви животинки.  Магазините предлагат също лепенки за яйца, брокат, свещи във формата на яйца, възглавнички, покривки, изкуствена трева.  \r\nБлагоевградчани смятат, че сумата, която ще им е необходима за празника не е много по-различна от това, което са дали като пари миналата година, някои дори споделят, че тази година ще дадат по-малко пари за храна, за да могат да отделят средства и да си направят еднодневни почивки до близки дестинации. \r\nЛивия НИНОВА", "date": "2019.04.24", "title": "Благоевград: Не се отчита сериозно повишаване в цените на основните продукти за великденската трапеза в града"}
{"url": "http://www.focus-news.net/news/2019/04/24/2650551/haskovo-tsigari-bez-banderol-sa-izzeti-v-svilengradskoto-selo-mladinovo.html", "text": "Цигари без бандерол са иззети в свиленградското село Младиново. Това съобщиха от  ОДМВР-Хасково . Цигари без бандерол иззеха свиленградските криминалисти при операция за акцизни стоки в с. Младиново. Проверен е смесен магазин, стопанисван от ЕООД. В бакалията била 45-годишна жена, която държала в себе си 160 къса безакцизни папироси. Последвала е проверка в дом в селото, собственост на 46-годишен мъж. В него и от стопанска постройка, са открити стекове с цигари, маскирани със слама. Общо откритите късове са  4380 от различни марки. Съставени актове по Закона за акцизите и данъчните складове.", "date": "2019.04.24", "title": "Хасково: Цигари без бандерол са иззети в свиленградското село Младиново"}
{"url": "http://www.focus-news.net/news/2019/04/24/2650553/pregled-na-osnovnite-temi-vav-varnenskiya-pechat.html", "text": "„Нитрати бликнаха от 2 обществени чешми в район „Аспарухово“, е водещото заглавие в днешния брой на вестник  „Черно море“ . Това сочат последните анализи на Регионалната здравна инспекция. Нитрати над 50 мг/л са установени в местната чешма до казана в местността „Вилите“ под Професионалната гимназия по текстил и моден дизайн и в тази на ул. „Студена“ до №50.  \r\n„Търсят се 1800 души за работа в туризма“, се съобщава в публикация на втора страница в броя. През март тази година в бюрата по труда от Варненска област са заявени 2591 работни места. От тях 2501 са в реалната икономика. Повече от 1000 свободни места бяха обявени на проведените през месеца трудови борси в Провадия, Долни чифлик и Варна. Най-много от заявените през март работни позиции са от сферата на хотелиерството и ресторантьорството – 1800.  \r\n„Стартира кампания „Не шофирай, ако си пил!“, е друг акцент в изданието. Кампанията се организира от дирекция „Превенции“ към Община Варна. Дейностите стартираха на 22 април и ще продължат до 31 май. Кампанията е насочена към различни групи млади хора – ученици, студенти и млади шофьори, като целта е опазване живота и здравето на участниците в движението.", "date": "2019.04.24", "title": "Преглед на основните теми във варненския печат"}
{"url": "http://www.focus-news.net/news/2019/04/24/2650556/premierat-boyko-borisov-na-velika-sryada-otpuskame-obeshtanite-sredstva-za-veroizpovedaniyata.html", "text": "Първо ще минем точка 6-а от дневния ред, която е за одобряване на допълнителни разходи на към бюджета на МС за 2019 г. Всъщност това са парите, както обещахме на вероизповедания - на Светия Синод, на мюфтийството, на всички останали. Това каза премиерът Бойко Борисов в началото на седмичното правителствено заседание, предаде репортер на  Агенция „Фокус“  . „Така че днес на Велика сряда, както поехме ангажимент към Синода, го изпълняваме, за да могат и свещениците да си получат заплатите така, както е по закон“, допълни той.  \r\nВесела АЛЕКСАНДРОВА", "date": "2019.04.24", "title": "Премиерът Бойко Борисов: На Велика сряда отпускаме обещаните средства за вероизповеданията"}
{"url": "http://www.focus-news.net/news/2019/04/24/2650543/georgi-yordanov-bsp-ako-levitsata-upravlyavashe-shteshe-da-se-zanimava-po-seriozno-sas-zdraveopazvaneto-i-problemite-na-meditsinskite-rabotnitsi.html", "text": "Ако БСП управляваха, щяха да се занимават по-сериозно със здравеопазването и проблемите на медицинските работници.  Това каза за сутрешния блок „Добро утро, България“ на Радио „Фокус“ доц. Георги Йорданов, зам.-председател на Комисията по здравеопазване в Народното събрание. Според него действията на Министерството на здравеопазването към днешна дата са панически опит за справяне с протеста на медицинските специалисти и поръките на премиера Бойко Борисов, който иска този проблем да изчезна предизборно. Няма обаче механизъм, по който да се направят нужните реформи в здравеопазването, отчете доц. Йорданов. „Формирането на приходите на публичните български болници е дълбоко порочна система – там се обсъжда само приходът, който се постига от тези търговски дружества и на тази база се отчисляват между 23% и 26% за оперативно-изпълнителна дейност. Другите над 70% от разходите отиват за лекарства и други разходи. Ако ресорното министерство даде на една областна, държавна или университетска болница съответна сума, тя няма как да бъде насочена към параграф работна заплата. Това според мен би трябвало да е ясно на днешното управление и Министерство на здравеопазване. Те казват – „Тези пари могат да бъдат използвани от здравното заведение“. Да, но не и за работна заплата, т.е. това не е механизъм“, обясни зам.-председателят на здравната комисия в НС. Според доц. Георги Йорданов на първо място е необходимо навлизане на здравната информационна система, на второ – остойностяване на медицинските дейности, а на трето –формиране на заплащането в системата на здравеопазването по методика, която обхваща всеки здравен специалист – от санитаря до професора. Най-добрият пример за здравеопазване в Европа е холандският, но той изисква много строга дисциплина – както от страна на пациентите, така и на всички трудещи се в тази сфера, обърна внимание зам.-председателят на здравната комисия в НС.  \r\nЙоланда ПЕЛОВА", "date": "2019.04.24", "title": "Георги Йорданов, БСП: Ако левицата управляваше, щеше да се занимава по-сериозно със здравеопазването и проблемите на медицинските работници"}
{"url": "http://www.focus-news.net/news/2019/04/24/2650557/veliko-tarnovo-kashta-e-goryala-v-svishtov-nyama-postradali.html", "text": "Къща е горяла в Свищов тази нощ, няма пострадали. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Велико Търново. Сигналът за инцидента е получен малко преди полунощ. На място е изпратен екип с един противопожарен автомобил и трима пожарникари. Те успели да спрат разпространението на огъня и да спасят от пламъците къщата. Унищожени са 3 кв. м каратаван и са разкъртени 2 кв. м стени. Пожарът възникнал в следствие на строителна неизправност на къщата. \r\nПрез изминалото денонощие екип на Районната служба Пожарна безопасност и защита на населението“ във Велико Търново е гасил и запален фургон в село Беляковец. Сигналът е бил изпратен малко преди 09.00 часа вчера. На място е изпратен един противопожарен автомобил с трима пожарникари, които спрели разпространението на огъня. Пожарът унищожил 1 кв. м шперплат. Причина за възникването му е небрежност при боравене с открит огън. \r\nНадежда КРЪСТЕВА", "date": "2019.04.24", "title": "Велико Търново: Къща е горяла в Свищов, няма пострадали"}
{"url": "http://www.focus-news.net/news/2019/04/24/2650558/protothema-gartsiya-dalgat-na-gartsiya-dostigna-1811-ot-bvp-prez-2018-godina.html", "text": "Според публикуваните във вторник данни на Евростат, през 2018 година публичният дълг на Гърция се е увеличил до 334,57 милиарда евро от 317,48 милиарда преди една година. В същото време, делът на дълга от брутния вътрешен продукт вече е 181,1% от 176,2% през 2017 година. Мрачната статистика дойде, въпреки че страната отчете ръст от 1,9% и 2 милиарда евро излишък в изпълнението на бюджета, пише електронното издание на вестник  Protothema . \r\nУвеличението е свързано главно със създадената за страната ликвидна шапка за излизане от програмата за финансова подкрепа на ESM. \r\nПубличният дълг на Гърция е най-висок в Европа, като Италия е втора със 132,2% от своя БВП. \r\nСпоред Евростат излишъкът на гръцкото правителство миналата година възлиза на 1,991 милиарда евро. \r\nДанните на ЕЛСТАТ, докладвани на Европейската агенция, показват, че първичният излишък възлиза на 4,4% от БВП или 8,149 милиарда евро (целта за основния излишък въз основа на гръцката програма е 3,5%). \r\nПревод и редакция:", "date": "2019.04.24", "title": "Protothema (Гърция): Дългът на Гърция достигна 181,1% от БВП през 2018 година"}
{"url": "http://www.focus-news.net/news/2019/04/24/2650560/blagoevgrad-zadarzhan-e-24-godishen-mazh-spryal-s-lek-avtomobil-pred-druga-kola-na-ul-balgariya-v-bansko-i-schupil-dve-stakla-na-prevoznoto-sredstvo.html", "text": "24-годишен мъж от Стара Загора е задържан за срок до 24 часа в Банско за посегателство върху автомобил притежание на канабис. Това съобщиха от  ОДМВР – Благоевград . Около 18.10 часа на 23 април на улица „България“ в Банско пред лек автомобил с 20-годишен шофьор от града е спряла друга кола, от която е слязъл 24-годишния мъж, който е счупил предното панорамно и страничното дясно стъкло на лекия автомобил, управляван от 20-годишния мъж. След проведени издирвателни мероприятия 24-годишния мъж е задържан, като у него е намерена и иззета тревиста маса, реагираща положително на канабис, с тегло 1.186 грама. По случаите са образувани досъдебни производства. Работата продължава.", "date": "2019.04.24", "title": "Благоевград: Задържан е 24-годишен мъж, спрял с лек автомобил пред друга кола на ул. „България“ в Банско и счупил две стъкла на превозното средство"}
{"url": "http://www.focus-news.net/news/2019/04/24/2650562/ivelina-vasileva-gerb-realiziranite-infrastrukturni-proekti-v-rayon-vazrazhdane-yasno-pokazvat-kakav-e-efektat-ot-evropeyskata-solidarnost.html", "text": "България е достоен член на Европейския съюз, а Българското председателство на Съвета на ЕС бе оценено като изключително успешно от нашите партньори. Това заяви по време на среща с представители на бизнеса в район „Възраждане“ народният представител и кандидат за евродепутат от ГЕРБ/ЕНП Ивелина Василева, съобщиха от пресцентъра на  ПП ГЕРБ .  \r\nВ срещата взеха участие кметът на Възраждане Савина Савова, заместник-кметът арх. Николай Диков, народният представител Тома Биков, Валя Чилова - председател на ПГЕРБ, областният клубен ръководител на ПГЕРБ - София Иван Костов, заместник-председателят на Столичен общински съвет Николай Стойнев, общинският съветник Борислав Борисов и представители на бизнеса \r\nИвелина Василева подчерта, че предстоят избори, които няма да бъдат леки. Тя коментира, че още в първите дни на новия Европейски парламент страната ни ще има много важна задача. „Трябва да защитим увеличаването на европейските средства за България, които ще бъдат предоставени на страната ни по линия на Кохезионните и структурните фондове. Към настоящия момент бюджетната рамка удовлетворява исканията на България и ще получим увеличение на европейския бюджет в размер на 3.5 млрд. лв. за програмния период 2021 – 2027 г. Ние държим политиката на сближаване да продължи, защото тя дава своите резултати“, добави Василева. Според нея много от реализираните добри проекти в район „Възраждане“ дават ясна представа какво можем да постигнем чрез средствата, които се осигуряват по линия на европейската солидарност. Тя добави, че голяма част от помощта на Европа е насочена към бизнеса, защото целта е подобряване на икономическата среда. \r\nПо време на срещата с бизнеса народният представител Тома Биков подчерта, че страната ни като член на ЕС вече 12 години има самочувствието да посочва съществуващи проблеми и да предлага решения. „Нашата цел винаги е била на първо място да защитим българския интерес. Именно затова сме си позволявали да влизаме в различни коалиции, да търсим общ интерес с държавите - независимо кои са те, стига да можем да направим така, че България да печели от членството си в ЕС. Именно голяма част от нещата, които са свършени в район „Възраждане“, са благодарение на това, че сме членове на ЕС, но и благодарение на това, че е създадена вече една администрация, която може да усвоява ефективно европейски фондове“, каза Биков.  \r\nВ последните години България е едно от най-привлекателните места за инвестиции в Европа, каза по време на форума Валя Чилова, председател на ПГЕРБ. Тя добави, че едно от най- големите ни конкурентни предимства, което се отчита от компаниите в Европа - е най-ниският данък в размер на 10%. „Ако страната ни задържи този данък можем да сме сигурни, че в следващите няколко години този тренд на откриване на чужди представителства и чужди компании и производства в България ще продължи. Изключително интересни сме не само в сферата на услугите , но и за производства с висока добавена стойност“, подчерта Чилова. Тя изтъкна, че БВП никога не е бил толкова висок от 1989 година насам.  \r\n„С европейски средства само тази година се реконструират 26 училища и детски градини“, каза зам.-председателят на Столичен общински съвет Николай Стойнев. Той добави, че листата на ГЕРБ е съставена от доказани специалисти, които защитават интересите на страната и са донесли видимите ползи от членството до всеки един район в България. \r\nКметът на район Възраждане Савина Савова показа реализираните проекти в района и предстоящите дейности. „Гордеем се, че най-новият парк в София – „Възраждане“, е открит през 2016 година именно в нашия район. До края на тази година той ще бъде разширен с нови 25 декара. Те ще включват обособена паркова зона с широки и открити пространства, площадки, места за отдих“, добави още кметът на района. Тя подчерта, че във „Възраждане“ се изгражда единственият в София аквапарк.", "date": "2019.04.24", "title": "Ивелина Василева, ГЕРБ: Реализираните инфраструктурни проекти в район „Възраждане“ ясно показват какъв е ефектът от европейската солидарност"}
{"url": "http://www.focus-news.net/news/2019/04/24/2650554/pazardzhik-dvizhenieto-se-osashtestvyava-samo-v-aktivnata-lenta-pri-km-77-na-avtomagistrala-trakiya-v-posoka-burgas-poradi-remont-na-mantinela.html", "text": "Движението се осъществява само в активната лента при км 77 на автомагистрала „Тракия“ в посока Бургас поради ремонт на ограничителна система (мантинела) в средна разделителна ивица. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание, спазвайки пътната сигнализация.", "date": "2019.04.24", "title": "Пазарджик: Движението се осъществява само в активната лента при км 77 на автомагистрала „Тракия“ в посока Бургас поради ремонт на мантинела"}
{"url": "http://www.focus-news.net/news/2019/04/24/2650561/pazardzhik-deputatat-ot-gerb-desislava-kostadinova-be-pocheten-gost-na-otbelyazvaneto-na-143-godini-ot-aprilskoto-vastanie-v-selo-radilovo.html", "text": "Народният представител от ПП ГЕРБ Десислава Костадинова бе почетен гост на отбелязването на 143 години от Априлското въстание в село Радилово, община Пещера, съобщиха от пресцентъра на  ГЕРБ - Пазарджик . Десислава Костадинова, кметът на Община Пещера Николай Зайчев и кметът на село Радилово Благой Харизанов се поклониха пред паметника на загиналите за свободата на България в селото и поднесоха венци и цветя. „Гордея се, че радиловци имат своя принос в  Априлското въстание. Знам, че тук се работи ежедневно за съхраняване на народната памет за онези далечни събития, който имат огромно значение за свободата и независимостта на България“, каза народният представител Десислава Костадинова.  \r\nТържествата продължиха в читалище „Зора 1903 г.“ с презентация, посветена на Априлското въстание, с изпълнения на патриотични песни и възстановка на събитията отпреди 143 години.", "date": "2019.04.24", "title": "Пазарджик: Депутатът от ГЕРБ Десислава Костадинова бе почетен гост на отбелязването на 143 години от Априлското въстание в село Радилово"}
{"url": "http://www.focus-news.net/news/2019/04/24/2650564/veliko-tarnovo-direktsiya-byuro-po-truda-otchita-spad-v-bezrabotitsata.html", "text": "Дирекция „Бюро по труда“ – Велико Търново отново отчита спад в безработицата. Общият брой на регистрираните незаети през март е бил 1895 души. Това съобщи Бойка Ганева, началник отдел „Активна политика на пазара на труда“ в Дирекция „Бюро по труда“, по време на пресконференция, предаде репортер на  Радио „Фокус“ – Велико Търново . Безработните са както следва: в община Велико Търново – 1 292, в община Елена – 380, в община Златарица – 223. Спадът в сравнение с предходния месец е с 97 души.  \r\n„Равнището на безработица за Великотърновското бюро по труда  през март е 4 %, което е с 0.2 пункта по-ниско спрямо това през февруари и с 1.9 пункта под това за страната – 5.9%“, поясни Бойка Ганева. Входящият поток от незаети е 337 лица, като и тук има спад в сравнение с предходния месец. „Новорегистрираните работни лица са освободени, както следва: 97 - от сектор „Индустрия“, сектор „Услуги“ – 148, и 90 човека - с неуточнен отрасъл. Изходящият поток през март е 434 лица. Тук има ръст спрямо февруари с 10 души“, уточни експертът.  \r\n91 % от постъпилите на работа са от изходящия поток, 5% са отпаднали по уважителни причини, а останалите 4 % - заради санкции. \r\nБойка Ганева информира също, че петима души са се борили за едно работно място през март във Великотърновския регион. Тя припомни, че през февруари безработните, които са се конкурирали са една позиция, са били четирима. Заявените вакантни места през миналия месец са били 312, като 304 са за община Велико Търново, 8 - за община Елена, а за община Златарица – няма. „Заявените свободни места на първичен пазар са 293, от които 244 са за лица без квалификация, 33 са за лица с работническа професия и 16 за специалисти. Заетите места са 272, те са с 40 по-малко от февруари“, поясни експертът.  \r\nТя обобщи и резултатите от трудовата борса, провела се в града в средата на месеца. Форумът е посетен от 41 работодатели и 300 лица, търсещи работа. Заявени са 405 свободни позиции в секторите „Строителство“, „Индустрия“ и „Услуги“. Към днешна дата текат и обученията по проектите на социалните партньори на дирекцията. „През март и април от определените 190 лица, вече 170 са включени. Остават 20 човека, които ще се обучават за работници в хранително-вкусовата промишленост, като курса стартира  през май“, допълни Бойка Ганева.  Тя припомни, че кандидатстващите по тези програми имат право да преминават и курс по допълнителни квалификации, като много от хората се възползват от това. \r\nЛуиза ТРАНЧЕВА", "date": "2019.04.24", "title": "Велико Търново: Дирекция „Бюро по труда“ отчита спад в безработицата"}
{"url": "http://www.focus-news.net/news/2019/04/24/2650559/predstavitelyat-na-ministerstvoto-na-zdraveopazvaneto-v-borda-na-mbal-hristo-botev-tsvetanka-dimova-shte-proveri-izpalnenieto-na-stroitelno-remontnite-deynosti-v-bolnitsata.html", "text": "След 12.00 часа днес председателят на Съвета на директорите и представител на Министерството на здравеопазването в борда на МБАЛ „Христо Ботев“ Цветанка Димова ще посети лечебното заведение, за да се запознае с текущото изпълнение на строително-ремонтните дейности в ангиографската зала на болницата. Това съобщиха от пресцентъра на  Министерството на здравеопазването . \r\nПосещението е следствие от проведена среща с представители на фирмата-изпълнител на ремонта, в рамките на която среща е получено уверението, че ремонтните дейности ще приключат до две седмици. След това в областната болница ще бъде монтиран ангиограф, закупен с капиталови средства на Министерството на здравеопазването. Така лечебното заведение ще възстанови реализирането на дейностите по инвазивна кардиология за населението от областта.", "date": "2019.04.24", "title": "Представителят на Министерството на здравеопазването в борда на МБАЛ „Христо Ботев“ Цветанка Димова ще провери изпълнението на строително-ремонтните дейности в болницата"}
{"url": "http://www.focus-news.net/news/2019/04/24/2650566/dobrich-obshtnostniyat-tsentar-za-detsa-i-semeystva-v-obshtinata-predostavya-uslugi-za-nad-1080-potrebiteli-v-risk-ot-sotsialno-izklyuchvane.html", "text": "Общностният център за деца и семейства в Общината предоставя към момента услуги за общо над 1080 потребители - деца и техните семейства, намиращи се в риск от социално изключване. Това е посочено в отчета за изпълнение на Общинската програма за закрила на детето за 2018 година, предаде кореспондент на  Радио „Фокус” – Варна . Продължава изпълнението на шест интегрирани услуги, предоставяни в Общностния център чрез изпълнение на проект „За равен шанс за децата“ по схема „Услуги за ранно детско развитие“. Подкрепата на деца с увреждания и техните семейства за включване в масови и специализирани учебни заведения е част от изпълнение на услугите „Ранна интервенция на уврежданията“ и „Индивидуална педагогическа подкрепа на децата за училище“. Дейностите са свързани с предоставяне на няколко услуги - здравна консултиране на деца и родители, семейно консултиране и подкрепа, формиране на ранни родителски умения, семеен център и други услужи, насочени към деца с увреждания и семействата им, услуги, започнали още през ноември 2016 година. Те ще продължат до края на тази година. В Община град Добрич са разкрити 10 социални услуги за деца, седем центъра за настаняване от семеен тип – 3 за деца без увреждания и 4 за деца и младежи с увреждания, Дневен център за деца с увреждания, Център за обществена подкрепа, както и Център за обществена подкрепа, който се управлява от външен доставчик – БЧК - Добрич. Дирекция „Хуманитарни дейности“ в Общината изпълнява дейностите по два социални проекта, финансирани по ОПРЧР – „За равен шанс на децата“ (това са услуги за ранно детско развитие в Общностния център) и проект „Приеми ме 2015“. Общият капацитет на услугите за деца - държавно делегирана дейност, които се предоставят по проекти, е 226 места.  \r\nЖулиета НИКОЛОВА", "date": "2019.04.24", "title": "Добрич: Общностният център за деца и семейства в Общината предоставя услуги за над 1080 потребители в риск от социално изключване"}
{"url": "http://www.focus-news.net/news/2019/04/24/2650563/rumyana-tseneva-pgiu-elias-kaneti-vsyaka-godina-otbori-ot-uchilishteto-se-klasirat-na-mezhdunarodniya-plovdivski-panair-i-pechelyat-nagradi.html", "text": "Всяка година отбори от училището се класират на Международния пловдивски панаир и печелят награди. Това каза в предаването за образование „Всички в час“ на  Радио „Фокус“  Румяна Ценева, учител от ПГ по икономика и управление „Елиас Канети” – Русе и ръководител на учебно предприятие „Соларис“ 13, което спечели най-голямата награда на Международния панаир в Пловдив преди дни. Дейността му е търговия на дребно с иновативни осветители, отбеляза тя. Румяна Ценева обясни, че учебното предприятие е иновативна среда за обучение по предприемачество и бизнес администрация. В него се придобиват професионални и технически умения, както и такива за поемане на риск, работа в екип и управление на времето. Тя каза още, че желанието й е да научи децата да разгръщат идеите си, да вярват в тях, и да търсят съмишленици. „Участниците в „Соларис 13“  са амбициозни, изпълнителни и скромни“, коментира ръководителката.  \r\nГригор Петров – управител на учебното предприятие „Соларис13“, който е ученик в 11 клас в професионалната гимназия, определи работата в учебното предприятие като чудесна подготовка за предстоящия бизнес живот. А главният счетоводител на учебно предприятие в лицето на Андрея Димитрова, също ученичка от 11-ти клас каза, че благодарение на учебно-тренировъчното предприятие е придобила знания, умения и незабравими моменти в процеса на работа с екипа. Тя добави, че мечтае да създаде реално предприятие и то не другаде, а тук – в България.  \r\nМилослава АНГЕЛОВА", "date": "2019.04.24", "title": "Румяна Ценева, ПГИУ „Елиас Канети“: Всяка година отбори от училището се класират на Международния пловдивски панаир и печелят награди"}
{"url": "http://www.focus-news.net/news/2019/04/24/2650552/premierat-boyko-borisov-utre-shte-provedem-sreshta-s-rakovodstvoto-na-unss.html", "text": "Ще проведем среща с УНСС утре в 11.00 часа. Това каза премиерът Бойко Борисов в началото на седмичното правителствено заседание по повод информацията, разпространена от ръководството на учебното заведение, че то е заплашено от фалит, предаде репортер на  Агенция „Фокус“  . „Ще отидем там, за да разгледаме въпроса с МРРБ, Министерството на финансите и Министерството на образованието”, уточни премиерът.  \r\nВесела АЛЕКСАНДРОВА", "date": "2019.04.24", "title": "Премиерът Бойко Борисов: Утре ще проведем среща с ръководството на УНСС"}
{"url": "http://www.focus-news.net/news/2019/04/24/2650567/varna-rumanski-politsai-shte-badat-komandirovani-za-velikden-v-kurorta-zlatni-pyasatsi.html", "text": "Двама румънски полицаи ще бъдат командировани в курорта Златни пясъци край Варна за Великден във връзка с очаквания повишен поток от гости от северната ни съседка, които ще почиват в хотелите край морето за празника. Това каза на брифинг в Областната дирекция на МВР комисар Илиан Илиев, началник на отдел „Охранителна полиция”, предаде репортер на  Радио „Фокус” - Варна . Чуждестранните полицаи ще бъдат ангажирани от 25 април до 1 май включително и ще оказват помощ на колегите си във Варна. Двамата служители на реда от Румъния владеят български език. Според комисар Илиев практиката в годините назад показва, че присъствието на румънски полицаи в курортите има респектиращ ефект и в комплексите се регистрират все по-малко инциденти.  \r\nВ курортите край Варна ще има и засилено полицейско присъствие от българска страна. Ще бъдат засилени мерките по входно-изходните КПП.  \r\nОчаква се за Великден курортите край Варна да бъдат посетени от близо 15 000 души. \r\nДиана СТОЕВА", "date": "2019.04.24", "title": "Варна: Румънски полицаи ще бъдат командировани за Великден в курорта Златни пясъци"}
{"url": "http://www.focus-news.net/news/2019/04/24/2650568/otets-sevastiyan-arhiereyski-namestnik-na-burgaskata-duhovna-okoliya-vsichki-hramove-v-oblastta-shte-badat-otvoreni-po-vreme-na-velikdenskite-praznitsi.html", "text": "Всички храмове в област Бургас ще бъдат отворени по време на великденските празници. Това каза за  Радио „Фокус“-Бургас  отец Севастиян Йорданов, архиерейски наместник на Бургаската духовна околия. По думите му църквите са в състоянието, в което винаги са били, и в областта няма рушащи се храмове. „На територията на област Бургас има даже храмове, които се строят“, посочи отец Севастиян.  \r\nПо думи на отец Емилиян от храм „Свети Николай Чудотворец“ в Бургас църквата е възстановила за великденските празници богослуженията, които са били спрени преди известно време, заради ремонта, който се извършва в там. „Спрели сме ремонтните дейности за Великден, за да има служби и след това отново ще ги подновим“, отбеляза отец Емилиян и уточни, ремонтът ще бъде спрян до 9 май, когато църквата почита Летен Никулден „В криптата на църквата продължава ремонтът, но в самия храм е спрян“, обясни свещеникът. \r\nДеница ДИМИТРОВА", "date": "2019.04.24", "title": "Отец Севастиян, архиерейски наместник на Бургаската духовна околия: Всички храмове в областта ще бъдат отворени по време на великденските празници"}
{"url": "http://www.focus-news.net/news/2019/04/24/2650569/haskovo-kmetat-dobri-belivanov-obyavi-30-april-za-neucheben-den-za-uchenitsite-ot-obshtinata.html", "text": "Кметът Добри Беливанов обяви 30 април за неучебен ден за учениците от общината. Това става със заповед 545, издадена днес, съобщиха от пресцентъра на  Община Хасково . Така ваканцията на децата става от 26 април до 1 май включително.", "date": "2019.04.24", "title": "Хасково: Кметът Добри Беливанов обяви 30 април за неучебен ден за учениците от общината"}
{"url": "http://www.focus-news.net/news/2019/04/24/2650570/dobrich-chetiri-sa-planiranite-sotsialni-uslugi-v-obshtinata-v-perioda-2019-2020-godina.html", "text": "Четири са планираните социални услуги в общината в периода 2019 - 2020 година. Това е посочено в Плана за развитие на социалните услуги в община град Добрич, който беше одобрен и приет от Общинския съвет на последното му редовно заседание, предаде кореспондент на  Радио „Фокус” – Варна . Първата социална услуга е патронажна грижа за възрастни хора и лица с увреждания по проект „Подкрепа в дома“. Капацитетът е 158 души - възрастни хора над 65 години с ограничения или невъзможност за самообслужване, както и за хора с увреждания и техните семейства. Целта е подобряване на качеството на живот и възможностите за социално включване на тези групи чрез осигуряване на мрежа от услуги в домашна среда и изграждане на подходящ капацитет за предоставянето им. Втората планирана услуга е Наблюдавано жилище за младежи от 18 до 21 години. Капацитетът е шест души. Ще се обгрижват младежи без увреждания. Това са млади хора,  които са били настанени извън семейството по реда на Закона за закрила на детето, като им се осигуряват настаняване и условия за водене на самостоятелен начин на живот. Подкрепата на лицата от специалисти се осъществява извън услугата чрез психологически, социални, правни и трудови консултации. Инвестицията е на стойност 125 хиляди лева. Финансирането на социалната услуга е по ОПРЧР. Третата планирана услуга е Наблюдавано жилище за пълнолетни лица с увреждания. Капацитетът е 4-ма души. Ще се осъществява подпомагане и взаимопомощ, ефективна защита и социална интеграция на потребителите в посока на социално включване. Финансира се от Фондация „Свети Николай Чудотворец“ в партньорство с Община град Добрич. Четвъртата планирана услуга е приют за бездомни лица и семейства с капацитет 15 души. Услугата е насочена към възрастни лица без дом и в неравностойно социално положение. Включва комплекс от дейности, които създават условия за подкрепа и предоставяне на временен подслон. До 2019 година Община град Добрич се задължава да включи допустим социален обект в Инвестиционната програма на стойност 5% от общия ресурс за БФП. \r\nЖулиета НИКОЛОВА", "date": "2019.04.24", "title": "Добрич: Четири са планираните социални услуги в общината в периода 2019 - 2020 година"}
{"url": "http://www.focus-news.net/news/2019/04/24/2650571/simeon-karakolev-natsionalna-ovtsevadna-i-kozevadna-asotsiatsiya-80-tona-makedonsko-agneshko-meso-s-razmazani-cherveni-pechati-e-zalyalo-balgarskiya-pazar.html", "text": "80 тона македонско агнешко месо с размазани червени печати е заляло българския пазар. Това съобщи по време на пресконференция във Велико Търново Симеон Караколев, съпредседател на Националната овцевъдна и козевъдна асоциация, предаде репортер на  Радио „Фокус“ – Велико Търново . Той посочи, че за това е сигнализирано Министерството на земеделието и Българската агенция по безопасност на храните (БАБХ), които са започнали проверки по случая. Вече са проверени няколко търговски обекта, които разпространяват месото. Караколев отбеляза, че фирмите вносителки са две. Агнешкото се разпространява в голяма верига магазини. Проверките са установили, че то идва от кланица в македонския град Кавадарци, влиза в Гърция, където се проверява от санитарни власти, след което преминава българската граница и се транспортира в три склада в София, Добрич и Пловдив.  Имаме съмнение, че това са пратки, насочени за Гърция, които по една или друга причина са и така са се озовали в България“, допълни Караколев.  \r\nПо думите му на месото личи червен печат, който обаче е неясен и крайният потребител не може да установи произхода му. Вчера представители на Националната овцевъдна и козевъдна асоциация са провели среща с министъра на земеделието и директора на БАБХ с искане да бъде проверен централният склад и месото да бъде възбранено до изясняване на случая. „Имаме притеснения за качеството на месото. Притеснително е, че е проверено не от български санитарни власти, а от гръцки. От друга страна печатът не си личи. Месото трябва да се възбрани и изследва. Директорът на БАБХ увери, че има издадено заповед да се извърши проверка в магазинната мрежа. Чакаме да се видим какви са предварителните резултати, но според нас трябва да се провери централния склад“, посочи Караколев. Той допълни, че цената на въпросното македонското месо е с 20% по-ниска от тази на българското. Съпредседателят на асоциацията посочи, че за разлика от другите меса, специално за агнешкото Македония не плаща мито. Караколев посочи, че въпросът ще бъде повдигнат и пред европейските власти. По думите му сега количеството на това месо е 80 тона, но ако не се вземат навременни мерки, то ще достигне 150 тона, а следващата година вносът може да е още по-голям. \r\nНадежда КРЪСТЕВА", "date": "2019.04.24", "title": "Симеон Караколев, Национална овцевъдна и козевъдна асоциация: 80 тона македонско агнешко месо с размазани червени печати е заляло българския пазар"}
{"url": "http://www.focus-news.net/news/2019/04/24/2650575/stolichna-obshtina-shte-premahva-nezakonni-postroyki-v-orlandovtsi.html", "text": "Вицепремиерът Красимир Каракачанов е дал указания да се започне производство по установяване и премахване на незаконни постройки в кв. „Орландовци“ – по протежение на улиците „Дан Колов“, „Лавандула“ и ул. „Сините камъни“. това съобщиха от пресцентъра на  ВМРО . Заместник министър-председателят е сезиран за проблема от живущи в кв. „Орландовци“. Гражданите са представили подписка от 517 души, които посочват, че в посочената територия се формира незаконно поселище, кварталът се превръща в гето. Проблемът е от години и положението е нетърпимо. Жители на района се оплакват от влошаване на качеството на живот и от зачестилите престъпления – посегателства над личността, грабежи, домови кражби, разпространение на наркотици и хулигански прояви. В оплакването се посочва също така, че от години в незаконните постройки се населват приходящи лица без да имат основание да обитават въпросните терени и сгради. \r\nВицепремиерът Каракачанов е изпратил подписката до кмета на Столична община с настояване да се извърши незабавна проверка, да се установи броят и видът на незаконните постройки и да се започне премахването им. В отговор „Общински строителен контрол“ при Направление „Архитектура и градоустройство“ образува проверка и възлага започването на процедурата по установяване и премахване на незаконните постройки във формиралото се гето. \r\nОтделно от това Красимир Каракачанов разпорежда на заместник-председателя на ПК „Обществен ред и сигурност“ в СОС Карлос Контрера да извърши проверка. В резултат Контрера е установил, че в годините има значителен брой оплаквания и проблеми в района на улиците „Дан Колов“, „Лавандула“ и „Сините камъни“ в кв. „Орландовци“.  \r\nЗа установеното Карлос Контрера внася сигнал до директора на СДВР, в който се иска да се усилят патрулите по линия на патрулно-постовата дейност и да се започне специализирана полицейска операция по линия на противодействие на разпространението на наркотици. В писмото се настоява също МВР да даде уверения, че ще бъде взето отношение и ще се предприемат мерки за противодействие на криминалната активност, произтичаща от гетото.", "date": "2019.04.24", "title": "Столична община ще премахва незаконни постройки в „Орландовци“"}
{"url": "http://www.focus-news.net/news/2019/04/24/2650573/dimitar-boyadzhiev-sobstvenik-na-ptitseferma-mezhdu-014-i-017-lv-e-tsenata-na-yaytsata-ot-proizvoditel-v-smolyan-a-nay-predpochitani-sa-l-razmer.html", "text": "Между 0.14 и 0.17 лв. е цената на яйцата от производител в Смолян, като цените им не са променяни от година насам. Това каза за  Радио „Фокус“ – Смолян  Димитър Бояджиев – собственик на единствената птицеферма в града. И тази година по традиция, жителите на Смолян могат да си купят яйца за Великден на производствени цени. За целта яйца се продават в трите големи квартали на града – „Смолян“, „Райково“ и „Устово“. По думите на Бояджиев в търговската мрежа се спекулира с цената на яйцата за Великден. „В търговските вериги има много полски, македонски и румънски яйца. Спекулации от производителите няма как да има чисто пазарно, а всеки търговец сам решава на каква цена да продава яйцата за празника“, коментира Бояджиев. \r\nНа цени от производител, яйцата в Смолян се продават от 0.14 лв. за размер М до 0.17 лв. за размер L, като при малките разфасовки от 6 и 10 яйца, цената е с 0,02 лв. по-висока заради опаковката, посочи Бояджиев. Той отбеляза, че смолянчани предпочитат да купуват от най-едрите яйца, но според него по-здравите яйца, които са и по-сигурни борци на Великденската  трапеза са тези с размер М. „Яйчената маса при тях е по-сбита и са по-здрави. Хората предпочитат по-едрите яйца, защото имат по голяма площ за рисуване и украса, но по-малките яйца са по-здрави“, каза още Бояджиев. \r\nНели ГЕРГЬОВСКА", "date": "2019.04.24", "title": "Димитър Бояджиев, собственик на птицеферма: Между 0.14 и 0.17 лв. е цената на яйцата от производител в Смолян, а най-предпочитани са L размер"}
{"url": "http://www.focus-news.net/news/2019/04/24/2650574/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Според публикуваните във вторник данни на Евростат, през 2018 година публичният дълг на Гърция се е увеличил до 334,57 милиарда евро от 317,48 милиарда преди една година. В същото време, делът на дълга от брутния вътрешен продукт вече е 181,1% от 176,2% през 2017 година. Мрачната статистика дойде, въпреки че страната отчете ръст от 1,9% и 2 милиарда евро излишък в изпълнението на бюджета, пише електронното издание на вестник  Protothema . \r\nУвеличението е свързано главно със създадената за страната ликвидна шапка за излизане от програмата за финансова подкрепа на ESM. \r\nПубличният дълг на Гърция е най-висок в Европа, като Италия е втора със 132,2% от своя БВП. \r\nСпоред Евростат излишъкът на гръцкото правителство миналата година възлиза на 1,991 милиарда евро. \r\nДанните на ЕЛСТАТ, докладвани на Европейската агенция, показват, че първичният излишък възлиза на 4,4% от БВП или 8,149 милиарда евро (целта за основния излишък въз основа на гръцката програма е 3,5%). \r\n***  „Демократичния съюз за интеграция“ (ДСИ) подхвърли, случайно или нарочно, че не е мобилизирала целия си ресурс за Стево Пендаровски на първия тур на президентските избори. Когато се погледне избирателната активност и гласуването в общностите, където ДСИ има традиционни гласоподаватели, ще се види, че около 40% от тях не са гласували за консенсусния кандидат, което може да се обясни по два начина: или това е доказателство, че ДСИ губи подкрепата на своите избиратели, или, по-вероятно и стандартно, с печалбарската политика на най-голямата албанска партия в Македония, която иска сериозно доплащане от премиера Зоран Заев и неговия Социалдемократически съюз на Македония (СДСМ) преди втория тур за допълнителни 30 хиляди гласа, без които Пендаровски не може да се надява на нищо, пише електронното издание на  македонския вестник „Вечер“ . \r\nТаксите на ДСИ обичайно са печеливши търгове, нови функции и привилегии при Специализираната прокуратура и процесите на техните служители, отбелязва ежедневникът. От ДСИ вече обявиха цялостна кампания за връщане на своите гласоподаватели, което може да се възприема като доказателство, че заплащането вече е договорено със Заев. \r\nСлед пълен анализ оценката на Али Ахмети е, че те са напълно удовлетворени от приноса си към консенсусния кандидат Стево Пендаровски в първия тур на президентските избори. ДСИ във втората част на кампанията ще извлече максимална полза от кампанията на терен, т.е. от врата на врата ще мотивира партийната структура и гражданите да подкрепят Пендаровски като президент на страната. \r\n„Според завършения пълен анализ, ние сме абсолютно доволни от приноса ни, който е от решаващо значение за победата на консенсусния кандидат за президент Стево Пендаровски. Вторията елемент е Дебър, където още на първия изборен тур извоювахме победа. И третият елемент е цялостното фиаско и вълнението на турбо-фолк опозицията с исторически най-слабия резултат на един албански кандидат (става въпрос за албанската опозиция „Алианса на албанците“ и БЕСА и подкрепения от тях кандидат-президент Блерим Река, който получи 10% - бел. прев.) на президентските избори и то при липсата на друг кандидат, албанец“, заяви пред медията изтъкнатият член и организационен секретар на ДСИ Артан Груби. \r\nЗа втория тур, активистите на Демократичния съюз за интеграция ще проведат кампания на терен, сред структорите, за да обезпечат сигурна победа на Пендаровски на 5 май. \r\nВъв вторник те проведоха Изборно заседание на младежката организация на ДСИ, а вечерта в Тетово се проведе митинг за втората част от изборната кампания. Активистите проведоха  и срещи с гражданите. \r\nПартията остава на позиция, че не се е провалила в първия кръг и увери, че максималните й възможности ще се видят на окончателното гласуване на 5 май. \r\n*** След слабата избирателна активност на първия тур (по-малко от 50%), както се и очакваше, Северна Македония чака втория тур на изборите за президент, който ще се състои на 5 май. Предполага се, че на него ще победи кандидатът на Зоран Заев, защото за него ще гласуват албанските избиратели, пише  сръбският ежедневник Blic . \r\nВъпреки че Стево Пендаровски, кандидатът на управляващия социалдемократически премиер Зоран Заев и още дузина по-малки коалиционни партньори, както и представителят на опозиционната дясна ВМРО-ДПМНЕ Гордана Силяновска-Давкова, практически са изравнени с малко повече от 42% от гласовете, изглежда, че във втория кръг, , трябва да спечели управляващата партия. \r\nА именно, предполага се, че това ще стане с 11%-те процента на Блерим Река, кандидат от няколко по-малки албански партии, докато това е максимумът за Гордана Силяновска-Давкова, пише хърватският \"Ютарни Лист\". \r\nНо има една малка уловка, посочва „Блиц“. А именно, за да бъдат изборите валидни, избирателната активност на втория тур трябва да е по-голяма от 40%, така че ВМРО-ДПМНЕ може да прибегне до тактиката на бойкот на вота и да вкара страната в нова институционална и политическа криза.  \r\nИзборите са за нов президент на страната, но са като референдум за Зоран Заев и неговата политика и съюз с албанците, пише вестникът. \r\nЗащото именно премиерът отговаря за Преспанския договор с Гърция, с който страната промени името си на Северна Македония и по този начин излезе от дългогодишната изолация. През юни тя трябва да получи дата за започване на присъединителни преговори с ЕС, а през декември да стане пълноправна членка на НАТО, което трябваше да стане още през 2009-а година заедно с Хърватия и Албания. \r\nВМРО-ДПМНЕ се противопоставя на споразумението и сега се опитва или да излъчи новия президент, който да се противопоставя на Заев, или да предизвика нова криза, ако изборите пропаднат, която може да породи предсрочни парламентарни избори и да забави датата на преговорите с Брюксел, което ще означава ново връщане на Македония назад.", "date": "2019.04.24", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/04/24/2650576/balgarskiyat-evrokomisar-mariya-gabriel-otkriva-mezhdunarodna-konferentsiya-za-izkustveniya-intelekt-artificial-intelligence-intelligence-vs-ethics.html", "text": "На 25 април от 10.00 часа в Нова конферентна зала на Софийския университет, комисарят по цифровата икономика и общество Мария Габриел ще открие международна конференция „ARTIFICIAL INTELLIGENCE: INTELLIGENCE VS. ETHICS“, организирана от Софийски университет „Св. Климент Охридски”, съвместно с Институт по отбрана и международна сигурност (DISI) и Военна академия „Г. С. Раковски”. Това съобщиха от пресцентъра на  Представителството на ЕК в България . Комисарят ще представи конкретните мерки на Европейската комисия за развитие на изкуствения интелект, етичните принципи за спазване при неговото използване и областите, в които технологията намира все по-голямо приложение.", "date": "2019.04.24", "title": "Българският еврокомисар Мария Габриел открива международна конференция за изкуствения интелект „ARTIFICIAL INTELLIGENCE: INTELLIGENCE VS. ETHICS“"}
{"url": "http://www.focus-news.net/news/2019/04/24/2650544/glavniyat-prokuror-sotir-tsatsarov-vazlozhi-proverka-na-vsichki-kashti-na-gosti-finansirani-ot-evropeyskiya-zemedelski-fond.html", "text": "Върховна касационна прокуратура извърши проверка на изнесените в медиите твърдения за извършени от заместник-министър на икономиката Александър Манолев злоупотреби със средства, засягащи финансовите интереси на Европейския съюз и сезира КПКОНПИ за извършаване на проверка и преценка за конфликт на интереси за Александър Манолев.  \r\nОкръжна прокуратура - Благоевград образува и досъдебно производство за извършено престъпление по чл.248а ал.3 от НК, касаещо представени неверни сведения по проект по мярка 311 „Разнообразяване към неземеделски дейности“ по Програма за развитие на селските райони (ПРСР) 2007 – 2013 г., финансирана от Европейския земеделски фонд за развитие на селските райони. \r\nНа 23 април 2019 г. Върховна касационна прокуратура възложи на ГДНП и проверка по публикации в медиите за ползвани не по предназначение на къщи за гости, финансирани със средства на ЕС от семейството на народния представител Елена Йончева. \r\nС оглед възложените от ВКП проверки и започналото досъдебно производство от ОП - Благоевград за престъпление, засягащо финансовите интереси на Европейския съюз, главният прокурор Сотир Цацаров разпореди на ГДНП извършване на проверка на всички проекти, с предмет - изграждане/модернизиране на туристически обекти - жилищни сгради (къщи) за гости на територията на цялата страна.  \r\nЩе бъде извършена документална проверка на всички проекти, подавани по мярка 311 „Разнообразяване към неземеделски дейности“ по Програма за развитие на селските райони (ПРСР) 2007 – 2013 г., финансирана от Европейския земеделски фонд за развитие на селските райони, с предмет  - изграждане/модернизиране на туристически обекти - жилищни сгради (къщи) за гости. \r\nНа място служители на ГДНП ще извършат и проверка дали къщите за гости се ползват по предназначение.  \r\nЗа тази цел ще се изискат заверени копия от регистри за настанените туристи за български и чужди граждани, от документацията за регистриране и категоризиране на обекта, информация за заплатените туристически данъци за пренощували туристи. Ще се изискат от съответното РУ на МВР по местонахождение на къщата за гости справки за постъпилите регистрационни карти за нощували туристи. Ще се провери дали вписаните в регистрите гости действително са посетили проверяваната къща за гости.  \r\nГлавният прокурор разпореди на ГДНП и извършване на проверка и на всички проекти, по които са подпомагани разходи, свързани със закупуване на пътни превозни средства за неземеделски дейности, пряко свързани  с дейността на бенефициентите. \r\nГлавният прокурор възложи на екип от прокурори ръководството и подпомагането на проверките. Определен е двумесечен срок за извършването им.", "date": "2019.04.24", "title": "Главният прокурор Сотир Цацаров възложи проверка на всички къщи на гости, финансирани от Европейския земеделски фонд"}
{"url": "http://www.focus-news.net/news/2019/04/24/2650578/burgas-na-30-april-zapochva-remontat-na-patnoto-platno-ot-izhoda-na-burgas-pri-kragovoto-krastovishte-mezhdu-ulitsite-stambolov-transportna-i-prof-yakimov.html", "text": "На 30 април започва ремонтът на пътното платно от изхода на Бургас при кръговото кръстовище между улиците „Стамболов“, „Транспортна“ и „Проф. Якимов“ до надлеза при квартал „Ветрен“. Това съобщиха от пресцентъра на  Община Бургас . За тази цел то ще бъде затворено за автомобили, а движението ще се осъществява двупосочно в другото платно. Участъкът е с обща дължина около 8 километра. Крайният срок за изпълнение е до 15 юни, защото след това започва активният летен сезон и Община Бургас не желае да посреща своите гости със задръствания. Ще се работи на два етапа от по 4 километра, като се предвижда преасфалтиране и на самото кръстовище при улиците „Стамболов“, „Транспортна“ и „Проф. Якимов“. \r\nМиналата година беше ремонтирано обратното платно - от „Ветрен\" до Бургас. С изпълнението на тазгодишната задача движението по този път ще стане значително по-удобно и безопасно. Финансирането осигуряват заедно и солидарно Община Бургас и Агенция \"Пътна инфраструктура\" (АПИ).", "date": "2019.04.24", "title": "Бургас: На 30 април започва ремонтът на пътното платно от изхода на Бургас при кръговото кръстовище между улиците „Стамболов“, „Транспортна“ и „Проф. Якимов“"}
{"url": "http://www.focus-news.net/news/2019/04/24/2650565/kyustendil-initsiativata-velikdensko-horo-shte-se-provede-v-podkrepa-na-toni-kostov-na-28-april.html", "text": "Инициативата „Великденско хоро” ще се проведе в подкрепа на Тони Костов от Кюстендил. Това съобщи на пресконференция Дима Укалска, началник на отдел „Култура и духовно развитие” към Община Кюстендил, предаде репортер на  Радио „Фокус” – Кюстендил . Голямото великденско хоро ще се случи от 17.30 часа на 28 април на площад „Велбъжд”. В него ще участват всички фолклорни състави от общината, както и жители и гости на града.  \r\nОт днес се разпространяват стикери на цена от 3 лева, които всеки желаещ може да закупи и по този начин да се включи в кампанията за събиране на средствата за лечението на 20-годишния Тони Костов, страдащ от левкемия. Стикерите вече са разпространени във всички училища, детски градини и читалища на територията на община Кюстендил. Стикери могат да се закупят от сградата на Община Кюстендил, кметствата на селата, Туристически информационен център, Художествена галерия „Владимир Димитров – Майстора”, Възрожденското училище и общинското кино. Стикери ще се продават и в деня на самото събитие. \r\nВенцеслав ИЛЧЕВ", "date": "2019.04.24", "title": "Кюстендил: Инициативата „Великденско хоро” ще се проведе в подкрепа на Тони Костов на 28 април"}
{"url": "http://www.focus-news.net/news/2019/04/24/2650579/simeon-karakolev-natsionalna-ovtsevadna-i-kozevadna-asotsiatsiya-6-leva-e-tsenata-na-drebno-na-kilogram-zhivo-teglo-agneshko-meso.html", "text": "6 лева е цената на дребно на килограм живо тегло агнешко месо. Това съобщи по време на пресконференция във Велико Търново Симеон Караколев, съпредседател на Националната овцевъдна и козевъдна асоциация (НОКА), предаде репортер на  Радио „Фокус“ – Велико Търново . Той посочи, че търговците изкупуват на едро на цени между 4,50 и 5 лева за килограм живо тегло, а в магазинната мрежа българското агнешко варира между 13 и 18 лева.  Караколев подчерта, че вносното месо е с 20% по-евтино от българското.  По думите му общото количество българско агнешко, разпространено в магазинната мрежа за празните е около 200 тона. \r\nТой припомни, че агнешкото месо с произход България задължително трябва да е маркирано със син печат, а вносното – с червен. Червена маркировка трябва да има и на закланите в български кланици вносни агнета. \r\nМаркировката трябва да бъде поставена на външната повърхност на кланичния труп, по такъв начин, че ако той се разреже на половини или четвъртини, всяко парче да има печат. При покупка на по-дребни разфасовки в магазините задължително трябва да се обозначава и страната на произход. \r\nСпоред новите изисквания на всеки магазинен щанд, където се предлага агнешко трябва да има и табела с три обозначения: страна на произход на животното, на отглеждане и на клане. Целта е потребителите .да имат възможност за информиран избор, уточни председателят на НОКА Симеон Караколев. \r\nПоставянето на табели е инициатива на браншовата организация, утвърдена от Българската агенция за безопасност на храните /БАБХ/ от този месец. \r\nНадежда КРЪСТЕВА", "date": "2019.04.24", "title": "Симеон Караколев, Национална овцевъдна и козевъдна асоциация: 6 лева е цената на дребно на килограм живо тегло агнешко месо"}
{"url": "http://www.focus-news.net/news/2019/04/24/2650572/komisar-ilian-iliev-odmvr-varna-v-noshtta-na-vazkresenie-hristovo-pred-vsichki-hramove-v-grada-shte-ima-politseysko-prisastvie.html", "text": "Пред всички храмове във Варна ще има полицейско присъствие в събота вечерта. Органите на реда ще следят за сигурността на гражданите и за недопускане на инциденти. Това каза на брифинг в Областната дирекция на МВР комисар Илиан Илиев - началник на отдел „Охранителна полиция”, предаде репортер на  Радио „Фокус” - Варна . Най-много полицаи ще има пред катедралния храм, където се очаква да пристигне Благодатният огън.  \r\nПредвидено е и присъствие на органите на реда в кварталите и малките населени места. Взети са и всички мерки за осигуряване на сигурността по пътищата, добави комисар Илиев. \r\nДиана СТОЕВА", "date": "2019.04.24", "title": "Комисар Илиан Илиев, ОДМВР - Варна: В нощта на Възкресение Христово пред всички храмове в града ще има полицейско присъствие"}
{"url": "http://www.focus-news.net/news/2019/04/24/2650581/i-tazi-sedmitsa-agentsiya-i-radio-fokus-i-mon-otpravyat-nova-zagadka-v-savmestnata-igra-nezabravimoto-za-balgarskite-literaturni-shedyovri.html", "text": "И тази седмица Агенция и Радио „Фокус“ и Министерство на образованието и науката (МОН) отправят нова загадка в съвместната игра „Незабравимото“, целяща популяризиране на българските литературни шедьоври. \r\nВсяка сяра в предаването за образование „Всички в час“  излъчваме нов откъс, тази седмица е представен от артиста Симеон Владов: \r\nБягай \r\nзалягай \r\nставай \r\nпадай \r\nнападай \r\nрешително \r\nсмело \r\nстремително \r\nнеудържимо напред \r\n- без команда, без ред - \r\nнапред. \r\nПитаме от кое литературно произведение е откъсът и кой е авторът, а отговорите ви очакваме на адрес: \r\nСофия, ул. „Султан тепе“ 8,на тел. 0882 802 802, както и на телефоните на \"Фокус\" в цялата страна. \r\nИмейл:   и във    \r\nНаградата е книга – “Бойните маршове на честта и славата на България” с автор Красимир Узунов.", "date": "2019.04.24", "title": "И тази седмица Агенция и Радио „Фокус“ и МОН отправят нова загадка в съвместната игра „Незабравимото“ за българските литературни шедьоври"}
{"url": "http://www.focus-news.net/news/2019/04/24/2650585/haskovo-kmetat-dobri-belivanov-se-vklyuchi-v-mezhdunarodnata-initsiativa-den-bez-asansyori.html", "text": "Кметът Добри Беливанов се включи в Международната инициатива \"Ден без асансьори\". Това съобщиха от пресцентъра на  Община Хасково . Той заяви, че не само днес, а винаги използва стълбите, за да стигне до кабинета си на третия етаж. \r\nСлужители на Регионалната здравна инспекция затвориха символично с ленти асансьора в сградата на Общината. Идеята е да се използват стълбите в частни и обществени сгради. Целта е да се съсредоточи общественото внимание върху значението на физическата активност и да се демонстрира колко лесно е да бъдем активни, въпреки натовареното ежедневие.  \r\nРЗИ – Хасково съвместно със сдружение „BG Бъди активен“ се включва в инициативата.   \r\nДен без асансьори се осъществява в 21 държави и излиза извън границите на Европа. Само в България 350 000 станаха част от инициативата. Посланието е „Изберете стълбите!“.", "date": "2019.04.24", "title": "Хасково: Кметът Добри Беливанов се включи в Международната инициатива \"Ден без асансьори\""}
{"url": "http://www.focus-news.net/news/2019/04/24/2650582/kardzhali-18-godishen-mladezh-e-zadarzhan-za-otpraveni-zakani-za-ubiystvo-na-nepalnoletno-momche.html", "text": "18-годишен младеж е задържан в РУ - Кърджали за отправени закани за убийство на непълнолетно момче. Това съобщиха от  ОДМВР - Кърджали . 18-годишният е задържан в 14.00 часа на 23 април. На 22 април младежът влязъл в спор с 16-годишен и му отправил заплахи, като това не е първи случай на конфликт между двамата. Сектор „Охранителна полиция“ продължава работата по случая.", "date": "2019.04.24", "title": "Кърджали: 18-годишен младеж е задържан за отправени закани за убийство на непълнолетно момче"}
{"url": "http://www.focus-news.net/news/2019/04/24/2650584/st-komisar-nikolay-hadzhiev-odmvr-blagoevgrad-sashto-e-strana-po-deloto-po-sluchaya-chorata.html", "text": "Областна дирекция на МВР (ОДМВР)-Благоевград също е страна по делото по случая „Чората“. Това каза по време на пресконференция ст. комисар Николай Хаджиев, директор на ОДМВР-Благоевград, предаде репортер на  Радио „Фокус“-Пирин . По думите му ситуацията с петимата осъдени полицаи 14 години по-късно е изключително неприятна и е била изненада за абсолютно всички. „Това са български полицаи. Не е редно да коментирам решенията на съда. Надявам се да се стигне до някакви резултати, тъй като все пак говорим за обвинение за убийство и аз се надявам това да не е краят“, заяви ст. комисар Хаджиев.  \r\nТой отбеляза, че никак не му е приятно да коментира тази тема, но това не бива да се тълкува като криворазбрана колегиалност. Ст. комисар Хаджиев посочи, че ОДМВР-Благоевград също е осъдена и в момента юристите на дирекцията се запознават със случая. Според него няма как този случай да не се отразява на служителите на МВР, тъй като петимата осъдени все пак са техни колеги и е нормално да бъде проявена някаква солидарност. Ст. комисар Хаджиев каза също, че към момента не разполага с информация дали осъдените са в следствения арест в Благоевград или са в затвора в Бобов дол. \r\nНатали СТЕФАНОВА", "date": "2019.04.24", "title": "Ст. комисар Николай Хаджиев: ОДМВР-Благоевград също е страна по делото по случая „Чората“"}
{"url": "http://www.focus-news.net/news/2019/04/24/2650588/chez-3300-domakinstva-i-firmi-v-zhk-mladost-4-byaha-bez-elektrozahranvane-za-chas-zaradi-skasan-kabel-ot-stroitelna-firma.html", "text": "Фирма скъса кабел средно напрежение, собственост на ЧЕЗ Разпределение България, при извършване на изкопни дейности в 10.00 часа тази сутрин. Това съобщиха от пресцентъра на  ЧЕЗ . За 1 час без електрозахранване останаха 3300 домакинства и бизнес клиенти в ж.к. \"Младост 4\" в столицата. Екипите на ЧЕЗ Разпределение отстраниха повредата по най-бързия възможен начин.  \r\nВ резултат на несъгласувани или невнимателни действия на предприемачи редовно се нарушава нормалният ритъм на живот на хората, тяхната работа и спокойствие.  \r\nЧЕЗ изготвя констативен протокол за причинената от фирмата авария и ще предяви претенции за нанесени имуществени щети. Компанията призовава за стриктно съгласуване на изкопните дейности, за да бъдат предотвратени подобни неудобства в бъдеще.", "date": "2019.04.24", "title": "ЧЕЗ: 3300 домакинства и фирми в ж.к. \"Младост 4\" бяха без електрозахранване за час заради скъсан кабел от строителна фирма"}
{"url": "http://www.focus-news.net/news/2019/04/24/2650589/afp-nay-malko-12-dushi-zaginaha-pri-vzriv-v-idlib.html", "text": "Дванадесет души, всички освен един цивилни, загинаха в резултат от експлозия в контролирания от джихадистите сирийски регион Идлиб в сряда, предава  AFP . \r\nБазираната в Лондон сирийска обсерватория за човешките права не посочва причината за атентата в близост до пазар в град Джизр ал Шугур. \r\nПревод и редакция:", "date": "2019.04.24", "title": "AFP: Най-малко 12 души загинаха при взрив в Идлиб"}
{"url": "http://www.focus-news.net/news/2019/04/24/2650580/komisiyata-za-finansov-nadzor-zapochna-proverki-na-evrohold-balgariya-ad.html", "text": "Предвид високия обществен интерес към сделката за придобиването на активите на ЧЕЗ Груп в България, Комисията за финансов надзор се самосезира и започва проверки в „Еврохолд България“ АД и в основни дружества от финансовия холдинг. Това съобщиха от пресцентъра на  КФН . Основната цел на Комисията е да провери финансовото състояние и капацитет на холдинга с оглед бъдещите придобивания, включително на „ЧЕЗ Разпределение България“ АД  и „ЧЕЗ Електро България“ АД. \r\nПо закон електроразпределителните дружества са част от националната европейска критична инфраструктура с пряко отношение към въпросите на националната сигурност. С предприетите от Комисията действия по проверка на получилия ексклузивност за придобиването на активите на ЧЕЗ Груп в България – „Еврохолд България“ АД, КФН спазва своето обещание за стриктен надзор по отношение на поднадзорните лица и публични дружества, както и прозрачна и навременна комуникация с обществеността. \r\nЗа назначените проверки са информирани прокуратурата и ДАНС, като същите ще бъдат уведомени, както за резултатите от проверките, така и своевременно, ако се констатират факти и обстоятелства навеждащи на заключения за извършени нарушения.", "date": "2019.04.24", "title": "Комисията за финансов надзор започна проверки на „Еврохолд България“ АД"}
{"url": "http://www.focus-news.net/news/2019/04/24/2650583/kim-chen-un-nadyavam-se-s-putin-da-obsadim-vaprosi-za-razreshavaneto-na-situatsiyata-na-koreyskiya-p-ov.html", "text": "Лидерът на Северна Корея Ким Чен-ун заяви, че се надява да обсъди с руския президент Владимир Путин проблемите около разрешаването на ситуацията на Корейския полуостров, разказа самият той в интервю пред телевизионния канал „Россия 24“, предава  ТАСС . \r\n„Дойдох в Русия с топли чувства от нашия народ. Надявам се, че тази визита ще бъде успешна и полезна. Надявам се, че в хода на преговорите с уважаемия президент Путин ще мога конкретно да обсъдя въпроси за разрешаването на ситуацията на Корейския полуостров и за развитието на нашите двустранни отношения“, подчерта Ким Чен-ун. \r\nСевернокорейският лидер пристигна в Русия в 10:30 часа (02:30 българско време) сутринта. На жп гарата Хасан корейският председател бе посрещнат от делегация на Руската Федерация. След това бронираният влак на Ким пристигна във Владивосток. \r\nПревод и редакция:", "date": "2019.04.24", "title": "Ким Чен-ун: Надявам се с Путин да обсъдим въпроси за разрешаването на ситуацията на Корейския п-ов"}
{"url": "http://www.focus-news.net/news/2019/04/24/2650591/simeon-karakolev-natsionalna-ovtsevadna-i-kozevadna-asotsiatsiya-fermerite-otglezhdashti-ovtse-i-kozi-predvizhdat-sazdavaneto-na-obsht-brand-pod-koyto-da-prerabotvat-i-prodavat-produktsiyata-si.html", "text": "Българските фермери, отглеждащи овце и кози, предвиждат създаването на общ бранд, под който да преработват и продават продукцията си. Това съобщи по време на пресконференция във Велико Търново Симеон Караколев, съпредседател на Националната овцевъдна и козевъдна асоциация (НОКА), предаде репортер на  Радио „Фокус“ – Велико Търново . Той посочи, че в момента по инициатива на асоциацията се създават регионални сдружения на фермерите в страната и още от следващия месец ще започне преработка на млякото им на ишлеме.  \r\n„Нямаме възможност към момента да си построим мандра, но заедно можем да събираме млякото, да го вкарваме в една мандра и да го преработваме на ишлеме, по наша рецепта и стандарт. Така под един общ бранд българските фермерски продукти да намират място на отделни витрини в магазините. Ще се опитаме в една малка част от веригите магазини да пренесем фермерските пазари“, отбеляза Караколев.  \r\nТой посочи, че се работи и по изработване и защитаване на браншови стандарт, който да различава фермерския продукт от индустриалното производство. Съпредседателят на НОКА посочи, че в момента броят на регистрираните фермери е около 400 лева. Той цитира данни на Министерството на земеделието и храните, според които в период от 10 години – между 2007 и 2017 година овцете и козите в България са намалели с около 1 милион. С 800 000 по-малко са овцете, а козите – с около 200 000. \r\nНадежда КРЪСТЕВА", "date": "2019.04.24", "title": "Симеон Караколев, Национална овцевъдна и козевъдна асоциация: Фермерите, отглеждащи овце и кози, предвиждат създаването на общ бранд, под който да преработват и продават продукцията си"}
{"url": "http://www.focus-news.net/news/2019/04/24/2650555/vecher-makedoniya-kolko-shte-platyat-zaev-i-pravitelstvoto-na-dsi-za-oshte-30-hilyadi-glasa-za-pendarovski.html", "text": "„Демократичния съюз за интеграция“ (ДСИ) подхвърли, случайно или нарочно, че не е мобилизирала целия си ресурс за Стево Пендаровски на първия тур на президентските избори. Когато се погледне избирателната активност и гласуването в общностите, където ДСИ има традиционни гласоподаватели, ще се види, че около 40% от тях не са гласували за консенсусния кандидат, което може да се обясни по два начина: или това е доказателство, че ДСИ губи подкрепата на своите избиратели, или, по-вероятно и стандартно, с печалбарската политика на най-голямата албанска партия в Македония, която иска сериозно доплащане от премиера Зоран Заев и неговия Социалдемократически съюз на Македония (СДСМ) преди втория тур за допълнителни 30 хиляди гласа, без които Пендаровски не може да се надява на нищо, пише електронното издание на  македонския вестник „Вечер“ . \r\nТаксите на ДСИ обичайно са печеливши търгове, нови функции и привилегии при Специализираната прокуратура и процесите на техните служители, отбелязва ежедневникът. От ДСИ вече обявиха цялостна кампания за връщане на своите гласоподаватели, което може да се възприема като доказателство, че заплащането вече е договорено със Заев. \r\nСлед пълен анализ оценката на Али Ахмети е, че те са напълно удовлетворени от приноса си към консенсусния кандидат Стево Пендаровски в първия тур на президентските избори. ДСИ във втората част на кампанията ще извлече максимална полза от кампанията на терен, т.е. от врата на врата ще мотивира партийната структура и гражданите да подкрепят Пендаровски като президент на страната. \r\n„Според завършения пълен анализ, ние сме абсолютно доволни от приноса ни, който е от решаващо значение за победата на консенсусния кандидат за президент Стево Пендаровски. Вторията елемент е Дебър, където още на първия изборен тур извоювахме победа. И третият елемент е цялостното фиаско и вълнението на турбо-фолк опозицията с исторически най-слабия резултат на един албански кандидат (става въпрос за албанската опозиция „Алианса на албанците“ и БЕСА и подкрепения от тях кандидат-президент Блерим Река, който получи 10% - бел. прев.) на президентските избори и то при липсата на друг кандидат, албанец“, заяви пред медията изтъкнатият член и организационен секретар на ДСИ Артан Груби. \r\nЗа втория тур, активистите на Демократичния съюз за интеграция ще проведат кампания на терен, сред структорите, за да обезпечат сигурна победа на Пендаровски на 5 май. \r\nВъв вторник те проведоха Изборно заседание на младежката организация на ДСИ, а вечерта в Тетово се проведе митинг за втората част от изборната кампания. Активистите проведоха  и срещи с гражданите. \r\nПартията остава на позиция, че не се е провалила в първия кръг и увери, че максималните й възможности ще се видят на окончателното гласуване на 5 май. \r\nПревод и редакция:", "date": "2019.04.24", "title": "„Вечер“ (Македония): Колко ще платят Заев и правителството на ДСИ за още 30 хиляди гласа за Пендаровски"}
{"url": "http://www.focus-news.net/news/2019/04/24/2650586/manoil-manev-gerb-zapazvame-vazmozhnostta-horata-da-pritezhavat-gazovi-orazhiya-no-shte-tryabva-da-se-garantira-che-nyama-da-badat-prerabotvani.html", "text": "Запазваме възможността хората да притежават газови оръжия, но ще трябва да се гарантира, че няма да бъдат преработвани. Това каза народният представител от ПГ на ГЕРБ и член на Вътрешна комисия Маноил Манев във връзка с промените в Закона за оръжията и боеприпасите, които парламентът гледа на второ четене, предаде репортер  Агенция „Фокус“ . \r\n„Запазваме всички тези възможности хората, които имат газови оръжия, да ги притежават. Всички газови оръжия ще бъдат вече със сертификат, който да гарантира, че не могат да бъдат преработвани за бойно оръжие или за изстрелване на каквито и да е елементи с тях“, каза Манев. По отношение на ловците, Манев увери, че всички оръжия запазват режима си, който притежават към момента. Манев отбеляза, че е отпаднало предложението при три административни нарушения да се отнема разрешителното за оръжие. „Това е една точка, която беше огромен дебат в обществото. Няма я вече“, обясни депутатът от ГЕРБ.  \r\nМанев заяви, че са са отстранени проблемите, които са съществували за колекционерите на оръжия и организациите, правещи възстановки на исторически събития. „Създадохме процедура, по която ще могат законно да придобиват барута и всичко, което им е необходимо и да го отчитат по законов ред, така че да няма полузаконни или незаконни неща“, обясни той.  \r\nМанев уточни, че част от текстовете, които касаят административните мерки, влизат в сила с отложена дата, но другите влизат в сила по стандартна та процедура - в тридневен срок след обнародване на промените в „Държавен вестник“. „България е една от уникалните държави по отношение на оръжията. Никога в България оръжие, дори по времето на турското робство, не е било приоритет на богатите“, отбеляза Манев.  \r\nДеница КИТАНОВА", "date": "2019.04.24", "title": "Маноил Манев, ГЕРБ: Запазваме възможността хората да притежават газови оръжия, но ще трябва да се гарантира, че няма да бъдат преработвани"}
{"url": "http://www.focus-news.net/news/2019/04/24/2650590/sem-edinodushno-glasuva-ostavkata-na-generalniya-direktor-na-bnt-konstantin-kamenarov-emil-koshlukov-vremenno-shte-oglavi-televiziyata.html", "text": "С пет гласа „за“ членовете на Съвета за електронни медии единодушно гласуваха оставката на генералния директор на Българската национална телевизия Константин Каменаров, предаде  БНР . Оставката е била депозирана в деловодството на медийния регулатор тази сутрин. \r\nДо оттеглянето на Каменаров се стигна, след като Софийският градски съд потвърди условната му присъда за шофиране след употреба на алкохол. \r\nС три гласа „за“, един „против“ и един „въздържал се“ СЕМ избра програмния  директор на БНТ Емил Кошлуков за временно изпълняващ длъжността „генерален директор\" на обществената телевизия. Той е бил единственият кандидат, който отговаря на законовите изисквания за заемането на поста и който се е съгласил да го заеме.", "date": "2019.04.24", "title": "СЕМ единодушно гласува оставката на генералния директор на БНТ Константин Каменаров, Емил Кошлуков временно ще оглави телевизията"}
{"url": "http://www.focus-news.net/news/2019/04/24/2650592/pravitelstvoto-otpuska-207-mln-lv-kato-chast-ot-darzhavnata-subsidiya-za-2019-g-za-veroizpovedaniyata-v-stranata.html", "text": "Правителството одобри допълнителни разходи по бюджета на Министерския съвет за 2019 г. в размер 20 770 000 лв. за държавната субсидия за тази година по чл. 28, ал. 2, т. 2 от Закона за вероизповеданията. Това съобщиха от  правителствената информационна служба . От тях 15 000 000 лв. са за източноправославното вероизповедание, което е остатък от държавната субсидия за 2019 г., и 5 770 000 лв. са за мюсюлманското вероизповедание. Средствата по бюджета на Министерския съвет ще се осигурят за сметка на предвидените разходи по централния бюджет и чрез преструктуриране на разходите и/или трансферите по централния бюджет за 2019 г. \r\nПрез 2018 и 2019 г. бяха приети изменения и допълнения на Закона за вероизповеданията, с които се въведе нов ред на финансиране от държавата на регистрираните вероизповедания в страната. С разпоредбите на чл. 28 от закона бяха определени критерии, съгласно които ежегодно със закона за държавния бюджет трябва да се одобрява разпределението на държавната субсидия за регистрираните вероизповедания. Заради това, че Законът за държавния бюджет на Република България за 2019 г. беше приет преди промените в Закона за вероизповеданията, с параграф 19 към преходните и заключителни разпоредби на изменителния закон е предвидено за тази година Министерският съвет да одобри държавната субсидия за вероизповеданията по чл. 28, ал. 2, т. 2 от Закона за вероизповеданията, а именно за източноправославното и мюсюлманското вероизповедание.", "date": "2019.04.24", "title": "Правителството отпуска 20,7 млн. лв. като част от държавната субсидия за 2019 г. за вероизповеданията в страната"}
{"url": "http://www.focus-news.net/news/2019/04/24/2650577/dima-ukalska-obshtina-kyustendil-v-trudni-momenti-horata-v-grada-si-podavat-raka.html", "text": "В трудни моменти хората в Кюстендил си подават ръка. Това каза по време на пресконференция Дима Укалска, началник на отдел „Култура и духовно развитие” към Община Кюстендил, предаде репортер на  Радио „Фокус” – Кюстендил . Дима Укалска анонсира насроченото за 28 април Великденско хоро, което се организира в подкрепа на 20-годишния Тони Костов. „Това е една блага идея. Ще се съберем за да изиграем едно великденско хоро, чрез което да помогнем на един човешки живот. Това е животът на Тони Костов, който се нуждае от 440 000 лева. Ние имаме гражданско общество, което в труден момент прави велики неща. 400 000 лева са събрани, остават около 40 000 лева. Ние силно се надяваме, че до първия ден на Великден те ще бъдат събрани, защото до края на месеца Тони се нуждае от тези пари”, каза Дима Укалска. По думите й инициативата се организира за първа година, идеята е дадена от всички танцови състави, които са си подали ръка. „Искаме това хоро да стане традиция, защото винаги има нужда от благотворителност – да творим благо”, заяви Дима Укалска. \r\nВенцеслав ИЛЧЕВ", "date": "2019.04.24", "title": "Дима Укалска, Община Кюстендил: В трудни моменти хората в града си подават ръка"}
{"url": "http://www.focus-news.net/news/2019/04/24/2650593/kardzhali-218-avtomobila-sa-provereni-pri-spetsializirana-operatsiya-na-teritoriite-na-politseyskite-upravleniya-v-momchilgrad-kirkovo-i-dzhebel-konstatirani-sa-41-narusheniya.html", "text": "218 автомобила са проверени при специализирана операция на териториите на полицейските управления в Момчилград, Кирково и Джебел. Това съобщиха от пресцентъра на  ОДМВР - Кърджали . Специализираната операция е проведена с цел ограничаване на предпоставките за тежки пътни произшествия. За констатираните 41 нарушения на Закона за движение по пътищата са съставени 13 акта и 28 фиша.", "date": "2019.04.24", "title": "Кърджали: 218 автомобила са проверени при специализирана операция на териториите на полицейските управления в Момчилград, Кирково и Джебел, констатирани са 41 нарушения"}
{"url": "http://www.focus-news.net/news/2019/04/24/2650594/burgas-svetovnoizvestniyat-strunen-kvartet-bond-shte-iznese-kontsert-v-letniya-teatar-na-11-yuli.html", "text": "Световноизвестният струнен квартет BOND ще изнесе концерт в Летния театър в Бургас по случай 20-годишния си юбилей на сцената. Това съобщиха от пресцентъра на  Община Бургас . Музикалният спектакъл ще се състои на 11 юли от 20.30 часа. Публиката ще има възможността да слуша на живо музиката на Таня Дейвис (първа цигулка), Еос Чатър (втора цигулка), Елспет Хенсън (виола) и Гай-И Уестерхоф (чело), които ще представят един спиращ дъха кросоувър спектакъл, подготвен специално за ключовата годишнина. Той ще включва всичко най-добро от творчеството им. \r\nОт раждането на групата през 2000 г. те привличат огромно внимание върху себе си заради нечуваните до този момент интерпретации на класическа музика, примесена със съвременна поп и денс музика. От тогава те се превръщат в емблема и пионери на кросоувър течението. С реализирани милиони продажби BOND си спечелват титлата на най-успешния и добре продаван струнен квартет за всички времена. \r\nБилети за концерта на BOND в Бургас на 11 юли могат да се открият в билетната каса на НХК, касата на Държавна опера - Бургас, OMV и мрежата на Ивентим.", "date": "2019.04.24", "title": "Бургас: Световноизвестният струнен квартет BOND ще изнесе концерт в Летния театър на 11 юли"}
{"url": "http://www.focus-news.net/news/2019/04/24/2650596/ria-novosti-putin-podpisa-zakon-za-uvelichavane-na-nakazanieto-za-byagstvo-ot-myastoto-na-ptp.html", "text": "Руският президент Владимир Путин подписа федерален закон за увеличаване на отговорността на водач, скрил се от мястото на авария, в която са пострадали или загинали хора, предава  РИА Новости . \r\nИнициатор на проекта е правителството. Съгласно закона, ако водач избяга от мястото на ПТП, където има пострадали, наказанието може да стане: \r\n-\tПринудителна работа за срок от три години с лишаване от право за заемане на определени длъжности или занимание с определена дейност в този период \r\n-\tИли лишаване от свобода за срок до четири години с лишаване от права да се заемат определени длъжности или да се занимава с определена дейност за срок до три години. \r\nАко водачът е избягал от мястото на ПТП,където има загинал човек, наказанието става: \r\n-лишаване от свобода за срок от две до седем години с лишаване от право за заемане на определени длъжности или занимание с определена дейност за срок от три години \r\nВ случай, че в ПТП са загинали две или повече лица се увеличава срока на лишаване от свобода: \r\n-от четири до девет години с лишаване от право за заемане на определени длъжности или занимание с определена дейност за срок от три години \r\nПревод и редакция:", "date": "2019.04.24", "title": "РИА Новости: Путин подписа закон за увеличаване на наказанието за бягство от мястото на ПТП"}
{"url": "http://www.focus-news.net/news/2019/04/24/2650597/obshtina-burgas-zapochna-registratsiyata-za-paket-s-podaratsi-pri-razhdane-na-dete.html", "text": "Всички, които очакват бебе, вече могат да се регистрират за пакет с подаръци и финансов бонус при раждане, осигурени от Фондация „Супер БЕБЕ“ и „Мечта за дете“. Това съобщиха от пресцентъра на", "date": "2019.04.24", "title": "Община Бургас: Започна регистрацията за пакет с подаръци при раждане на дете"}
{"url": "http://www.focus-news.net/news/2019/04/24/2650587/v-sadebnata-palata-shte-se-sastoi-brifing-po-povod-proverkite-naredeni-ot-glavniya-prokuror-sotir-tsatsarov.html", "text": "В Съдебната палата ще се състои брифинг по повод проверките, наредени от главния прокурор Сотир Цацаров. Това съобщиха от пресцентъра на  Прокуратура на Република България . Брифингът ще се проведе от 14.30 часа в зала 2 на 4 етаж на Съдебната палата. Говорителят на главния прокурор Румяна Арнаудова ще даде информация във връзка с възложените проверки.", "date": "2019.04.24", "title": "В Съдебната палата ще се състои брифинг по повод проверките, наредени от главния прокурор Сотир Цацаров"}
{"url": "http://www.focus-news.net/news/2019/04/24/2650598/pazardzhik-opashki-za-agneshko-meso-se-obrazuvaha-pred-magazinite-v-grada.html", "text": "Опашки за агнешко месо се образуваха пред магазините в Пазарджик, предаде репортер на  Радио „Фокус“ – Пазарджик . Още в ранните часове на деня, след отварянето на магазините за месо, доста хора чакат реда си, за да закупят агнешко месо за Великден. Опашките през магазините на улица „Есперанто“ и на булевард „България“ излизат извън търговските обекти като желаещите чакат на тротоарите пред тях. Цената на агнешкото в Пазарджик е различна – от 13 лв. за агнешки ребра и плешка, до 17 лева за агнешки бут. По-евтини са агнешките глави и агнешките комплекти. Повечето от хората купуват между 2 и 4 килограма месо. По-малко са тези, които предпочитат агнешка половина, за да могат да я напълнят с предпочитани от тях ориз или зеленчуци. \r\nАлбена ЖИЛЕКОВА", "date": "2019.04.24", "title": "Пазарджик: Опашки за агнешко месо се образуваха пред магазините в града"}
{"url": "http://www.focus-news.net/news/2019/04/24/2650599/sofiya-dopalnitelni-ekipi-na-odmvr-shte-podpomagat-regulirat-i-kontrolirat-trafika-predi-po-vreme-i-sled-poreditsata-praznichni-dni.html", "text": "Допълнителни екипи на ОДМВР ще подпомагат, регулират и контролират трафика преди, по време и след поредицата празнични дни. Това съобщиха от  ОДМВР - София . \r\nСъгласно съвместна заповед на АПИ, ГДНП и ИА „АА“ на 25 април от 16.00 часа до 20.00 часа и на 29 април от 14.00 часа до 20.00 часа се спира движението на камионите над 12 тона по автомагистралите и главните пътища. Забраната важи за:  \r\n- автомагистралите;  \r\n- път I-1 с. Ребърково - Ботевград, като движението се пренасочва по път II-16 Ребърково - Своге - Софийски околовръстен път в посока София;  \r\n- път I-1 - от Благоевград до ГКПП „Кулата“;  \r\n- път I-4 п. в. „Коритна“ - Велико Търново - Шумен;  \r\n- път I-5 Русе - Велико Търново;  \r\n- път I-8 ГКПП „Калотина“ - София;  \r\n- път I-9 Варна - Бургас;  \r\n- път II-18 Околовръстен път на град София;  \r\n- път II-99 Бургас - Царево.   \r\nСъщата забрана ще важи и в последния почивен ден 29 април от 14.00 часа до 20.00 часа.  \r\nЗа улеснение на трафика и повишаване безопасността на движение от 10.00 часа на 25 април до 10.00 часа на 28 април ще има две ленти за Бургас и за Варна и една за София в района на виадуктите, които се ремонтират на автомагистралите „Тракия“ и „Хемус“.    \r\nОт 10.00 часа на 28 април до 10.00 часа на 30 април, когато много хора ще пътуват към столицата, в същите участъци ще има по две ленти за София и една за Бургас или Варна.  \r\nВъв връзка с въведените ограничения поради извършването на ремонтни дейности водачите могат да използват и следните алтернативни маршрути: на АМ „Тракия“ в посока Бургас Подбалканския път I-6, а на АМ „Хемус“ в посока Монтана и Видин - прохода „Петрохан“ и Искърското дефиле.  \r\nВъв връзка с очаквания интензивен трафик в ОДМВР - София е създадена организация и са изготвени планове за осигуряване на безопасността на движението. По основните пътни артерии на територията на областната дирекция ще бъдат разположени максимален брой екипи на „Пътна полиция“, които да подпомагат движението и да следят за недопускане на автомобилни колони в участъците с въведена временна организация на движението.  \r\nОДМВР - София обръща внимание на водачите, че санкцията за движение в аварийната лента при първо нарушение е в размер на 1000 лева и 3 месеца лишаване от правоуправление спрямо водача.  \r\nСанкцията за нарушаване на забраната за движение на МПС над 12 тона е в размер на 300 лева и 1 месец лишаване от правоуправление спрямо водача и спиране на МПС от движение за 1 месец спрямо собственика.  \r\nСлужителите, работещи по контрол на пътното движение, ще бъдат ангажирани приоритетно към подпомагане и регулиране на движението, контрол на водачите с рисково поведение (неправилно изпреварване, неправилни маневри, отнемане на предимство), както и на водачите с опасно и демонстративно управление без необходимата дистанция, които извършват рискови маневри, изпреварване или преминаване от една лента в друга, създавайки непосредствена опасност за останалите участници в движението. Засилен ще е контролът и по отношение спазването на скоростните режими, управлението на МПС след употреба на алкохол и  от неправоспособни водачи.   \r\nОт ОДМВР - София посочват, че ще бъде прилагана нулева толерантност към всички нарушители. Водачите, които с рисковото си поведение на пътя застрашават своята безопасност и тази на останалите участници в движението, ще бъдат санкционирани с цялата строгост на закона.", "date": "2019.04.24", "title": "София: Допълнителни екипи на ОДМВР ще подпомагат, регулират и контролират трафика преди, по време и след поредицата празнични дни"}
{"url": "http://www.focus-news.net/news/2019/04/24/2650601/pravitelstvoto-predlaga-brigaden-general-ventsislav-mutafchiyski-da-bade-udostoen-s-visshe-ofitsersko-zvanie-general-mayor.html", "text": "Министерският съвет прие Решение за предложение до Президента на Република България за издаване на указ, с който считано от 06.05.2019 година да удостои началника на Военномедицинска академия и главен лекар на въоръжените сили на Република България бригаден генерал Венцислав Мутафчийски с висше офицерско звание „генерал-майор“. Това съобщиха от  правителствената информационна служба . \r\nСъгласно друго Решение, Правителството предлага на Президента на Република България да издаде указ, с който да освободи  вицеадмирал Георги Фиданов  от длъжността „Военен представител на началника на отбраната във Военния комитет на НАТО и във Военния комитет на Европейския съюз“ и от военна служба, считано oт 23.06.2019 г., поради навършване на пределната възраст за притежаваното военно звание. \r\nМинистерският съвет предлага  контраадмирал Митко Петев  да бъде назначен на длъжността „Военен представител на началника на отбраната във Военния комитет на НАТО и във Военния комитет на Европейския съюз” и да бъде удостоен с висше офицерско звание „вицеадмирал”, считано от 23.06.2019 година. \r\nДруго предложение на Министерския съвет е  контраадмирал Кирил Михайлов  да бъде освободен от длъжността „Национален военен представител в Националното военно представителство в Съюзното командване по операциите в Монс, Белгия“ и назначен на длъжността „Командир на Военноморските сили”, считано от 23.06.2019 година. \r\nНа Президента на Република България се предлага също да издаде указ, с който да освободи  бригаден генерал Пламен Йорданов  от длъжността „Командир на 61-ва механизирана бригада”, считано от 01.06.2019 година, във връзка с назначаването му на длъжност в многонационалната дивизия „Югоизток” в Букурещ, Румъния.", "date": "2019.04.24", "title": "Правителството предлага бригаден генерал Венцислав Мутафчийски да бъде удостоен с висше офицерско звание „генерал-майор“"}
{"url": "http://www.focus-news.net/news/2019/04/24/2650600/ministerskiyat-savet-prie-programa-na-merkite-za-zakrila-na-detsa-s-izyaveni-darbi-prez-2019-g.html", "text": "Министерският съвет прие Програма на мерките за закрила на деца с изявени дарби от държавни, общински и частни училища през 2019 година. Това съобщиха от  правителствената информационна служба . С приемането на Програмата се постига необходимото конкретизиране на мерките и уточняване на списъка на националните и международните конкурси, олимпиади и състезания, за които са осигурени финансови средства за 2019 година, съгласно Наредбата за условията и реда за осъществяване на закрила на деца с изявени дарби. \r\nПрограмата предвижда насърчаване на творческите, научните и спортните заложби и потребности на деца с изявени дарби в областта на изкуството и науката, класирани на първо, второ или трето място на конкурс, олимпиада или състезание на национално или международно равнище, а в областта на спорта - на първо, второ и трето място на олимпийски игри, световно първенство, европейско първенство, балканско първенство или на първо място на финали на държавно индивидуално първенство чрез еднократно финансово подпомагане в размер до 195 лева и чрез едногодишни стипендии в размер на 135 лева месечно. \r\nС Програмата за 2019 година се предвижда общо 1439 ученици от държавни, общински и частни училища да спечелят призови места на национални и международни конкурси, олимпиади и състезания и да получат финансова закрила от държавата по реда на българското законодателство. \r\nПодбраните конкурси, олимпиади и състезания се провеждат през календарната 2019 година и са с доказани високи критерии при излъчване на победителите, мотивират децата за високи творчески, научни и спортни постижения. \r\nПриетата Програма за 2019 година представлява логично продължение на Програмите от 2005 година насам за осъществяване на закрила на деца с изявени дарби. Нейното ефективно и последователно прилагане е част от грижата за развитието на духовния, творческия и физическия потенциал на младите хора в България.", "date": "2019.04.24", "title": "Министерският съвет прие Програма на мерките за закрила на деца с изявени дарби през 2019 г."}
{"url": "http://www.focus-news.net/news/2019/04/24/2650595/st-komisar-nikolay-hadzhiev-odmvr-blagoevgrad-za-parvoto-trimesechie-ot-2019-godina-na-teritoriyata-na-oblastta-sa-registrirani-798-prestapleniya.html", "text": "а първото тримесечие от 2019 година на територията на областта са регистрирани 798 престъпления, спрямо 943 за същия период на миналата година. Това каза по време на пресконференция ст. комисар Николай Хаджиев, директор на Областна дирекция на МВР (ОДМВР)-Благоевград, предаде репортер на  Радио „Фокус“-Пирин . Той посочи, че разкриваемостта е 39,1%, при 38,3% за първото тримесечие на миналата година. „По районни управления картината е следната: на първо място по разкриваемост е Районно управление на МВР (РУ)-Петрич със 122 престъпления, от които 58 са разкрити, или това са 47,54%; на второ място е РУ-Банско с 46,9%; на трето място е Първо РУ-Благоевград с 45,63%; на четвърто място е Второ РУ-Благоевград с 43,3%; на пето място е РУ-Сандански с 42%; на шесто място е РУ-Разлог с 32,8% и на седмо място е РУ-Гоце Делчев с 30%“, уточни ст. комисар Хаджиев.  \r\nТой допълни, че само за месец март на територията на областната дирекция са регистрирани 268 престъпления. спрямо 304 за месец март миналата година, като разкриваемостта е 37,69%, или разкритите престъпления са 101. Съпоставено с останалите областните дирекции за месец март ОДМВР-Благоевград е на 14-то място от 28 дирекции по отношение на разкриваемостта. \r\nНатали СТЕФАНОВА", "date": "2019.04.24", "title": "Ст. комисар Николай Хаджиев, ОДМВР-Благоевград: За първото тримесечие от 2019 година на територията на областта са регистрирани 798 престъпления"}
{"url": "http://www.focus-news.net/news/2019/04/24/2650602/burgas-slavi-tomov-predstavya-patrik-modiano-v-kafe-s-avtograf-na-4-may.html", "text": "Слави Томов представя Патрик Модиано. Всяка първа събота на месеца от 17.00 часа, кафе „С автограф“ на ул. „Вола“ 1 ще се превръща в едно специално място, в което ще бъдат не само представяни литературни величия, но и обговаряни, като самата публика винаги ще има и пряк досег за диалог със съответния автор или тема. Това съобщиха от пресцентъра на  Община Бургас . Събитието вече има своите три издания сега, като стартира с творчеството на Томас Ман „Обезвълшебената планина“, Джеймс Балард-Маркиз дьо Сад и Морис Бланшо. \r\nЦелта на организаторите на предстоящите следобедни вечери е да станат център на много млади хора, които се интересуват не само от писане, но и следят най-модерните тенденции в литературата, като им създаде нужният адекватен комфорт дори за изява. \r\nПървата събота на този месец – 4 май, акцентът ще бъде поставен върху изключително интересният френски писател Патрик Модиано – Нобелов лауреат за 2014-та година, наричан също модерният Марсел Пруст. На вниманието на публиката ще бъдат представени романите му: „Хоризонт“, „Добри момчета“, „Улица, Тъмните магазинчета“, „Дора Брюдер“. \r\nПатрик Модиано (на френски: Patrick Modiano) е френски писател, автор на няколко десетки кратки романа, често смесващи биографични и художествени елементи. Кариерата му започва през 60-те години като няколко от първите му книги получават престижни награди. „Колкото повече неща остават неясни и загадъчни, толкова повече ме интересуват. Дори се опитвам да открия мистерия в неща, които нямат“, пише той в автобиографичната си книга „Кучешко потекло“. Във връзка с тази склонност към мистерията критиката го определя като modianesque - неясен, загадъчен, странен.", "date": "2019.04.24", "title": "Бургас: Слави Томов представя Патрик Модиано в кафе „С автограф“ на 4 май"}
{"url": "http://www.focus-news.net/news/2019/04/24/2650603/vladimir-putin-v-tsentara-na-vnimanieto-na-moskovskata-konferentsiya-po-sigurnostta-shte-sa-blizkiyat-iztok-i-afrika.html", "text": "Президентът на Русия Владимир Путин се надява участниците в откритата в Москва международна конференция по сигурността ще обсъдят теми, като нормализацията на живота в Сирия и Ирак и перспективите за развитието на ситуацията в Африка и Близкият Изток, предава руската агенция  EA Daily. \r\n„През тази година в центъра на вниманието са цяла редица актуални теми, в това число и съдействието за възстановяване и нормализация на живота в Сирия и Ирак след разгрома на терористичните групировки, перспективите за развитие на ситуацията в Африка и Близкия Изток“, се казва в телеграма на Путин до участниците във форума. \r\n„Убеден съм, че тази конференция ще премине в конструктивна атмосфера и има голям принос за консолидацията на усилията в борбата с тероризма и екстремизма, разрешаването на регионалните конфликти и обезпечаването на глобалната сигурност, както и в осъществяването на необходими миротворчески мисии“, отбеляза руският президент. \r\nПутин добави, че високият интерес към форума убедително свидетелства, че той трайно е влязъл сред авторитетните и признатите международни дискусионни площадки в сферата на сигурността. \r\nEA Daily припомня, че по-рано на VIII Московска конференция за международна сигурност министърът на отбраната на Русия Сергей Шойгу обърна внимание на участниците във форума, че в концептуалните документи на системата за противоракетна отбрана (ПРО) на САЩ официално е закрепено антируското направление. Той отбеляза също, че излизането на САЩ от Договора за ПРО е показал, че развитието на тази сфера цели сдържането на Русия и Китай. При това Русия своевременно и в пълен обем изпълнява задълженията си за ограничаване на въоръженията. \r\nСекретарят на Съвета по сигурността на Руската Федерация Николай Патрушев подчерта, че терористичната групировка „Ислямска държава“ е понесла значителни загуби, но да се говори за победа над тероризма все още е рано. По неговите думи, „към днешна дата по света има повече от 200 терористични групировки, които активно променят своята тактика, създават „спящи“ клетки, нови канали на финансиране, механизми за разпространяване на екстремистката идеология и вербовка на нови членове“. \r\nНа свой ред началникът на Генералния щаб на Въоръжените сили на Русия Валерий Герасимов констатира, че „в момента военната фаза на конфликта в Сирия вече е завършена“, „с руска подкрепа бе предотвратен разпада на сирийската държава, а под контрола на правителствените войски бе върната по-голямата част от територията на страната“. В Сирия действа механизъм за политическо разрешаване на сирийския конфликт и за примиряване на враждуващите страни, отбеляза той. \r\nНа конференцията пристигнаха военните министри на 35 страни. На форума се обсъждат въпроси за сигурността на Близкия Изток, Азия, Африка и Латинска Америка. \r\nПревод и редакция:", "date": "2019.04.24", "title": "Владимир Путин: В центъра на вниманието на Московската конференция по сигурността ще са Близкият Изток и Африка"}
{"url": "http://www.focus-news.net/news/2019/04/24/2650605/parlamentat-zabrani-pridobivaneto-sahranyavaneto-noseneto-i-upotrebata-na-avtomatichni-ognestrelni-orazhiya-koito-sa-preraboteni.html", "text": "Парламентът забрани придобиването, съхраняването, носенето и употребата на автоматични огнестрелни оръжия, които са преработени, с приемането на второ четене на текстове от Закона за оръжията, боеприпасите, взривните вещества и пиротехническите изделия, предаде репортер на  Агенция „Фокус“ . На вниманието на народните представители бяха поставени изменения внесени от Министерски съвет и ВМРО. В досега действащото законодателство този вид оръжие не бе включено в обхвата на забраната. Съгласно текстовете оръжия по смисъла на този закон са и тези, които са преработени. Текстовете предвиждат всяко устройство, което е проектирано за употреба само на халосни боеприпаси, боеприпаси с дразнещи вещества, други активни вещества или пиротехнически сигнални изделия и което е преработено така, че да произвежда изстрел с куршум или снаряд чрез действието на взривно  вещество, да се смята за огнестрелно. Депутатите решиха лицата, придобили до влизането в сила на този закон копия на оръжия, да уведомяват за това началника на РУ на МВР по местонахождението на обекта в срок до една година от влизането му в сила. Ограничението не касае фабрично произведеното полуавтоматично оръжие. \r\nСъгласно промените в единния автоматизиран регистър на МВР ще се съхраняват данни за всички преработвания или модификации на огнестрелно оръжие, водещи до промяна на неговата категория. Регистърът ще включва и данни за лицата, преминали курс и успешно положили безопасно боравене с огнестрелно оръжие, данни за номер, дата на издаденото удостоверение и издаващата структура. Текстовете предвиждат още лицата, получили разрешение за производство на огнестрелни оръжия да нанасят уникална маркировка, която включва: името, производителя или марката, държавата или адреса на производствения обект, серийния номер и годината на производство.  \r\nС промените се въвежда и двоен регистрационен режим за газовите оръжия така при покупко-продажба на газово оръжие, освен купувачът, вече и продавачът ще е длъжен да го регистрира. \r\nСъгласно приетите предложения спортните организации ще могат да извършват ремотни дейности на оръжия след издадено разрешение от директора на Главна дирекция „Национална полиция“ или от оправомощено от него длъжностно лице, или от началника на Районното управление на МВР по местонахождението на обекта за ремонт. \r\nЗаконопроектът дефинира и понятието  предупредително сигнално оръжие . По смисъла на приетия закон това е устройство, което е проектирано само за употреба на халосни боеприпаси, на боеприпаси с дразнещи вещества и други активни вещества или на пиротехнически сигнални изделия и което не може да бъде преработено така, че да произвежда изстрел с куршум или снаряд чрез действието на взривно вещество. С промените се въвежда забрана за придобиване, носене и употреба на пълнители с голям капацитет, както и допълнителни изисквания към лицата, извършващи дейности с огнестрелно оръжие за спортни цели. Със закона се създава ред за временно ползване на ловно оръжие от лица, посещаващи Република България за ловен туризъм.   \r\nДеница КИТАНОВА", "date": "2019.04.24", "title": "Парламентът забрани придобиването, съхраняването, носенето и употребата на автоматични огнестрелни оръжия, които са преработени"}
{"url": "http://www.focus-news.net/news/2019/04/24/2650606/burgas-sastezatelkata-na-shahmaten-klub-burgas-64-nurgyul-salimova-veche-e-grosmaystor-pri-zhenite.html", "text": "Състезателката на шахматен клуб „Бургас 64“ Нургюл Салимова успя да покрие последната си - трета норма и вече е носител на званието гросмайстор при жените. Това съобщиха от пресцентъра на  Община Бургас . Отличните резултати бяха постигнати на Европейското индивидуално първенство по класически шахмат за жени, което се състоя в Анталия, Турция. \r\nС покриването на нормата Нургюл Салимова придоби и право на участие в Световната купа за жени.  \r\nВ този турнир ще участват 64 най-силни жени в света. След легендарната ни гросмайсторка Антоанета Стефанова, Нургюл е единствената друга българка придобила това право. \r\nСалимова беше и най-младата участничка на шампионата успяла да се класира сред призьорките.  \r\nОтлично е и представянето на Антоанета Стефанова.  \r\n„Не успя да спечели първото място, но и с класирането си на 5-а позиция и феноменален финален сприн – пет победи от пет партии, тя показа че е голям боец и пример за подражание. Начело с нея и още няколко силни млади шахматистки България може да разчита на качествен женски отбор в шахмата“, коментират от клуб „Бургас 64“.", "date": "2019.04.24", "title": "Бургас: Състезателката на шахматен клуб „Бургас 64“ Нургюл Салимова вече е гросмайстор при жените"}
{"url": "http://www.focus-news.net/news/2019/04/24/2650604/st-komisar-nikolay-hadzhiev-odmvr-blagoevgrad-na-teritoriyata-na-oblastta-prez-mart-sa-registrirani-242-prestapleniya-koeto-e-s-8-poveche-v-sravnenie-s-fevruari.html", "text": "На територията на област Благоевград през март са регистрирани 242 престъпления, което е с 8 повече в сравнение с февруари. Това каза по време на пресконференция ст. комисар Николай Хаджиев, директор на Областна дирекция на МВР-Благоевград, предаде репортер на  Радио „Фокус“-Пирин . По думите му от тях регистрирани по криминална линия са 216, а по икономическа – 26. „Най-много регистрирани престъпления има на територията на Второ РУ-Благоевград – 51; Петрич – 44, Гоце Делчев – 32, Сандански – 30, Разлог – 29, Първо Районно управление на МВР (РУ)-Благоевград – 27, Банско – 18 престъпления за месец март. На територията на областта през март са регистрирани 24 престъпления против личността, или с 8 повече спрямо февруари“, допълни той. Ст. комисар Хаджиев уточни, че 15 от тях са за телесни повреди. Той добави, че през месец март са регистрирани 2 умишлени убийства в областта, за разлика от февруари, когато няма нито едно. По думите му са регистрирани 70 кражби, 24 от които са разкрити, като са установени 32 лица извършители. Ст. комисар Хаджиев посочи, че има 2 грабежа, от които 1 е разкрит, като броят и разкриваемостта им са същите и за февруари. Той каза още, че имат 15 престъпления с наркотични вещества, като тяхната разкриваемост е 53,3%. \r\nДиректорът на Областна дирекция на МВР-Благоевград отбеляза също, че намаляват телефонните измами на територията на областта, в сравнение с предишните години. По думите му вече са проведени няколко успешни операции и на местно, и на национално ниво, включително и на територията на Румъния, тъй като това е един от бичовете на обществото днес. Ст. комисар Хаджиев подчерта, че миналата година са отпечатани 50 000 брошури, които са раздадени на хората с цел превенция. Комисар Хаджиев добави, че почти всяка седмица се организират съвместни акции с Дирекция „Жандармерия“ и ГД „Национална полиция“. Той уточни, че такава е проведена вчера в Гоце Делчев и Петрич. Директорът на ОДМВР-Благоевград добави, че целта на тези акции е обществото да усети, че има засилено полицейско присъствие. Ст. ком. Хаджиев каза още, че в тези акции не участват служители от Районните управления. \r\nНатали СТЕФАНОВА", "date": "2019.04.24", "title": "Ст. комисар Николай Хаджиев, ОДМВР-Благоевград: На територията на областта през март са регистрирани 242 престъпления, което е с 8 повече в сравнение с февруари"}
{"url": "http://www.focus-news.net/news/2019/04/24/2650610/burgas-normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. И от двете страни на границата няма образували се колони от автомобили. Към този момент придвижването се осъществява нормално и безпроблемно. \r\nДеница ДИМИТРОВА", "date": "2019.04.24", "title": "Бургас: Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/04/24/2650611/odobren-e-doklad-za-sastoyanieto-na-otbranata-i-vaorazhenite-sili-prez-2018-g.html", "text": "Правителството одобри „Доклад за състоянието на отбраната и въоръжените сили на Република България през 2018 г.“, който представя обективна картина за развитието на отбраната и въоръжените сили през 2018 г. и е израз на осъществяваната политика на прозрачност и отчетност, провеждана от Министерството на отбраната. Това съобщиха от  правителствената информационна служба . \r\nДокладът акцентира върху факта, че през отчетния период усилията на ръководството на Министерството на отбраната продължиха да бъдат фокусирани върху изпълнение на конституционно възложените мисии и задачи на въоръжените сили, както и на ангажиментите на страната по линия на колективната отбрана в рамките на НАТО и Общата политика за сигурност и отбрана на ЕС. \r\nС Доклада правителството на Република България представя и обосновани изводи и насоки за съсредоточаване на усилията през следващия отчетен период, които са в съответствие с приоритетите в сектор „Отбрана“ на Програмата за управление на Правителството на Република България за периода 2017-2021 г.", "date": "2019.04.24", "title": "Одобрен е доклад за състоянието на отбраната и въоръжените сили през 2018 г."}
{"url": "http://www.focus-news.net/news/2019/04/24/2650609/volya-iska-strogi-sanktsii-za-chinovnitsite-koito-prodalzhavat-da-prokarvat-v-uchebnite-zavedeniya-temi-za-tretiya-pol.html", "text": "„Воля“ иска строги санкции за чиновниците, които продължават да прокарват в учебните заведения теми за третия пол. Това каза лидерът на ПП „Воля“ Веселин Марешки по време на брифинг в парламента във връзка със Стратегията за децата, предаде репортер на  Агенция „Фокус“ . „Правим този брифинг, за да изразим позицията на „Воля“ по повод Стратегията за децата, станала пореден повод за протести и разделение в обществото, както и да поискаме строги санкции за чиновниците, които продължават тихомълком да прокарват в детските градини и училищата тази стратегия за наличието на трети пол, за това, че децата нямат майка и баща, а родител 1 и 2“, заяви Марешки. Той посочи, че силният дамски отбор на \"„Воля“ е силно разтревожен от случващото се, както и всички български граждани. \r\nДеница КИТАНОВА", "date": "2019.04.24", "title": "„Воля“ иска строги санкции за чиновниците, които продължават да прокарват в учебните заведения теми за третия пол"}
{"url": "http://www.focus-news.net/news/2019/04/24/2650614/balgariya-shte-uchastva-s-natsionalen-shtand-na-mezhdunarodnata-izlozhba-za-hranitelni-produkti-sastavki-i-tehnologii-saudi-agro-food-2019-g.html", "text": "Правителството одобри участието на България с национален щанд на Международната изложба за хранителни продукти, съставки и технологии Saudi Agro-Food 2019. Изложението ще се проведе от 21 до 24 октомври 2019 г. в гр. Рияд, Саудитска Арабия, като страната ни ще участва за втори път в него. Това съобщиха от  правителствената информационна служба . \r\nСъбитието предоставя на българските изложители възможността да покажат своите продукти, като в продължение на четири дни ще могат да се срещнат лице в лице с търговци на едро и дребно, дистрибутори и други професионалисти в бранша. Участниците ще могат да създадат нови партньорства, чрез които да стъпят на пазарите на Саудитска Арабия. \r\nЧаст от разходите по подготовката и участието на страната ни се предвижда да бъдат осигурени по Държавна помощ SA. 47097 „Помощ за участие в изложения“.", "date": "2019.04.24", "title": "България ще участва с национален щанд на Международната изложба за хранителни продукти, съставки и технологии Saudi Agro-Food 2019 г."}
{"url": "http://www.focus-news.net/news/2019/04/24/2650616/kyustendil-obshtina-dupnitsa-zapochna-protsedura-za-tsyalosten-remont-na-sedem-ulitsi-v-grada.html", "text": "Община Дупница започна процедура за цялостен ремонт на седем улици в града. Това каза пред  Радио „Фокус” – Кюстендил  Христо Апостолов, пресаташе на Община Дупница. По думите му вече е обявена обществена поръчка за ремонта на седемте улици, като се предвижда цялостно преасфалтиране и подмяна на тротоарните настилки. Улиците „Жива вода“, „Николаевска“, „Седма рилска дивизия“, „Александър Батенберг“ са с прогнозна стойност 1 670 000 лева, докато останалите три позиции, които включват улиците „Васил Левски“, „Метоха“, „Генерал Георги Тодоров“ и „Бабуна планина“ са с обща прогнозна стойност 284 006 лева. За улица „Александър Батенберг” е предвидено и подмяна на водопровода,  който е изграждан след 1965 година, което води до ежедневни аварии. \r\nВенцеслав ИЛЧЕВ", "date": "2019.04.24", "title": "Кюстендил: Община Дупница започна процедура за цялостен ремонт на седем улици в града"}
{"url": "http://www.focus-news.net/news/2019/04/24/2650615/pregled-na-mezhdunarodnite-novini-do-13-chasa-agentsiya-fokus.html", "text": "Президентът на Турция Реджеп Таийп Ердоган заяви, че е възможна скорошна среща между него и американския му колега Доналд Тръмп, предава електронното издание на турския вестник  Hurryiet . \r\nНа въпрос дали се обсъжда скорошна срещаЕрдоган-Тръмп, той отговори: \r\n„Може би. Той поиска среща. Тя може да се случи скоро“, заяви турският лидер пред президентския комплекс в столицата Анкара. \r\nПоследната среща между двамата президенти беше на 1 декември 2018 година в кулоарите на форума на Г-20 в Аржентина. \r\n*** Президентът на Русия Владимир Путин се надява участниците в откритата в Москва международна конференция по сигурността ще обсъдят теми, като нормализацията на живота в Сирия и Ирак и перспективите за развитието на ситуацията в Африка и Близкия Изток, предава руската агенция  EA Daily. \r\n„През тази година в центъра на вниманието са цяла редица актуални теми, в това число и съдействието за възстановяване и нормализация на живота в Сирия и Ирак след разгрома на терористичните групировки, перспективите за развитие на ситуацията в Африка и Близкия Изток“, се казва в телеграма на Путин до участниците във форума. \r\n„Убеден съм, че тази конференция ще премине в конструктивна атмосфера и има голям принос за консолидацията на усилията в борбата с тероризма и екстремизма, разрешаването на регионалните конфликти и обезпечаването на глобалната сигурност, както и в осъществяването на необходими миротворчески мисии“, отбеляза руският президент. \r\nПутин добави, че високият интерес към форума убедително свидетелства, че той трайно е влязъл сред авторитетните и признатите международни дискусионни площадки в сферата на сигурността. \r\nEA Daily припомня, че по-рано на VIII Московска конференция за международна сигурност министърът на отбраната на Русия Сергей Шойгу обърна внимание на участниците във форума, че в концептуалните документи на системата за противоракетна отбрана (ПРО) на САЩ официално е закрепено антируското направление. Той отбеляза също, че излизането на САЩ от Договора за ПРО е показал, че развитието на тази сфера цели сдържането на Русия и Китай. При това Русия своевременно и в пълен обем изпълнява задълженията си за ограничаване на въоръженията. \r\nСекретарят на Съвета по сигурността на Руската Федерация Николай Патрушев подчерта, че терористичната групировка „Ислямска държава“ е понесла значителни загуби, но да се говори за победа над тероризма все още е рано. По неговите думи, „към днешна дата по света има повече от 200 терористични групировки, които активно променят своята тактика, създават „спящи“ клетки, нови канали на финансиране, механизми за разпространяване на екстремистката идеология и вербовка на нови членове“. \r\nНа свой ред началникът на Генералния щаб на Въоръжените сили на Русия Валерий Герасимов констатира, че „в момента военната фаза на конфликта в Сирия вече е завършена“, „с руска подкрепа бе предотвратен разпада на сирийската държава, а под контрола на правителствените войски бе върната по-голямата част от територията на страната“. В Сирия действа механизъм за политическо разрешаване на сирийския конфликт и за примиряване на враждуващите страни, отбеляза той. \r\nНа конференцията пристигнаха военните министри на 35 страни. На форума се обсъждат въпроси за сигурността на Близкия Изток, Азия, Африка и Латинска Америка. \r\n*** Руският президент Владимир Путин подписа федерален закон за увеличаване на отговорността на водач, скрил се от мястото на авария, в която са пострадали или загинали хора, предава  РИА Новости . \r\nИнициатор на проекта е правителството. Съгласно закона, ако водач избяга от мястото на ПТП, където има пострадали, наказанието може да стане: \r\n-\tПринудителна работа за срок от три години с лишаване от право за заемане на определени длъжности или занимание с определена дейност в този период \r\n-\tИли лишаване от свобода за срок до четири години с лишаване от права да се заемат определени длъжности или да се занимава с определена дейност за срок до три години. \r\nАко водачът е избягал от мястото на ПТП,където има загинал човек, наказанието става: \r\n-лишаване от свобода за срок от две до седем години с лишаване от право за заемане на определени длъжности или занимание с определена дейност за срок от три години \r\nВ случай, че в ПТП са загинали две или повече лица се увеличава срока на лишаване от свобода: \r\n-от четири до девет години с лишаване от право за заемане на определени длъжности или занимание с определена дейност за срок от три години \r\n*** Лидерът на Северна Корея Ким Чен-ун заяви, че се надява да обсъди с руския президент Владимир Путин проблемите около разрешаването на ситуацията на Корейския полуостров, разказа самият той в интервю пред телевизионния канал „Россия 24“, предава  ТАСС . \r\n„Дойдох в Русия с топли чувства от нашия народ. Надявам се, че тази визита ще бъде успешна и полезна. Надявам се, че в хода на преговорите с уважаемия президент Путин ще мога конкретно да обсъдя въпроси за разрешаването на ситуацията на Корейския полуостров и за развитието на нашите двустранни отношения“, подчерта Ким Чен-ун. \r\nСевернокорейският лидер пристигна в Русия в 10:30 часа (02:30 българско време) сутринта. На жп гарата Хасан корейският председател бе посрещнат от делегация на Руската Федерация. След това бронираният влак на Ким пристигна във Владивосток. \r\n*** Според публикуваните във вторник данни на Евростат, през 2018 година публичният дълг на Гърция се е увеличил до 334,57 милиарда евро от 317,48 милиарда преди една година. В същото време, делът на дълга от брутния вътрешен продукт вече е 181,1% от 176,2% през 2017 година. Мрачната статистика дойде, въпреки че страната отчете ръст от 1,9% и 2 милиарда евро излишък в изпълнението на бюджета, пише електронното издание на вестник  Protothema . \r\nУвеличението е свързано главно със създадената за страната ликвидна шапка за излизане от програмата за финансова подкрепа на ESM. \r\nПубличният дълг на Гърция е най-висок в Европа, като Италия е втора със 132,2% от своя БВП. \r\nСпоред Евростат излишъкът на гръцкото правителство миналата година възлиза на 1,991 милиарда евро. \r\nДанните на ЕЛСТАТ, докладвани на Европейската агенция, показват, че първичният излишък възлиза на 4,4% от БВП или 8,149 милиарда евро (целта за основния излишък въз основа на гръцката програма е 3,5%). \r\n***  Посланикът на САЩ в Русия Джон Хънтсман заяви, че разположените в Средиземно море ударни авионосни групи са „100 хиляди тона международна дипломация“ и сигнал за Русия. Той и командващият военноморските сили на САЩ в Европа и Африка Джеймс Фого присъстваха на учения на двойна ударна група със самолетоносача „Ейбрахам Линкълн“ в Средиземно море, предава  руската агенция EA Daily . \r\nСъвместните учения на самолетоносачите „Ейбрахам Линкълн“ и „Джон Стенис“ започнаха на 23 април, съобщава „Гласът на Америка“. В основата на ученията са положени няколко сценария, чиито детайли не се разкриват, предполагащи интеграцията на двете авиационни подразделения и надводните кораби с ключови съюзници и партньори в европейския театър на военните действия. \r\nПредставители на ВМС отбелязаха, че това е първият случай на съвместна работа на два американски самолетоносача от 2016 година, когато в региона са разположени корабите „Дуайт Айзенхауер“ и „Хари Труман“. \r\n„Всеки самолетоносач, който в момента работи в Средиземно море, представлява 100 хиляди тона международна дипломация. Дипломатическите комуникации и диалогът в съчетание с мощната отбрана, която осигуряват тези кораби, трябва да демонстрират на Русия, че ако тя действително иска да подобри отношенията си със САЩ, трябва да прекрати дестабилизращата си дейност по целия свят“, заяви Хънтсман. \r\nОбщо, в операцията на двете авионосни групи са задействани повече от 130 самолета и хеликоптера, 10 кораба, както и 9 хиляди моряци и морски пехотинци. \r\n„В епохата на конкуренция между великите държави, особено по море, една ударна авионосна група осигурява огромна оперативна гъвкавост и маневреност. Две авионосни групи, работещи заедно, при едновременна интеграция и повишаване на функционалната съвместимост с нашите много опитни съюзници и партньори в НАТО, осигуряват безпрецедентно ниво на сдържане на едностранната агресия и цялостно поразяващо действие. Също така това не трябва да оставя никакви съмнения в ангажираността на нашата страна в обезпечаването на стабилността и безопасността в региона“, заяви адмирал Фого. \r\nНамирайки се в този театър, ударните авионосни групи продължават работата с регионалните съюзници и партньорите по море, създавайки възможност за ефективна колективна работа и функционално взаимодействие. \r\nВ съпровода на самолетоносача „Ейбрахам Линкълн“ влиза испанската фрегата „Мендес Нунес“, което демонстрира ангажираността със САЩ на съюзниците от НАТО, включително испанския флот. \r\n„Мендес Нунес“, който плава редом с „Ейбрахам Линкълн“ – това трябва да се види. Ние имаме просто изключително взаимодействие с Испания“, заяви Фого. \r\nПо-рано фрегатата от Черноморския флот на Русия „Адмирал Григорович“ попълни групировката на руския ВМФ в Средиземно море. Съвместно с екипажи на хеликоптери Ка-27М моряците отработиха задачи за излитане и кацане на палубата на фрегата. Паралелно с целта за проверка на взаимодействието в работата на всички системи на авиационните системи на кораба са проведени тренировки на корабните изчисления, обезпечаващи полетите на вертолети. \r\n***  Израел обяви, че ще кръсти на президента на САЩ Доналд Тръмп ново населено място в Голанските възвишения в знак на благодарност за това, че той призна суверенитета на еврейската държава над стратегическото плато, предава  Reuters . \r\nИзраел откъсна Голанските възвишения от Сирия след Шестдневната война през 1967 година и ги анексира, което обаче не бе признато международно. Миналия месец САЩ скъсаха с политиката си от миналите десетилетия, когато Тръмп подписа декрет, с който призна суверенитета на Израел там. \r\n„Всички израелци бяха дълбоко развълнувани, когато президентът Тръмп взе историческото си решение“, заяви израелският премиер Бенямин Нетаняху във видеозапис, направен на Голаните. \r\nТой добави, че след фестивала на еврейската Пасха той ще „предложи на правителството резолюция, призоваваща за нова общност на Голанските възвишения, наречена на президента Доналд Тръмп“. \r\nРешението на американския лидер за Голаните дойде след решението му от декември 2017 година да признае Ерусалим за столица на Израел. \r\nОт еврейската държава заявиха отделно, че в знак на благодарност към американския лидер, възнамеряват да кръстят жп гара на него в близост до Западната стена на Ерусалим. \r\n*** Служители на ФБР на САЩ са в Шри Ланка, за да окажат съдействие на местните власти в разследването на серията от терористични атаки, които се случиха в страната на 21 април, предава  ТАСС , като се позовава на информация от американски медии. \r\nКакто са потвърдили от американското посолство на остров Цейлон пред американската радиостанция NPR, за това, че ФБР са се включили в следствените действия е съобщил посланикът в тази държава Елина Теплит. \r\n***  Броят на задържаните във връзка с вълната от бомбени атентати в столицата на Шри Ланка Коломбо навръх Католическия Великден, достигна до 58 души, предава  TACC , като се позовава на местни медии, цитирали полицията на островната държава. \r\nУточнява се, че през последното денонощие са арестувани 18 души в различни градове на страната. По-рано се съобщаваше за 40 задържани, припомня агенцията. \r\nПо последни данни загиналите при нападенията са 360 души, сред които множество деца, а повече от 520 други са пострадали. \r\n***  Москва трябва да мисли стратегически за бъдещото икономическо сътрудничество със Северна Македония, където двамата кандидати за президентския пост в страната, които ще излязат на балотаж на 5 май, подкрепят членството в НАТО и Европейския съюз. Това заяви Владимир Оленченко, старши научен сътрудник в Националния институт за изследвания в световната икономика и международните отношения „Примаков\" към Руската академия на науките, предава македонската информационна агенция  „Макфакс“ . \r\nПо предварителни оценки, Стево Пендаровски от СДСМ води с 42,56% от гласовете на избирателите, а Гордана Силяновска-Давкова от опозиционната ВМРО-ДПМНЕ печели 41,74% от гласовете в първия тур на президентските избори. Пендаровски подкрепя европейската интеграция и членството в НАТО. Силяновска-Давкова, макар и значително по-консервативна, също подкрепя идеята за присъединяване към Организацията на Северноатлантическия договор. \r\n„Руското ръководство и бизнесмените трябва стратегически да обмислят как да продължат да развиват отношенията си със Северна Македония, защото този въпрос има икономически аспект, освен политическото измерение\", предупреди Оленченко. \r\n„Разширяването на търговията и инвестициите трябва да бъде от полза за всички страни. В този случай ползите може да завършат в НАТО, тъй като членовете на Алианса трябва да внасят 2% от своя БВП в бюджета на организацията. При разглеждането на аспектите на двустранните отношения трябва да се има предвид въпросът дали искаме да станем донори на НАТО“, подчерта руският експерт.", "date": "2019.04.24", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/04/24/2650617/shumen-oblastta-se-narezhda-na-10-myasto-v-stranata-po-broy-na-trudovite-zlopoluki-za-2018-godina.html", "text": "Област Шумен се нарежда на 10 място в страната по брой на трудовите злополуки за 2018 година, стана ясно по време на заседание на Областния съвет по условия на труд, предаде репортер на  Радио „Фокус“-Шумен . Данните за трудовия травматизъм в региона представи Юлиян Неделчев от Национален осигурителен институт (НОИ)-Шумен. През миналата година са били декларирани 82 злополуки, като 3 от тях не са признати за трудови. 66 от злополуките са възникнали на работното място, а една е била със смъртен изход. Към настоящия момент няма данни за злополуки, довели до инвалидност на пострадалите през 2018 година, лица. Най-много са допуснатите злополуки в производството на основни метали - 10, хуманно здравеопазване - 10, държавно управление - 10, производство на изделия от други неметални минерални суровини - 5, на  хранителни продукти - 4, на химични продукти - 3. В сравнение с предходни години относителният дял на допуснатите трудови злополуки се запазва, отчете Юлиян Неделчев. За първото тримесечие на годината са допуснати 23 злополуки, от които 21 на работното място, 1 при отиване и връщане от работа, а 1 не се признава за трудова.  \r\nНОИ-Шумен е организирал 11 разследвания на трудови злополуки, съвместно с Инспекцията по труда. „Впечатление прави все още непознаването на законодателството в областта на трудовите злополуки, както от работодатели и работници, Увеличава се тенденцията за умишлено укриване на допуснати злополуки, поради което се анализират и болничните листове с причина злополука нетрудова“, заяви Юлиян Неделчев. Той посочи, че на територията на област Шумен няма регистрирани случаи на професионални заболявания. Всяка година в световен мащаб около 2 милиона и 700 000 души души умират при трудови злополуки и свързани с работата заболявания, отбеляза Анета Денева, председател на Регионалната организация на КНСБ.   \r\n„Призивът на Международната конфедерация на профсъюзите тази година е да поемем контрол да премахнем опасните вещества от работните места, а Европейската конфедерация на профсъюзите започна кампания за нула ракови заболявания. В резултат на професионални заболявания и трудови злополуки в ЕС умират всяка година 200 000 души, като 52% от тези случаи са свързани с ракови заболявания на работното място. За съжаление, у нас почти липсват данни за изложените на експозиция на опасни вещества работници, както и научно обосновани изследвания и анализи за риска от ракови заболявания, свързани с работата. КНСБ настоява приетата в края на 2017 година Директива за защита от канцерогени и мутагени да бъде въведена в нашето законодателство в най-кратки срокове, настояваме да се променят  нормативните актове, свързани със задълженията на работодателите да събират реални и последователни данни за опасните вещества, както и за провеждане на специализирани медицински изследвания на работниците, изложени на такъв риск“, каза още Анета Денева.  \r\nСлед заседанието, представители на КНСБ поднесоха венец пред паметната плоча на загиналите при трудови злополуки, на сградата на Регионалното управление на образованието. Церемонията бе по повод Световния ден за безопасност и здраве при работа 28 април. \r\nИвелина ИВАНОВА", "date": "2019.04.24", "title": "Шумен: Областта се нарежда на 10 място в страната по брой на трудовите злополуки за 2018 година"}
{"url": "http://www.focus-news.net/news/2019/04/24/2650607/ayatolah-ali-hamenei-vrazhdebnite-merki-na-sasht-nyama-da-ostanat-bez-otgovor.html", "text": "Върховният водач на Иран аятолах Али Хаменеи в сряда определи спирането на изключенията от американските санкции срещу американския петрол „враждебна мярка“, която „няма да бъде оставена без отговор“, предава  AFP . \r\n„Усилията на САЩ да бойкотират продажбата на ирански нефт няма да им донесат нищо. Ние ще изнасяме толкова наш петрол, колкото искаме“, заяви той в публикация на своя англоезичен профил в „Туитър“. \r\nПревод и редакция:", "date": "2019.04.24", "title": "Аятолах Али Хаменеи: Враждебните мерки на САЩ няма да останат без отговор"}
{"url": "http://www.focus-news.net/news/2019/04/24/2650620/gd-granichna-politsiya-normalno-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Нормално се осъществява преминаването през контролно-пропусквателните пунктове на границата с Гърция „Маказа“, „Златоград“ и „Капитан Петко войвода“, по данни към 13.00 часа, съобщиха за  Радио „Фокус“ – Смолян  от Главна дирекция (ГД) „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.04.24", "title": "ГД „Гранична полиция“: Нормално се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/04/24/2650621/vodachat-na-listata-na-bsp-za-balgariya-i-kandidati-za-evrodeputati-shte-posetyat-oblast-pazardzhik.html", "text": "На 25 април 2019 г. водачът на листата на „БСП за България“ Елена Йончева и кандидати за евродепутати ще посетят област Пазарджик. Това съобщиха от пресцентъра на  БСП . В 12.00 часа в град Септември Елена Йончева и Димитър Данчев ще разговарят с граждани на тема „Управление на общината“. Срещата ще се състои в кафе-клуб „Загоре“.  \r\nОт 14.30 часа Йончева ще участва в кръгла маса на тема „Свободата на словото в медиите и обществото. Формиране на млади граждански лидери\" в конферентна зала, хотел „Хебър“ в гр. Пазарджик.  \r\nОт 16.00 часа Йончева ще проведе неформална среща разговор с граждани в гр. Пазарджик и ще посети Великденски концерт на централния площад „К. Величков“. \r\nВ 16.00 часа Димитър Данчев ще се срещне с обществеността в кафе-клуб в с. Бяга, общ. Брацигово.  \r\nОт 18.00 часа в читалище „Развитие“ в гр. Пещера Елена Йончева и Димитър Данчев ще се срещнат с граждани.  \r\nОт 12.00 часа пред сградата на читалището в гр. Ракитово Мариела Модева ще боядисва великденски яйца и ще разговаря с граждани от общ. Ракитово и общ. Костандово.  \r\nВ 14.30 часа Мариела Модева ще се срещне с читалищни и културни дейци в читалище „Отец Паисий“ в гр. Велинград.  \r\nОт 17.30 часа в читалище с. Бъта, общ. Панагюрище, Модева ще се срещне с обществеността.", "date": "2019.04.24", "title": "Водачът на листата на „БСП за България“ и кандидати за евродепутати ще посетят област Пазарджик"}
{"url": "http://www.focus-news.net/news/2019/04/24/2650608/simeon-karakolev-natsionalna-ovtsevadna-i-kozevadna-asotsiatsiya-nad-200-izlozhiteli-shte-se-vklyuchat-v-osmiya-natsionalniya-sabor-na-ovtsevadite-v-balgariya.html", "text": "Над 200 изложители ще се включат в осмия Националния събор на овцевъдите в България. Това съобщи по време на пресконференция във Велико Търново Симеон Караколев, съпредседател на Националната овцевъдна и козевъдна асоциация (НОКА), предаде репортер на  Радио „Фокус“ – Велико Търново . Събитието по традиция ще се проведе край Петропавловския манастир, в дните от 10 до 12 май. Тази година във форума ще се включат представители на браншови организации от 17 държани – Азербайджан, Албания, Армения, Босна и Херцеговина, България, Великобритания, Испания, Казахстан, Киргизстан, Литва, Латвия, Македония, Молдова, Словения, Сърбия, Узбекистан и Франция.  \r\nНа 11 май чуждестранните представители на отрасъла ще обсъждат на кръгла маса цифровизацията и предизвикателства пред младите овцевъди и козевъди и пред младите потребители. Насърчаването на потреблението на овчи и кози продукти и производството им от български суровини ще е във фокуса на тазгодишния събор на овцевъдите, който ще се проведе под мотото „Българските храни от български суровини“. Съборът ще е разгърнат на терен от 140 дка, на който ще има две сцени, над 5500 кв. м. изложбени пощи и временни съоръжения, шатра от 1300 кв. м за представянето на различни видове овце и кози, терен за състезанията по теглене на товари от коне-тежковози, изложбени площи за техника и съоръжения за животновъдството и други. Посетители ще могат да видят над 16 породи овце, 8 породи млечни кози, различни видове пастирски и овчарски кучета, коне-тежковози, магарета. Традиционно ще се проведе Националното изложение по млечно козевъдство, а в последния ден на събора ще е аукционът на чистопородни овце, кочове и агнета. 13 специализирани фирми ще представят селскостопанска техника, оборудване и фуражи в дните на събора. 30 български животновъди, преработващи собствено мляко, ще участват в изложението на продукти от овче и козе мляко и ще предлагат директно продукция в специално обособена зона. Едни от големите атракции на събора ще са фермерските състезания по доене, стрижба на овце и теглене на товари от коне-тежковози. За първи път ще се проведе състезание за най-тежък коч и пръч, като наградите за призовото място ще са по 1000 лева. В занаятчийското изложение ще се представят 60 майстори от цялата страна, а в мобилната музейна експозиция ще има автентични народни носии и възстановки на обичаите от старите женски седянки. \r\nНа две сцени ще се проведе осмото издание на Националния фолклорен конкурс „Заблеяло ми агънце“ с участието на 2000 изпълнители , а в изложба ще са подредени 200 творби от националния конкурс за детска рисунка на тема „Гергьовден и овчарството“. \r\nПрез трите дни на събитието кулинарното шоу „В търсене на изгубения вкус“ ще възроди стари български рецепти с овче мляко, сирене и месо от различни краища на страната. \r\nНа събора ще има концерт на оркестър „101 каба гайди“, демонстрации на Прабългарската школа „Бага-Тур“, хоротека, нестинари, а специален гост ще е Пътуващо читалище „Бащино огнище“ . \r\nЗа събитието е организирана зона за паркиране на 5000 автомобила. За осигуряване безопасността на посетителите движението на моторни-превозни средства ще е еднопосочно от Арбанаси и Велико Търново към Петропавловския манастир и Лясковец. През трите дни на събора ще има и временна автобусна линия между Лясковец и Петропавловския манастир. \r\nСъбитието се организира от Национална овцевъдна и козевъдна асоциация (НОКА), със съдействието на Министерството на земеделието, храните и горите на Република България и подкрепата на общините Велико Търново, Лясковец и Горна Оряховица. \r\nНационалният събор на овцевъдите в България се провежда ежегодно край Петропавловския манастир от 2012 г., а през миналата година събитието бе посетено от над 130 000 души. \r\nОфициалното откриване на Осми Национален събор на овцевъдите в България е в 11.00 часа на 10 май. \r\nНадежда КРЪСТЕВА", "date": "2019.04.24", "title": "Симеон Караколев, Национална овцевъдна и козевъдна асоциация: Над 200 изложители ще се включат в осмия Националния събор на овцевъдите в България"}
{"url": "http://www.focus-news.net/news/2019/04/24/2650619/deputatite-reshiha-bnb-i-kfn-da-sa-organi-za-prestrukturirane-na-kreditnite-institutsii-i-investitsionnite-posrednitsi.html", "text": "Парламентът прие промени в Закона за възстановяване и преструктуриране на кредитни институции и инвестиционни посредници на второ четене, предаде репортер на  Агенция „Фокус“ . Законопроектът е внесен от Министерски съвет и транспонира европейски регламенти.  Съгласно текстовете Българската народна банка (БНБ) ще е орган по преструктуриране по отношение на кредитните институции, а Комисията за финансов надзор (КФН) за инвестиционните посредници. Българската народна банка и Комисията в рамките на Единния механизъм за преструктуриране  сътрудничат с ЕСП, с ЕК, Със Съвета на ЕС и с ЕЦБ, с националните органи за преструктуриране и националните компетентни органи. Съгласно текстовете се създава Фонд за преструктуриране на инвестиционните посредници, който се състои от отделни подфондове. Той включва подфонд с цел финансиране на прилагане на инструментите и правомощията за преструктуриране по този закон по отношение на инвестиционните посредници. Другият подфонд е за набиране на вноски и прехвърлянето им към ЕФП. \r\nДеница КИТАНОВА", "date": "2019.04.24", "title": "Депутатите решиха БНБ и КФН да са органи за преструктуриране на кредитните институции и инвестиционните посредници"}
{"url": "http://www.focus-news.net/news/2019/04/24/2650618/veliko-tarnovo-predprieti-sa-neobhodimite-merki-za-opazvane-na-obshtestveniya-red-i-sigurnostta-po-vreme-na-velikdenskite-praznitsi-na-teritoriyata-na-oblastta.html", "text": "Предприети са необходимите мерки за опазване на обществения ред и сигурността по време на великденските празници на територията на област Велико Търново. Това съобщи на пресконференция Боян Бартолов, полицейски инспектор в сектор „Охрана на обществения ред и териториална полиция“ към Областната дирекция на МВР, предаде репортер на  Радио „Фокус“ – Велико Търново . Той посочи, че е създадена организация за полицейско присъствие в районите около обектите, където ще се провеждат религиозни мероприятия и публични прояви. Планира се провеждане то на съвместни полицейски операции със служители на териториалните структури на Регионална дирекция „Пожарна безопасност и защита на населението“ – Велико Търново. Бартолов отбеляза, че са проведени срещи с органите на местната власт и местното самоуправление за предприемане на съвместни мерки и действия за опазване на обществения ред при провеждането на мероприятията.  \r\n„Предвид очаквания увеличен брой посетители в храмове, други обекти и открити места за провеждане на организирани, или не, масови събития, при подготовката и провеждането на охранителните мероприятия специално внимание ще се обърне на мерките за ограничаване или недопускане извършването на терористични актове и произшествия с тежки последствия. На служителите, работещи по опазване на обществения ред, са възложени задачи, отнасящи се до активизиране на работата им по наблюдение и проверка на лица от рискови групи, със съмнително поведение, паркирани МПС в близост до местата за провеждане на мероприятията, вещи и предмети, оставени без надзор“, посочи Боян Бартолов. Той отбеляза, че са проведени и срещи с ръководители на частни охранителни фирми, които осъществяват дейност на територията на Областната дирекция на МВР, във връзка със съвместни мероприятия по опазване н обществения ред. Завишен е и контролът по транспортирането, законната употреба и съхранението на взривни вещества, огнестрелни оръжия, боеприпаси и пиротехническия изделия.  \r\n„Предприети са и превантивни мерки за обезпечаване сигурността на организирани ученически и други групови пътувания на непълнолетни лица. Провеждат се срещи и разговори с училищните ръководства, туроператорски фирми, ръководители на групи, собственици, както и с ползвателите на местата за подслон, където се планира да пребивават организира ученически групи. Организирани са и съвместни проверки със служители от Областната дирекция „Безопасност на храните“ – Велико Търново по отношение качество и произхода на храните от животински произход“, посочи Боян Бартолов. \r\nНадежда КРЪСТЕВА", "date": "2019.04.24", "title": "Велико Търново: Предприети са необходимите мерки за опазване на обществения ред и сигурността по време на великденските празници на територията на областта"}
{"url": "http://www.focus-news.net/news/2019/04/24/2650623/predsedatelyat-na-kp-koalitsiya-za-balgariya-rumen-petkov-vrachi-pismo-na-premiera-boyko-borisov-s-nastoyavane-za-promeni-v-otnosheniyata-na-balgariya-sas-severna-makedoniya.html", "text": "Председателят на КП „Коалиция за България“ и на ПП АБВ Румен Петков проведе среща с министър-председателя Бойко Борисов, на която му връчи писмо с настояване за генерални промени в отношенията на страната ни със Северна Македония. Това съобщиха от пресцентъра на  ПП АБВ . На срещата присъстваха водачът на листата на „Коалиция за България“ за участие в изборите за членове на Европейския парламент проф. Боян Дуранкев, доц. Боряна Бужашка и академик Георги Марков. \r\n„Настояваме МС да даде ясен мандат на нашата част от Съвместната мултидисциплинарна експертна комисия по исторически и образователни въпроси, а именно кои са основните въпроси на преговорите и да им се постави ясна задача какво следва да постигнат. Считаме, че силното за България решение е да се премине към анекс на сега съществуващия Договор за добросъседство или нов договор. В договора основополагащ елемент следва да бъде разбирането за обща история, която се основава на българско държавно самосъзнание за преобладаващата част от населението на Северна Македония“, каза пред медиите след срещата Румен Петков. \r\nПетков предостави на министър-председателя сборника „Илинденско-Преображенското въстание 1903 през погледа на европейските дипломати” и настоя тази книга да бъде връчена на всички наши евродепутати в следващия Европейски парламент и да отстояват позициите, които много ясно са разписани в изданието от посланиците и консулите на великите сили в нашата страна. Румен Петков подчерта, че аргументите в тази посока са достатъчно силни и България трябва да каже съвършено ясно и категорично, че кражбата на история е недопустима и че членството на северна Македония в НАТО и ЕС минава през генерално решаване, разбирателство и преодоляване на всички проблеми в двустранните отношения така, както стана с Гърция. Всяко поведение извън това разбиране е национално предателство, категоричен бе Петков.", "date": "2019.04.24", "title": "Председателят на КП „Коалиция за България“ Румен Петков връчи писмо на премиера Бойко Борисов с настояване за промени в отношенията на България със Северна Македония"}
{"url": "http://www.focus-news.net/news/2019/04/24/2650625/bdzh-osiguryava-nad-19-000-dopalnitelni-mesta-vav-vlakovete-za-velikden-i-gergyovden.html", "text": "„БДЖ-Пътнически превози” ЕООД ще осигури над 19 000 допълнителни места в съставите на някои влакове, които пътуват по основните направления в страната, съобщиха от пресцентъра на  БДЖ . Увеличаването на капацитета от седящи места във влаковете се прави с цел да бъде осигурено удобното придвижване на клиентите по време на почивните дни по повод Великден, Денят на труда (1-ви май) и Денят на Храбростта (Гергьовден) поради засиления интерес към пътуване през този период. \r\nОт 25 април до 6 май включително с увеличени състави ще пътуват някои влакове по следните маршрути: \r\n- София-Варна-София; \r\n- София-Бургас-София; \r\n- София-Пловдив-София; \r\n- София-Свиленград-София; \r\n- София-Стара Загора-София; \r\n- София-Горна Оряховица-София; \r\n- София-Лом-София; \r\n- София-Видин-София; \r\n- София-Благоевград-София; \r\n- София-Кюстендил-София; \r\n- София-Петрич-София; \r\n- Варна-Пловдив-Варна; \r\n- Септември-Добринище-Септември \r\n„БДЖ - Пътнически превози” ЕООД напомня на своите клиенти, че при закупуване на билети за отиване и връщане, могат да ползват от 10% до 30% намаление от редовната цена на билета в зависимост от различните търговски оферти на дружеството. \r\nКлиентите на националния железопътен превозвач могат да получат подробна информация за свободните места във влаковете през почивните дни от служителите на гишетата „Информация” и билетните каси в железопътните гари и бюра в страната или на националния информационен телефон 0700 10 200.", "date": "2019.04.24", "title": "БДЖ осигурява над 19 000 допълнителни места във влаковете за Великден и Гергьовден"}
{"url": "http://www.focus-news.net/news/2019/04/24/2650626/pazardzhik-okolo-14-lv-e-tsenata-za-kilogram-agneshko-meso-v-targovska-mrezha-v-grada-predi-velikden.html", "text": "Цените на агнешко месо в търговската мрежа на Пазарджик започват от 13 лв./кг, като масово цената за прясно месо е около 14 лв./кг, показа репортерска проверка на  Радио „Фокус”-Пазарджик . Най-високата цена, до която достига месото, е 17 лв./кг. Най-голямо търсене и съответно предлагане има на плешки или половин агне. Агнешко за дроб сърма е около 6.50 лв./кг, а агнешките глави са около 3 лв./кг. Цената на килограм агнешки ребра и плешка е около 13 лв. Някои от по-големите магазини предлагат и на място изпечено и пълнено с ориз агне, което улеснява приготовленията за празника. Повечето от хората купуват между 2 и 4 килограма месо. по-малко са тези, които предпочитат агнешка половина, за да могат да я напълнят с предпочитани от тях ориз или зеленчуци. Експертите напомнят, че при купуването на агнешко месо трябва да се следи за печат върху него, както и цветът му да е свеж, което е гаранция, че не е било замразявано. \r\nАлбена ЖИЛЕКОВА", "date": "2019.04.24", "title": "Пазарджик: Около 14 лв. е цената за килограм агнешко месо в търговска мрежа в града преди Великден"}
{"url": "http://www.focus-news.net/news/2019/04/24/2650624/burgas-pozharnikari-obuchiha-uchenitsi-ot-su-ivan-vazov-pomorie-kak-da-se-spravyat-pri-navodneniya.html", "text": "От 15 до 19 април учениците от 3 Б. и 4 А. клас на СУ „Иван Вазов” в Поморие имаха възможността да участват в обучение, проведено от МВР и Главна дирекция „Пожарна безопасност и защита на населението”. Това съобщиха от пресцентъра на  Община Поморие . Обучението бе част от проект „Центрове за повишаване готовността на населението за реакция при наводнения”. Заедно с придружаващите ги ръководители С. Тонева, В. Богданова, Е. Коева и Е. Канакиева децата придобиха нови знания и умения, поднесени по интересен и забавен начин от лекторите. Със специално стихотворение, написано от Християн Стамов от 4.А., учениците и учителите благодариха на пожарникарите за положените усилия.", "date": "2019.04.24", "title": "Бургас: Пожарникари обучиха ученици от СУ „Иван Вазов” Поморие как да се справят при наводнения"}
{"url": "http://www.focus-news.net/news/2019/04/24/2650612/burgas-nad-100-dushi-se-vklyuchiha-vav-velopohoda-zaedno-v-grada.html", "text": "Над 100 души караха колело в неделя преди обед в знак на съпричастност към хората с рядкото заболяване хемофилия. Това съобщиха от пресцентъра на  Община Бургас . От терасата на Културен център „Морско Казино“ до Солниците, като част от кампанията „Движението е промяна!“ и велопохода „Заедно“ в Бургас. Българската асоциация по хемофилия получи подкрепата на Община Бургас, Министерство на Здравеопазването. Асоциацията за поредна година беше подкрепена от редица неправителствени организации, както и на публични личности, които споделяха видеа в социалните мрежи, като част от тазгодишната кампания „Движението е промяна!“.  Тази година кампанията премина в петте най-големи български градове под надслов „Движението е промяна“, с което Асоциацията призова всеки един от нас да бъде двигател на позитивната промяна. Всяка следваща година те надграждат към споделянето на информация и знание, за да мотивират публичния сектор и здравните институции да бъдат партньори в създаването на по-благоприятна среда с достъп до необходимите лекарства и съвременни методи за лечение на пациентите с хемофилия.", "date": "2019.04.24", "title": "Бургас: Над 100 души се включиха във велопохода „Заедно“ в града"}
{"url": "http://www.focus-news.net/news/2019/04/24/2650627/burgas-na-svetliya-hristiyanski-praznik-velikden-tantsovite-klubove-ot-pomorie-otnovo-shte-izviyat-tsvetni-velikdenski-hor.html", "text": "Както местната традиция повелява, на светлия християнски празник – Великден, танцовите клубове от Поморие отново ще извият цветни „Великденски хорà”. Това съобщиха от пресцентъра на Общината. На 28 април 2019 г. (неделя), от 11.30 часа, на централния площад в града ръка за ръка ще се хванат танцьорите от ТК „Раковина“, ТК „Чайка-Бургас-Поморие“, Младежки танцов състав при Българо-гръцко дружество „Анхиало“ и разбира се талантливите представители на Детски фолклорен танцов ансамбъл „Раковина“. \r\nПразничната програма ще започне още в 09.00 часа на централната улица с музиката на Общинския духов оркестър. Участие в концерта ще вземат също певческа група „Тракийка“ и малчуганите от ДГ „Веселушко“. Благодарение на дамите от Тракийско дружество „Одринска епопея” в 10.30 часа ще бъде открита изложбата на обредни хлябове „На Великден заедно”. \r\nВ забавата, организирана от Община Поморие, Център за подкрепа на личностното развитие-Общински детски комплекс – Поморие и Тракийско дружество „Одринска епопея“, могат да се включат всички жители и гости на града. \r\n„Нека заедно да отпразнуваме Възкресението!”, призовават от Община Поморие.", "date": "2019.04.24", "title": "Бургас: На светлия християнски празник – Великден, танцовите клубове от Поморие отново ще извият цветни „Великденски хорà”"}
{"url": "http://www.focus-news.net/news/2019/04/24/2650631/varnenskiyat-i-velikopreslavski-mitropolit-yoan-za-poredna-godina-blagodatniyat-ogan-za-velikden-shte-bade-donesen-vav-varna-v-sabota-vecherta-ot-rumaniya.html", "text": "За поредна година Благодатният огън за Великден ще бъде донесен във Варна в събота вечерта от Румъния. Това каза Варненският и Великопреславски митрополит Йоан, който произнесе своето пасхално послание, предаде репортер на  Радио „Фокус“ – Варна . Очаква се светинята да пристигне при Катедралния храм между 23.30 часа и 23.45 часа. Причината Благодатният огън да дойде отново през Румъния е поради по-лесната организация за пренасянето му. Идването на огъня от София, където се очаква да пристигне официалната българска делегация от Йерусалим, предвождана от старозагорския митрополит Киприан, може да се забави поради голямото разстояние до Варна. По думите на митрополит Йоан по пътя от Румъния други български свещеници от Североизточна България също ще се възползват да вземат от Благодатния огън. \r\nДиана СТОЕВА", "date": "2019.04.24", "title": "Варненският и Великопреславски митрополит Йоан: За поредна година Благодатният огън за Великден ще бъде донесен във Варна в събота вечерта от Румъния"}
{"url": "http://www.focus-news.net/news/2019/04/24/2650629/veliko-tarnovo-dva-vipuska-finansisti-na-stopanskata-akademiya-v-svishtov-se-sreshtnaha-za-da-otpraznuvat-godishnini-ot-diplomiraneto-si.html", "text": "Стопанска академия посрещна два випуска, дипломирали се преди 30 и преди 5 години в специалност „Финанси”. Това съобщиха от пресцентъра на  Стопанската академия . За да отпразнуват заедно годишнините, в свищовската Алма матер се срещнаха над 100 финансисти от цялата страна. Гостите бяха посрещнати официално в аулата на Академията и бяха приветствани от проф. д-р Андрей Захариев – ръководител на катедра „Финанси и кредит” и гл. ас. д-р Юлиян Господинов – координатор „Образователен маркетинг” към Академичен център за кариерно консултиране и връзки с обществеността. Приветствие към присъстващите поднесе и доц. д-р Валентин Милинов – дългогодишен член на свищовската финансова катедрата, но и част от Випуск’1989, който чества 30 години от дипломирането си. Сред участниците в срещата от Випуск’2014, празнуващи своята пета годишнина от завършване на бакалавърското си обучение, бяха и носители на множество отличия и награди от национални форуми. В срещата участва и алумни координаторът на катедрата домакин, гл. ас. д-р Петко Ангелов.  \r\nСлед официалното откриване, последва обличане на ритуалните академични тоги и обща снимка пред сградата на Ректората. Това върна възпитаниците от двата випуска към студентските им години и с нескрито вълнение те споделяха незабравими спомени и ситуации от изпитни сесии,  забавни моменти, любими преподаватели и стари приятелства. Домакините на събитието подчертаха, че някогашните упорити и отлични студенти, днес са отговорни финансисти, реализирали се във водещи компании и институции в България и по света. За участниците в алумни срещата бе организирано и посещение в Академичния музей с беседа от уредника – Маргарита Дончева. \r\nВ рамките на проведената среща бяха учредени и два алумни клуба – „Финанси 1989” с председател доц. д-р Валентин Милинов и „Финанси 2014” с председател Маргаритка Петрова. Сред целите, които си поставиха двата новосъздадени клуба, е подпомагане дейността на катедра „Финанси и кредит” за запазване на традициите и осъществяване на проекти на катедрата, фондация „Проф. д-р Минко Русенов” и на специалността. Още същата вечер алумни клуб „Финанси 2014” реализира своята първа инициатива – дарителски жест чрез Фондация „Проф. д-р Минко Русенов” в размер на 520 лв., които са целево предназначени за студенти в нужда от спец. „Финанси” в Стопанска академия.", "date": "2019.04.24", "title": "Велико Търново: Два випуска финансисти на Стопанската академия в Свищов се срещнаха за да отпразнуват годишнини от дипломирането си"}
{"url": "http://www.focus-news.net/news/2019/04/24/2650630/odobreni-sa-dopalnitelni-razhodi-po-byudzheta-na-ministerstvo-na-pravosadieto.html", "text": "Допълнителни разходи в размер на 208 350 лв. по бюджета на Министерството на правосъдието са одобрени от Министерския съвет. Сумата е предназначена за възстановяване на направените от министерството разходи по изплащане на обезщетения на граждани и юридически лица, пострадали от бавно правосъдие. Това е общият размер на сумата, изплатена за първото тримесечие на 2019 г. от бюджета на Министерството на правосъдието по сключени споразумения за нарушени права за разглеждане и решаване на делата им в разумен срок. Това съобщиха от  правителствената информационна служба . Изплащането на обезщетения за вреди от бавно правосъдие се извършва по реда на Глава трета „а“ от Закона за съдебната власт. Заявления срещу актове, действия или бездействия на органите на съдебната власт, с които се нарушава правото на разглеждане и решаване на делото в разумен срок, могат да подават страни по приключени граждански, административни и наказателни производства, както и обвиняеми, пострадали или ощетени юридически лица по прекратени досъдебни производства. Заявленията се разглеждат от специализирано звено на Инспектората към Висшия съдебен съвет, където се извършва проверка на обстоятелствата, а произнасянето по преписката се дължи в 6-месечен срок от постъпването на заявленията. Ако бъде преценено, че правото на заявителя на правосъдие в разумен срок е било нарушено, министърът на правосъдието или посочено от него лице определя размера на обезщетението, съобразно практиката на Европейския съд по правата на човека и предлага сключване на споразумение със заявителя. \r\nСредствата, необходими за изплащане на сумите по сключените споразумения, са планирани в централния бюджет.", "date": "2019.04.24", "title": "Одобрени са допълнителни разходи по бюджета на Министерство на правосъдието"}
{"url": "http://www.focus-news.net/news/2019/04/24/2650628/pernik-kmetat-vyara-tserovska-podari-ikona-na-sveta-bogoroditsa-na-nachalnika-na-vtoro-vatreshno-otdelenie-na-bolnitsata-v-grada-d-r-vasil-vasilev.html", "text": "Икона на Света Богородица подари кметът д-р Вяра Церовска на началника на Второ вътрешно отделение д-р Васил Василев във връзка с изцяло ремонтираното отделение в пернишката болница. Това съобщиха от пресцентъра на  Общината . \r\n„Тази икона е за хората, които страшно много обичам и уважавам. Хората, с които съм си делила деня и нощта. Тук работят едни изключително достойни личности , които заслужават много повече уважение, това са докторите в нашата болница“, посочи кметът Вяра Церовска и не скри сантимента и вълнението към отделението, в което е работила дълги години.  \r\nИзцяло обновеното Второ вътрешно отделение в МБАЛ „Рахила Ангелова” разполага с 32 легла и е едно от най-натоварените в пернишката болница, в която се лекуват жителите на целия регион.  \r\n„Извършеният ремонт е на стойност 250 000 лева. Парите бяха отпуснати от Министерството на здравеопазването. Очакват се средства и за ремонт на отделението по хемодиализа“, каза директорът на болницата д-р Анатоли Митов. \r\nД-р Василев благодари на кмета Вяра Церовска за съдействието и подкрепата за реализирането на ремонта и каза, че това е била негова мечта. \r\n„Работя от 30 години в отделението и съм страшно щастлив, стаите са цветни, а картините в коридора са мое дело“, заяви д-р Василев.", "date": "2019.04.24", "title": "Перник: Кметът Вяра Церовска подари икона на Света Богородица на началника на Второ вътрешно отделение на болницата в града д-р Васил Василев"}
{"url": "http://www.focus-news.net/news/2019/04/24/2650632/odobreni-sa-dopalnitelno-33-mln-lv-za-razhodi-za-preodolyavane-na-posleditsi-ot-bedstviya.html", "text": "Правителството одобри допълнителни разходи/трансфери от резерва по чл. 1, ал. 2, раздел II, т. 5.1 от Закона за държавния бюджет на Република България за 2019 г. за непредвидени и/или неотложни разходи за предотвратяване, овладяване и преодоляване на последиците от бедствия. Това съобщиха от  правителствената информационна служба . \r\nОдобрените 33 123 981 лева са за превантивни дейности, възстановяване на разходи за проведени спасителни и неотложни работи при овладяване на бедствени положения и за възстановяване на инфраструктурни обекти.  \r\nСумата се осигурява от резерва за непредвидени и неотложни разходи по Закона за държавния бюджет на Република България за 2019 г.", "date": "2019.04.24", "title": "Одобрени са допълнително 33 млн. лв. за разходи за преодоляване на последици от бедствия"}
{"url": "http://www.focus-news.net/news/2019/04/24/2650622/st-komisar-nikolay-hadzhiev-odmvr-blagoevgrad-predprieli-sme-kompleks-ot-merki-zaedno-s-rd-pozharna-bezopasnost-i-zashtita-na-naselenieto-blagoevgrad-za-velikdenskite-praznitsi.html", "text": "Предприели сме комплекс от мерки заедно с Регионална дирекция (РД) „Пожарна безопасност и защита на населението“-Благоевград за предстоящите великденски празници. Това каза по време на пресконференция ст. комисар Николай Хаджиев, директор на Областна дирекция на МВР-Благоевград, предаде репортер на  Радио „Фокус“-Пирин . Той допълни, че са били обходени всички храмове, за да се види дали отговарят на съответните изисквания, особено с оглед на пожара в катедралата „Нотр Дам“ в Париж. Ст. комисар Хаджиев добави, че ще бъде засилено полицейското присъствие по основните пътни артерии в цялата област, като скоростта ще бъде контролирана с наличните технически средства. По думите му всичко се прави с цел по-голяма безопасност в дните с очакван по-интензивен трафик – 26 и 29 април. \r\nНатали СТЕФАНОВА", "date": "2019.04.24", "title": "Ст. комисар Николай Хаджиев, ОДМВР-Благоевград: Предприели сме комплекс от мерки заедно с РД „Пожарна безопасност и защита на населението“-Благоевград за великденските празници"}
{"url": "http://www.focus-news.net/news/2019/04/24/2650613/hurryiet-erdogan-mozhe-da-provede-sreshta-s-tramp-v-skoro-vreme.html", "text": "Президентът на Турция Реджеп Таийп Ердоган заяви, че е възможна скорошна среща между него и американския му колега Доналд Тръмп, предава електронното издание на турския вестник  Hurryiet . \r\nНа въпрос дали се обсъжда скорошна срещаЕрдоган-Тръмп, той отговори: \r\n„Може би. Той поиска среща. Тя може да се случи скоро“, заяви турският лидер пред президентския комплекс в столицата Анкара. \r\nПоследната среща между двамата президенти беше на 1 декември 2018 година в кулоарите на форума на Г-20 в Аржентина. \r\nПревод и редакция:", "date": "2019.04.24", "title": "Hurryiet: Ердоган може да проведе среща с Тръмп в скоро време"}
{"url": "http://www.focus-news.net/news/2019/04/24/2650634/veliko-tarnovo-stopanskata-akademiya-v-svishtov-realizira-dvugodishen-proekt-za-razvitie-kapatsiteta-na-studentite-i-mladite-ucheni.html", "text": "Стопанската академия приключи изпълнението на проект „Развитие капацитета на студентите, докторантите, постдокторантите и младите учени от Стопанска академия „Димитър А. Ценов” – Свищов за провеждане на иновативни научнопрактически изследвания в областта на икономиката, администрацията и управлението”, който се реализира в периода април 2017 г. – април 2019 г. Това съобщиха от пресцентъра на  Стопанската академия . Резултатите от двугодишния проект представиха на пресконференция проф. д-р Георги Иванов – ръководител на проекта, проф. д-р Пенка Шишманова – координатор „Мобилност и обучения”, доц. д-р Росица Колева – координатор „Подкрепа и популяризиране на науката и научните изследвания”. От представената информация стана ясно, че Академията е бенефициент по Оперативна програма „Наука и образование за интелигентен растеж”, процедура „Подкрепа за развитието на докторанти, постдокторанти, специализанти и млади учени – фаза 1”, съфинансирана от Европейския съюз чрез Европейските структурни и инвестиционни фондове. Общата стойност на проекта е 543 171,24 лв., от които европейското финансиране от ЕСФ е 85%, а размерът на национално съфинансиране е 15%. По думите на проф. Иванов, общата цел на проекта – развитие капацитета на изследователите от СA „Д. А. Ценов” за постигане на високи резултати в научноизследователската дейност в областта на икономиката, администрацията и управлението, е успешно изпълнена посредством постигането на специфичните цели и серия от осъществени инициативи. Целевата група, получила подкрепа в резултат от изпълнението на проектните дейности, наброява 100 докторанти, студенти, постдокторанти, млади учени и преподаватели.  \r\nКонкретните резултати, обобщени по отделни дейности, бяха представени от координаторите по проекта. Проф. Шишманова и доц. Колева поясниха, че са осъществени 20 изследователски мобилности на студенти и млади учени в чужбина, и е проведена кръгла маса относно постигнатия ефект от мобилността. Подготвени, организирани и са проведени 27 обучителни курса, като са връчени над 750 сертификата на представителите на целевата група. Във връзка със създадени устойчиви мрежови международни контакти са подписани 14 мултилатерални международни договора с Университет „Валахия” в гр. Търговище, Румъния. Институционализирано е докторантско училище и е проведено менторство на 10 докторанти. С участието на студенти и докторанти са проведени два научни форума в учебната база на Стопанска академия в с. Чифлик, общ. Троян, а с техни научни изследвания е издаден двутомен годишен монографичен алманах. За представителите на целевата група е осигурен достъп до базите от данни EbscoHost, SpringerLink, JSTOR, S&P Capital IQ и до облачните услуги Prezi,, Picktochart, Dedoose, iThenticate. Закупени са 317 броя специализирана научна литература. От извършено теренно проучване, с участие на 22 души,  са попълнени 94 бр. анкетни карти и са разработени 10 бр. научни материали. Създадени са интерактивен интернет сайт на проекта (http://science.uni-svishtov.bg/) и 3 профила, съответно във Facebook, Twitter и Youtube, популяризиращи научните изследвания в СА „Д. А. Ценов”. Разработени са пет рекламни клипа за свищовската академия и за организирани от нея научни форуми,  изготвени и публикувани са над 130 рекламни съобщения, репортажи, уведомления и информация за реализираните активности по проекта. За публикуване в чуждестранни издания са депозирани 14 разработки на докторанти и млади учени от Стопанска академия, а пет докторанти и млади учени са подкрепени за участие в международни научни форуми и конференции. \r\n„Екипът на проекта е уверен, че постигнатите резултати имат устойчиво положително въздействие върху научния потенциал на СА „Д. А. Ценов” и допринасят за утвърждаване на свищовското висше училище, като научен и образователен център в областта на икономиката, администрацията и управлението”, подчерта в заключение ръководителят на реализирания проект.", "date": "2019.04.24", "title": "Велико Търново: Стопанската академия в Свищов реализира двугодишен проект за развитие капацитета на студентите и младите учени"}
{"url": "http://www.focus-news.net/news/2019/04/24/2650635/odobrena-e-pozitsiyata-na-balgariya-po-delo-na-sada-na-es.html", "text": "Кабинетът одобри позицията на България по дело С-33/19, Европейската комисия срещу Република България пред Съда на Европейския съюз. Делото е образувано въз основа на искова молба, че страната ни не е изпълнила задълженията си съгласно чл. 21 от Директива 2009/49/ЕО относно безопасността на железопътния транспорт в Общността.Това съобщиха от  правителствената информационна служба . \r\nБългарската страна счита, че искът, предявен от ЕК е неоснователен, но въпреки това е предприела действия за оптимизиране на нормативната уредба, регламентираща статута на звеното за разследване произшествия във въздушния, водния и железопътния транспорт. Подготвени промени в Закона за железопътния транспорт (ЗЖТ), Закона за гражданското въздухоплаване (ЗЕВ) и Кодекса на търговското корабоплаване (КТК), като се предвижда отпадане на текстовете, установяващи звеното за разследване да е в структурата на Министерството на транспорта, информационните технологии и съобщенията. \r\nСъс законовите промени ще бъдат подготвени и съответни актове на Министерския съвет, които ще предвиждат: създаването на Национален борд за разследване на произшествия във въздушния, водния и железопътния транспорт, като самостоятелно юридическо лице към Министерския съвет, второстепенен разпоредител с бюджет към министъра на транспорта, информационните технологии и съобщенията; приемането на Устройствен правилник на административната структура и промяна на Класификатора на длъжностите в администрацията. \r\nРепублика България отново потвърждава своето становище, че е осигурила необходимата за целта независимост на звеното за разследване на произшествия и инциденти, звеното разполага с необходимия ресурс и е самостоятелно и независимо при вземането на своите решения. Целта на директивата е звеното да бъде постоянно действащ орган, да бъде независимо от посочените в директивата структури и да разполага с необходимите ресурси, за да може да изпълнява дейността си. \r\nВ позицията се посочва още, че твърденията на Комисията за нарушение на чл. 21, параграфи 1 и 2 от Директива 2004/49 са неоснователни, поради което Съдът следва да отхвърли предявения иск като неоснователен и да осъди Комисията да заплати съдебните разноски по делото.", "date": "2019.04.24", "title": "Одобрена е позицията на България по дело на Съда на ЕС"}
{"url": "http://www.focus-news.net/news/2019/04/24/2650636/odobren-e-memorandum-za-razbiratelstvo-mezhdu-ministerstvata-na-finansite-na-balgariya-i-na-slovashkata-republika.html", "text": "Правителството одобри Меморандум за разбирателство между Министерството на финансите на Република България и Министерството на финансите на Словашката република за сътрудничество по отношение на Валутен механизъм II и последващото въвеждане на еврото в България. Това съобщиха от  правителствената информационна служба . \r\nЗа изпълнение на документа ще бъде разработен План за действие. Акцент в него ще бъдат обмяната на опит и добри практики, свързани с участието на страната във Валутен механизъм II и въвеждането на еврото. \r\nС приетото решение за одобрение на Меморандума за разбирателство правителството упълномощи министъра на финансите Владислав Горанов да проведе преговорите с Министерството на финансите на Словашката република и да подпише документа за сътрудничество.", "date": "2019.04.24", "title": "Одобрен е Меморандум за разбирателство между министерствата на финансите на България и на Словашката република"}
{"url": "http://www.focus-news.net/news/2019/04/24/2650633/d-r-dimitar-belorechkov-sayuz-na-ptitsevadite-tsenite-na-yaytsata-na-pazara-varirat-ot-016-lv-do-030-lv.html", "text": "Цените на яйцата на пазара варират от 0.16 лв. до 0.30 лв. Няма увеличение на цената в сравнение с миналата година. Това каза в интервю за  Агенция „Фокус“  д-р Димитър Белоречков от Съюза на птицевъдите в България. „Най-важното яйцата да са от магазин, който гарантира, че са безвредни“, коментира той. Димитър Белоречков обясни, че на всяко яйце трябва да пише БГ и отпред има една цифра, която показва как са отглеждани кокошките- цифрата е 3, а ако са подово- е 2. „В България контролът върху яйцата е много висок“, изтъкна той и уточни, че се проверяват, както производителите, така и станциите, където се обработват яйцата. Д-р Димитър Белоречков поясни, че черупката на малките яйца е по-здрава. „Когато хората купуват яйца от магазините, има още указания за срока на годност. Те се намират или върху кутията или върху етикета, ако опаковките са големи. Ако върху опаковката има продължителен срок, това значи, че яйцата са много пресни“, коментира Белоречков. Той обърна внимание, че при пъдпъдъчите яйца срокът на съхранение е много продължителен. „Срокът не е определен от европейските изисквания. Ако се държат на хладно, яйцата могат да издържат повече от 28 дни“, отбеляза Димитър Белоречков.  \r\nТеодора ПАТРОНОВА Пълния текст на интервюто четете по-късно в „Мнение”", "date": "2019.04.24", "title": "Д-р Димитър Белоречков, Съюз на птицевъдите: Цените на яйцата на пазара варират от 0.16 лв. до 0.30 лв."}
{"url": "http://www.focus-news.net/news/2019/04/24/2650639/kabinetat-shte-predprieme-merki-vav-vrazka-sas-striktnoto-prilagane-na-direktiva-inspire.html", "text": "Правителството одобри протоколно решение за предприемане на мерки във връзка с констатираните от Европейската комисия несъответствия при изпълнението на Директивата за създаване на инфраструктура за пространствена информация в Европейската общност (INSPIRE). Това съобщиха от  правителствената информационна служба . Приетият пакет от мерки ще допринесе за правилното прилагане от българските институции на Директивата INSPIRE, която указва правилата за управление на т. нар. пространствени данни. Трансформирането на актуалните модели на данни в държавите-членки до общия модел за INSPIRE изисква специфични компетентности. Отговорните институции от българска страна са Държавната агенция за електронно управление (ДАЕУ) и първичните администратори на пространствени данни.", "date": "2019.04.24", "title": "Кабинетът ще предприеме мерки във връзка със стриктното прилагане на Директива INSPIRE"}
{"url": "http://www.focus-news.net/news/2019/04/24/2650641/smolyan-okolo-50-lv-sa-neobhodimi-za-velikdenskata-trapeza-za-edno-chetirichlenno-semeystvo-ot-oblastta.html", "text": "Около 50 лв. ще са необходими за великденската трапеза в Смолян за едно четиричленно семейство. Това установи репортерска проверка на  Радио „Фокус“ – Смолян  в търговската мрежа в града. Сумата за празничния обяд или вечеря на предстоящия празник няма съществена промяна от тази през минала година, а голяма част от жителите на Смолян вече започват пазаруването за светлия християнски празник. Един от основните продукти за предстоящия празник е агнешкото месо, което вече се продава в магазините в Смолян. Цената му е 13.50 лв. за килограм. Най-предпочитани от местните хора са агнешка плешка или бут, които излизат средно по около 2.5 до 3 кг. Според месарите обаче има и доста поръчки за половин агнета за Великден и дори за цели, които са предпочитани от големите семейства. В месарските магазини се продават и агнешки глави, които са по 4.00 лв. за брой, както и агнешки комплект, който е на цени между 9 и 10 лв. \r\nЦената на яйцата в магазините в Смолян е средно между 0.23 лв. и 0.25 лв. за брой. В града се продават и яйца от производител – местна птицеферма, които са на цени от 0.14 до 0.17 лв. за брой. От тях гражданите могат да намерят в трите големи квартала на града – \"Смолян\", \"Райково\" и \"Устово\".  \r\nБоята за яйца може да се намери на цени от 0.50 лв. за обикновени капсули в шест цвята до 3.50 за седефени и перлени бои. Предлагат се и разнообразни декорации за вече боядисаните яйца. В по-големите търговски вериги се предлагат и боядисани яйца, като цената за 10 броя е 4.50 лв. \r\nНеизменна част от великденската трапеза са и зеленчуците, от които се приготвя свежа салата и гарнитура за агнешкото месо. Цената на марулите е между 0.50 и 0.70 лв. за брой, а пресният лук е около 0.60 лв. за връзка. Цените на доматите варират от 2.50 до 3.50 лв. за кг, като са предимно внос от Гърция. Краставиците се продават за около 2.90 лв. за килограм. Предпочитана гарнитура за агнешкото месо са и пресните картофи, които варират от 1.35 до 2.30 лв./кг в различните магазини в града. \r\nВ търговските обекти в Смолян се продават и декорации за Великден, а днес на пешеходната улица в града ученици бяха организирали и благотворителен базар, на който също продаваха украса за предстоящия празник. На него, както и в магазините може да се открият разнообразни кошнички за съхранение на яйцата, свещи с великденски мотиви, декорации за дома или офиса и много други. \r\nНели ГЕРГЬОВСКА", "date": "2019.04.24", "title": "Смолян: Около 50 лв. са необходими за великденската трапеза за едно четиричленно семейство от областта"}
{"url": "http://www.focus-news.net/news/2019/04/24/2650640/prieta-e-konvergentnata-programa-na-republika-balgariya-za-perioda-2019-2022-godina.html", "text": "Министерският съвет прие Конвергентната програма на Република България за периода 2019-2022 година. Документът се изготвя ежегодно, в съответствие с правилата на Пакта за стабилност и растеж на Европейския съюз и с графика на т.н. „Европейски семестър“ - инициативата за предварителна координация на икономическите политики в ЕС. Това съобщиха от  правителствената информационна служба . \r\nВ Конвергентната програма са отразени приоритетите на правителството за придържане към фискална политика, осигуряваща дългосрочна устойчивост на публичните финанси и ефективно насочване на публичните разходи към дейности, които ускоряват икономическия растеж. \r\nПрограмата е структурирана в седем части. Първата част представя общата рамка на правителствените икономически политики и цели. Във втората част е анализирано икономическото развитие на страната по отношение на ключовите макроикономически показатели, като е представена и прогноза за тяхното развитие. Третата част съдържа описание на стратегическите цели на фискалната политика по отношение на бюджетния баланс и правителствения дълг. В четвъртата част е направен анализ на чувствителността на прогнозите в основния макроикономически сценарий, като е разработен алтернативен вариант. Част пета и част шеста са посветени на устойчивостта и качеството на публичните финанси, а седмата част прави преглед на институционалните характеристики на публичните финанси в България — бюджетни процедури и национални бюджетни правила. \r\nС оглед постигане на балансиран растеж, устойчива конвергенция и увеличаване на благосъстоянието на населението, ще продължат действията, насочени към премахването на пречките пред инвестиционната дейност на частния сектор, подобряване качеството на предоставяните публични стоки и услуги, инвестиции в инфраструктура, увеличаване на финансирането в области като образование, здравеопазване и социална закрила, подобряване ефективността и ефикасността на администрацията. Данъчната политика остава предвидима, ориентирана в посока насърчаване на развитието на бизнеса и инвестиционната активност, чрез запазване на ниските данъчни ставки за преките данъци, широка данъчна основа и малко на брой данъчни преференции. Правителството ще продължи политиките за повишаване на събираемостта на данъците, борбата със сенчестата икономика и недекларирания труд.", "date": "2019.04.24", "title": "Приета е Конвергентната програма на Република България за периода 2019-2022 година"}
{"url": "http://www.focus-news.net/news/2019/04/24/2650644/pazardzhik-vazstanoveno-e-dvizhenieto-pri-km-77-na-avtomagistrala-trakiya-v-posoka-burgas.html", "text": "Възстановено е движението при км 77 на автомагистрала „Тракия“ в посока Бургас. Това съобщиха от пресцентъра на  Агенция „Пътна инфраструктура“ .", "date": "2019.04.24", "title": "Пазарджик: Възстановено е движението при км 77 на автомагистрала „Тракия“ в посока Бургас"}
{"url": "http://www.focus-news.net/news/2019/04/24/2650643/do-dve-rabotni-sedmitsi-shte-priklyuchi-remontat-v-angiografskata-zala-na-mbal-hristo-botev-vratsa.html", "text": "„Близо 800 хил. лв. е инвестицията за инвазивната кардиология във Враца. Това са капиталови средства, отпуснати от Министерството на здравеопазването за МБАЛ „Христо Ботев“, които са предвидени за ремонта на ангиографската зала и за закупуване на медицинския апарат. Целта е жителите на областта, чието здравословно състояние изисква диагностика и лечение в инвазивна кардиология, да не се налага да пътуват, а да получават необходимата им медицинска помощ на място“. Това заяви председателят на Съвета на директорите и представител на МЗ в борда на МБАЛ „Христо Ботев“ Цветанка Димова при посещението си в лечебното заведение, съобщиха от пресцентъра на  Министерството на здравеопазването . На място тя се запозна с напредъка при изпълнението на строително-ремонтните дейности.   \r\nДимова подчерта, че причините за забавянето в изпълнението на проекта имат чисто технически характер: „Пречката беше от инженерно естество – свързана със съотношението между нивото на пода и поставката, върху която трябва да бъде монтиран апаратът. Важното е, че намерихме решение и работата продължава усилено“.  \r\nМинистерството има уверението на изпълнителя, че дейностите ще приключат в рамките на две работни седмици, веднага след което ще започне монтажът и на самия апарат, стана ясно още от думите на председателя на Съвета на директорите.  \r\nМинистерството на здравеопазването стриктно ще следи и реализацията на останалите проекти, предвидени в инвестиционната програма на МЗ за болницата във Враца. За 2019 г. е планирано закупуването на хемодиализини апарати и кресла, ремонт и оборудване на акушеро-гинекологичното отделение на областната болница, за което вече е обявена обществена поръчка, както и ремонт на съдебномедицинското отделение на лечебното заведение. За целта Министерството на здравеопазването е одобрило инвестиция в размер на близо 500 хил. лв.  \r\nВече е факт и договорът между Министерството на здравеопазването и областната болница за субсидиране по реда на Наредба № 3. Лечебното заведение ще получи субсидията за първите 4 месеца на годината и персоналът ще получи възнагражденията си навреме.  \r\nС всичко това реално се  изпълнява ангажиментът на министерството за оздравяване на областната болница във Враца.", "date": "2019.04.24", "title": "До две работни седмици ще приключи ремонтът в ангиографската зала на МБАЛ „Христо Ботев“ - Враца"}
{"url": "http://www.focus-news.net/news/2019/04/24/2650637/13-mln-lv-sa-otpusnati-za-podgotovkata-na-prebroyavaneto-prez-2021-g.html", "text": "Правителството одобри допълнителни разходи в размер на 1 366 000 лв. по бюджета на Националния статистически институт за 2019 г. във връзка с изпълнението на дейности по подготовката на преброяването на населението и жилищния фонд в Република България през 2021 г. Това съобщиха от  правителствената информационна служба . \r\nС предвидените средства ще бъде изградена информационна система „Преброяване 2021“, а също ще бъдат разработени програма, методология и инструментариум за провеждане на преброяването и извадковите изследвания, преброителни и анкетни карти, инструкции, технически задания за информационно и комуникационното осигуряване на преброяването, както и комуникационен план. \r\nТова е най-мащабното статистическо изследване и се провежда на всеки десет години като предоставя данни за броя и структурата на населението по пол, възраст, образование, икономическа активност, професия и други демографски, социално-икономически и етнокултурни признаци. Преброяването ще осигури информация за броя и основните характеристики на сградния и жилищния фонд в страната, както и за жилищните условия на населението.", "date": "2019.04.24", "title": "1,3 млн. лв. са отпуснати за подготовката на преброяването през 2021 г."}
{"url": "http://www.focus-news.net/news/2019/04/24/2650648/stiliyan-peshev-rdpbzn-vidin-inspektirani-sa-52-pravoslavni-hrama-v-oblastta-predi-velikden.html", "text": "Инспектирани са 52 православни храма (църкви, манастири и параклиси) в региона, както и осем хотела в областния град преди Великден. Това каза на пресконференция главен инспектор Стилиян Пешев, началник сектор „Превантивна и контролна дейност“ към Регионална дирекция „Пожарна безопасност и защита на населението“ - Видин, предаде репортер на  Радио „Фокус“ - Видин . Пешев посочи, че не са констатирани нарушения. По думите му са проверени пожарогасителите и евакуационните изходи на обектите. „От 22.00 часа на 27 април до 2.00 часа на 28 април екипи със специализирани автомобили на противопожарните служби от Видин, Белоградчик и Кула ще дежурят в районите на големите църкви и манастири“, заяви Стилиян Пешев.  \r\nТой заяви, че всички трябва да бъдат внимателни при боравенето със свещи в църковните храмове и домовете на Великден. Запалените свещи, носени по време на църковни церемонии, създават сериозни предпоставки за възникване на пожари. „У дома не оставяйте свещите да горят без надзор, пламъкът лесно се прехвърля от един предмет на друг. Не оставяйте запалени свещи в близост до деца и домашни любимци“, каза още Пешев. \r\nАнна ЛОЗАНОВА", "date": "2019.04.24", "title": "Стилиян Пешев, РДПБЗН - Видин: Инспектирани са 52 православни храма в областта преди Великден"}
{"url": "http://www.focus-news.net/news/2019/04/24/2650649/sofiya-avtobus-na-gradskiya-transport-dvizhesht-se-po-liniya-111-e-katastrofiral-s-lek-avtomobil-na-okolovrastniya-pat-v-posoka-zhk-mladost.html", "text": "Автобус на градския транспорт, движещ се по линия 111, е катастрофирал с лек автомобил на Околовръстния път в  посока ж.к „Младост“. При инцидента няма пострадали. Това каза за  Агенция „Фокус“  Лъчезар Пеков – ръководител отдел „Организация, координация, контрол и безопасност на обществения транспорт“ към Центъра за градска мобилност (ЦГМ).  \r\nНа Околовръстния път след бул. „Александър Малинов“ до спирка „Резиденшъл парк“ и местността „Камбаните“ в посока ж. к „Младост 1“ автобус от линия 111 катастрофира с лек автомобил. Няма данни за пострадали, налични са само материални щети“, посочи той. „Движението не е било затруднено, останалите пътни превозни средства са преминавали през активната лента на пътя“, отбеляза той, като уточни, че инцидентът е станал около 9.30 сутринта. „При удара с автобуса, лекият автомобил се завърта и удря леко още две коли“, допълни Пеков. \r\nДаяна ДЮЛГЕРОВА", "date": "2019.04.24", "title": "София: Автобус на градския транспорт, движещ се по линия 111, е катастрофирал с лек автомобил на Околовръстния път в  посока ж.к „Младост“"}
{"url": "http://www.focus-news.net/news/2019/04/24/2650642/afp-sauditska-arabiya-zasega-nyama-planove-da-uvelichava-dobivite-sled-prekratyavaneto-na-izklyucheniyata-ot-sanktsiite-na-sasht-sreshtu-iran.html", "text": "Саудитска Арабия към момента няма планове за увеличаване на добивите, след като САЩ прекратиха изключенията от санкциите срещу износа на ирански нефт, заяви енергийният министър на страната в сряда, предава  AFP . \r\n„Глобалните резерви продължават да се увеличават въпреки случващото се във Венецуела и затягането на санкциите срещу Иран“, заяви Халид ал Фалих на финансова конференция в Рияд. \r\n„Не виждаме нужда да правим нещо незабавно“. \r\nПревод и редакция:", "date": "2019.04.24", "title": "AFP: Саудитска Арабия засега няма планове да увеличава добивите след прекратяването на изключенията от санкциите на САЩ срещу Иран"}
{"url": "http://www.focus-news.net/news/2019/04/24/2650646/dzheyhan-ibryamov-dps-nyama-da-podkrepi-promenite-v-zakona-za-otbranata-i-vaorazhenite-sili.html", "text": "ДПС няма да подкрепи промените в Закона за отбраната и въоръжените сили. Това каза народният представител от ПГ на ДПС Джейхан Ибрянов по време на дебатите по Закона за отбраната и въоръжените сили, предаде репортер на  Агенция „Фокус“ . По думите му законопроектът трябва да бъде отхвърлен и след това експертите със съответни представители на Министерство на отбраната да внесат съответните изменения, които касаят отбраната, без на въоръжените сили да се възлагат допълнителни правомощия. „В противен случай говорим за политически действия“, заяви още Джейхан Ибрямов.    \r\nНародният представител от ПГ на ГЕРБ Владимир Тошев заяви, че законопроектът е важен и трябва да бъде приет на първо четене, а между двете четения могат да се приемат поправки. „Не можем да отхвърлим законопроекта, защото в него освен излизането на армията на улицата има и други важни неща. Предлагам на колегите от ДПС и на колегите от „Воля“ нека да приемем законопроекта на първо четене, между първо и второ четене, ако го гласуваме сега да искаме максимално удължаване на срока и да направим промените, включително и с отхвърляне на някои текстове, които притесняват не само колегите от ДПС, а и нас“, каза Тошев. Според него допълнителните правомощия на армията не са изяснени и са опасни.  \r\nДеница КИТАНОВА", "date": "2019.04.24", "title": "Джейхан Ибрямов: ДПС няма да подкрепи промените в Закона за отбраната и въоръжените сили"}
{"url": "http://www.focus-news.net/news/2019/04/24/2650650/d-r-dimitar-belorechkov-sayuz-na-ptitsevadite-za-edna-sedmitsa-v-balgariya-se-proizvezhdat-poveche-ot-30-mln-yaytsa.html", "text": "В България производството е толкова голямо, че за една седмица правим повече от 30 милиона яйца. Това каза в интервю за  Агенция „Фокус“  д-р Димитър Белоречков от Съюза на птицевъдите в България. Той заяви, че за една седмица производителите задоволяват нуждите от яйца за Великден на цялата страна. „На пазара има най-много български яйца. Български стари яйца няма и няма и как да има, тъй като имаме много добри пазари в Гърция и Румъния“, коментира Димитър Белоречков. „Търсенето на яйца в православните страни е голямо. Ако някъде има яйца внос в България, те са дошли от страни, които празнуват католическия или протестантския Великден. Тоест това, което не е продадено, е пратено в България“, каза още Белоречков. Той обясни, че срокът на съхранение на яйцата при стайна температура е 28 дни. „Този, който си е купил яйца миналата седмица, е направил най-добрата покупка. Яйцата се обелват по-лесно, когато са престоели една седмица. Това е решаващото“, заяви Димитър Белоречков.  \r\nТеодора ПАТРОНОВА Пълния текст на интервюто четете по-късно в „Мнение”", "date": "2019.04.24", "title": "Д-р Димитър Белоречков, Съюз на птицевъдите: За една седмица в България се произвеждат повече от 30 млн. яйца"}
{"url": "http://www.focus-news.net/news/2019/04/24/2650652/gd-granichna-politsiya-na-gkpp-dunav-most-ruse-trafikat-e-intenziven-na-izhod-za-tovarni-avtomobili.html", "text": "На ГКПП \"Дунав мост-Русе\" на българо-румънската граница трафикът е интензивен на изход за товарни автомобили. Това съобщиха от  ГД \"Гранична полиция\" . \r\nПреминаването през всички останали български гранични пунктове се осъществява нормално.", "date": "2019.04.24", "title": "ГД \"Гранична полиция\": На ГКПП \"Дунав мост-Русе\" трафикът е интензивен на изход за товарни автомобили"}
{"url": "http://www.focus-news.net/news/2019/04/24/2650651/pravitelstvoto-prie-promeni-v-ustroystveniya-pravilnik-na-agentsiyata-za-yadreno-regulirane.html", "text": "Правителството прие промени в Устройствения правилник на Агенцията за ядрено регулиране, касаещи функциите в съществуващите специализирани дирекции на АЯР. Това съобщиха от  правителствената информационна служба . \r\nДейностите по отношение на квалификацията и правоспособността на персонала в ядрени съоръжения и обекти с източници на йонизиращи лъчения и издаването и отчетността на лицензните за специализирано обучение на дейности в ядрени съоръжения и с ИЙЛ преди промяната се поделяха между две специализирани дирекции на АЯР - дирекция „Радиационна защита“ и Главна дирекция „Ядрена безопасност“. Разделянето на функциите, свързани с квалификацията и правоспособността между две дирекции забавяше процеса на вземане на решения и водеше до неефективност в работата на звената. Предвид това с настоящото изменение тези функции се съсредоточиха в една дирекция - дирекция „Радиационна защита“. \r\nС оглед съсредоточаване на дейността по международните въпроси в една дирекция, функциите на национален координатор на Международната система за ядрена информация на Международната агенция за атомна енергия (МААЕ) се поемат от дирекция „Международно сътрудничвество“. \r\nПрецизирано е изискването за професионален опит на служителите извън специализираната администрация, на които председателят може да възлага инспекторски функции. Новата редакция разширява областта, в която може да е придобит опитът, а именно - в областта на използването на ядрената енергия или йонизиращите лъчения, управлението на радиоактивните отпадъци или отработеното гориво, както и в областта на държавното регулиране на безопасното осъществяване на тези дейности. Същевременно са завишени годините необходим опит от 5 на 10. \r\nПромените в Устройствения правилник ще допринесат за повишаване ефективността на органа при изпълнение на нормативно заложените му функции. \r\nПостановлението на МС няма да окаже пряко и/или косвено въздействие върху държавния бюджет.", "date": "2019.04.24", "title": "Правителството прие промени в Устройствения правилник на Агенцията за ядрено регулиране"}
{"url": "http://www.focus-news.net/news/2019/04/24/2650645/icgb-izbra-izpalnitel-na-obshtestvenata-porachka-za-stroitelen-nadzor-za-gazovata-vrazka-s-gartsiya.html", "text": "Проектната компания „Ай Си Джи Би“ финализира обществената поръчка с предмет „Избор на консултант за осъществяване на строителен надзор с предмет „Строеж на „Междусистемна газова връзка Гърция-България“. Това съобщиха от пресцентъра на  компанията . В срока за подаване на оферти бяха подадени общо три оферти на участници, като прогнозната стойност на обществената поръчка е 1 300 000 лева без ДДС. \r\nСтроителният надзор ще бъде осъществяван от обединението ДЗЗД \"ЕКО БУЛ КОНТРОЛ\", състоящо се от три юридически лица – „ЕКОИНЖЕНЕРИНГ” ЕООД, \"БУЛ СТРОЙ КОНТРОЛ ИНЖЕНЕРИНГ“ АД и \"КОНТРОЛ Инженеринг\" АД. Изборът на изпълнител по тази процедура е осъществен на база на критерия най-добро съотношение качество/цена. Общата цена за изпълнение на дейностите по строителен надзор на газопровода IGB, предложена от спечелилия участник ДЗЗД \"ЕКО БУЛ КОНТРОЛ\", е 766 000 лева без ДДС.  \r\n„Финализирането на тази процедура е важен успех за проекта, тъй като търгът за изпълнител на надзора е един от ключовите за обезпечаване управлението на строителството по възможно най-професионалния и ефективен начин“, заявиха изпълнителните директори на ICGB Теодора Георгиева и Константинос Караянакос.  \r\nОбществената поръчка за избор на консултант за строителен надзор е един от основните търгове, свързани с изграждането на газопровода IGB. Заедно с изпълнителите на дейностите по проектиране, доставка и строителство, доставка на тръби и инженер-консултанта за проекта, изпълнителят за дейностите по упражняване на строителен надзор е един от ключовите участници в строителния процес и задължителен съгласно Закона за устройство на територията за законосъобразно започване и провеждане на строителните работи на територията на България. Консултантът ще извършва дейностите по строителния надзор в съответствие с Техническото задание към процедурата и Закона за устройство на територията, като ще следи за спазване на основните изисквания към строежите и действащото законодателство на територията на Република България.  \r\nИзвън обхвата на консултанта остава управлението на проекта и инвеститорски контрол, които са обект на услугите на инженер-консултанта на територията на Република България и Република Гърция, процедурата за избора на който също успешно приключи в края на март и за която беше избран за изпълнител консорциум „ТИБЕИ“.  \r\nНа сайта на проектната компания са обществено достъпни решението, протоколите и докладите на комисията, с което е осигурена пълна прозрачност на действията по допускане, оценка и класиране.", "date": "2019.04.24", "title": "ICGB избра изпълнител на обществената поръчка за строителен надзор за газовата връзка с Гърция"}
{"url": "http://www.focus-news.net/news/2019/04/24/2650655/odmvr-kyustendil-predvideno-e-zasileno-politseysko-prisastvie-okolo-hramovete-i-po-patishtata-po-povod-predstoyashtite-velikdenski-praznitsi.html", "text": "Предвидено е засилено полицейско присъствие около храмовете и по пътищата по повод предстоящите великденски празници. Това каза пред  Радио „Фокус” – Кюстендил  Катя Табачка, говорител на Областна дирекция на МВР (ОДМВР) – Кюстендил. По думите й многобройните богослужения и празнични инициативи в областта ще бъдат охранявани от полицейски служители. В по-големите  храмове в областта  по време на празничните литургии ще дежурят служители на районните служби за пожарна безопасност и защита на населението.  \r\n„Ще бъде засилен и пътният контрол.  Най-много туристи и автомобили се очаква да отидат в Рилския манастир, затова препоръчваме на гражданите да спазват стриктно правилата за движение, да паркират само на определените паркоместа, при възникнала необходимост от спиране – да бъде извън активната лента за движение”, каза Катя Табачка. \r\nВенцеслав ИЛЧЕВ", "date": "2019.04.24", "title": "ОДМВР – Кюстендил: Предвидено е засилено полицейско присъствие около храмовете и по пътищата по повод предстоящите великденски празници"}
{"url": "http://www.focus-news.net/news/2019/04/24/2650657/komisar-stanimir-kolev-ohranitelna-politsiya-sliven-nad-200-politsai-zhandarmeriya-i-ekipi-na-pozharnata-i-paten-kontrol-shte-sledyat-za-bezopasnostta-v-praznichnite-dni.html", "text": "Над 200 служители на „Охранителна полиция“, три екипа на служба „Жандармерия“ и екипи на противопожарната служба и „Пътен контрол“ ще следят за безопасността по празничните дни. Това съобщи пред  Радио „Фокус“ – Сливен  комисар Станимир Колев, началник на сектор „Охранителна полиция“ при ОДМВР – Сливен. \r\nПолицейски служители ще има във всички храмове в градовете, както и в по-малките населени места, където ще има служби за Великден. \r\nНа територията на областта се провежда специализирана операция съвместно с „Икономическа полиция“ и „Криминална полиция“, както и с екипи на местната дирекция на Българската агенция по безопасност на храните. Извършват се проверки на тържища и в магазинната мрежа за качеството на месето, яйцата и другите хранителни продукти. Следи се и за нерегламентирано на клане на животни. \r\nТази година по време на великденските празници ще се проверя и за нерегламентирана търговия със свещи извън храмовете. Ще има и полицейски екипи, които ще следят за неправилно пресичащи пешеходци. \r\nЛюдмила ЙОРГОВА", "date": "2019.04.24", "title": "Комисар Станимир Колев, „Охранителна полиция“ – Сливен: Над 200 полицаи, жандармерия и екипи на пожарната и „Пътен контрол“ ще следят за безопасността в празничните дни"}
{"url": "http://www.focus-news.net/news/2019/04/24/2650656/prieta-e-tarifa-za-taksite-sabirani-po-zakona-za-lechebnite-zavedeniya-i-zakona-za-transplantatsiya-na-organi-takani-i-kletki.html", "text": "Правителството прие тарифа за таксите, които се събират по Закона за лечебните заведения и Закона за трансплантация на органи, тъкани и клетки. Това се налага заради законодателните промени, в следствие на които досега осъществявани административни услуги от Изпълнителна агенция по трансплантация и от регионалните здравни инспекции вече ще се изпълняват от новосъздадената Изпълнителна агенция „Медицински надзор“. Това съобщиха от  правителствената информационна служба . \r\nС Постановлението се определя размерът на държавните такси, които Изпълнителна агенция „Медицински надзор“ ще събира. \r\nПо предложение на Изпълнителна агенция „Медицински надзор“ министърът на здравеопазването ще издава разрешенията за осъществяване на лечебна дейност на лечебните заведения за болнична помощ, центровете за психично здраве, центровете за кожно-венерически заболявания, комплексните онкологични центрове, домовете за медико-социални грижи и диализните центрове, както и осъществяването на дейност от тъканните банки. До момента тази функция е изпълнявала Изпълнителната агенция по трансплантация.  \r\nДейностите по асистирана репродукция ще се разрешават като част от режима по регистрация на лечебните заведения за извънболнична помощ, съответно разрешение за осъществяване на лечебна дейност от лечебните заведения за болнична помощ. До момента министърът на здравеопазването е издавал отделно разрешение за това. \r\nТези нормативни промени налагат определянето на нови държавни такси, съобразени с правомощията на компетентните органи.", "date": "2019.04.24", "title": "Приета е тарифа за таксите, събирани по Закона за лечебните заведения и Закона за трансплантация на органи, тъкани и клетки"}
{"url": "http://www.focus-news.net/news/2019/04/24/2650654/spetsializiranata-prokuratura-privleche-kam-nakazatelna-otgovornost-devet-litsa-za-uchastie-v-grupa-za-seksualna-eksploatatsiya.html", "text": "Специализираната прокуратура привлече към наказателна отговорност девет лица за участие в организирана престъпна група за сексуална експлоатация, действала на територията на София. Това съобщиха от пресцентъра на  Апелативна специализирана прокуратура . Те са задържани при операция на ГДБОП и Специализираната прокуратура в различни райони на столицата след 8-месечно наблюдение. Ръководителят на групата е задържан на столична улица в луксозен джип „Мерцедес“. \r\nПо време на операцията по неутрализиране на групата са иззети пари в различни валути (равняващи се на около 100 000 лева), телефони, симкарти, флашпамети, компютри, тефтери. \r\nСъбраните до момента доказателства сочат, че групата е действала от март 2018 г. Освен ръководителя, важна роля в престъпната структура имали двама от обвинените. Те организирали цялата дейност по предлагане и предоставяне на сексуални услуги – приемали поръчки, изпращали жени на адреси, организирали и транспортирането им. Определени участници набирали жени или ги склонявали към проституция, двама били ангажирани с доставянето на проституиращите на адреси, като играели ролята и на тяхна охрана. На четирима от групата са повдигнати обвинения и за държане на наркотици, разследва се на кого и с каква цел са предлагани. \r\nНа 20 април 2019 г. Специализираната прокуратура поиска съдът да задържи под стража участниците в групата. Специализираният наказателен съд прие, че е налице обосновано предположения те да са извършили престъпленията, за които са обвинени, но не видя опасност да се укрият или да извършат ново престъпление. На осем от тях определи парични гаранции в размер от 5 000 до 15 000 лева, а на един - подписка. \r\nСпециализираната прокуратура протестира определението пред Апелативния специализиран наказателен съд в частта, отнасяща се до мерките за неотклонение на ръководителя на групата (гаранция в пари от 15 000 лв.) и двамата основни организатори на дейността ѝ (парични гаранции от по 10 000 лв.). Обвинението иска тримата да бъдат задържани под стража.", "date": "2019.04.24", "title": "Специализираната прокуратура привлече към наказателна отговорност девет лица за участие в група за сексуална експлоатация"}
{"url": "http://www.focus-news.net/news/2019/04/24/2650661/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването  „Симитли – минало, настояще и бъдеще“  по  Радио „Фокус“ – Пирин  отново ще се спрем на няколко интересни теми, свързани с жителите на общината. На 28 април всички православни християни по света ще се поздравят с думите „Христос Воскресе – Воистина Воскресе“, защото ще настъпи празникът на празниците – Великден. Именно това ще бъде и темата ни днес. В момента се намираме и в средата на така наречената „Страстна седмица“, която е била последната от земния живот на Господ Иисус Христос. Във всеки ден от нея трябва да се извършват различни обреди – какви са те ще ви кажем в първата част от изданието. Освен това продължава и спазването на строгия великденски пост, за който повече ще ни разкаже отец Спас Веселински, свещеник в храм „Рождество Богородично“ – Симитли. Отново ще ни гостува и  фолклористът проф. Костадин Динчев, от който очаквайте подробна информация за ритуалите и практиките, свързани с Великден. Очакваме и Вас, нашите слушатели, на телефоните в студиото: 0885 303 373 и 073/ 88-55-81, или на e-mail: pirin@focus-news.net. На посочените контакти може да поставяте въпроси от различно естество, свързани с развитието на Симитли. От своя страна ние ще поемем ангажимента да ги сведем до вниманието на компетентните експерти в Общината, за да може да получите най-точния и адекватен отговор. \r\nБъдете с нас във времето от 15.00 до 16.00 часа, ако искате да бъдете на „Фокус“ за всичко актуално, което се случва в Симитли и малките населени места в общината. \r\nПредаването „Симитли – минало, настояще и бъдеще“ се излъчва на честотите на Радио „Фокус“ – Пирин от 15.00 до 16.00 часа всяка сряда, с водещ Ливия Нинова.", "date": "2019.04.24", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2019/04/24/2650662/mrrb-tsyalata-avtomagistrala-hemus-mozhe-da-bade-gotova-prez-2023-g-prez-yuni-zapochvat-protsedurite-za-poslednite-90-km.html", "text": "С промените в закона, които ще позволят съкращаване на сроковете за извършване на отчуждителни процедури, и при добра организация е напълно реалистично цялата автомагистрала „Хемус“ да бъде готова година по-рано от обявеното и по нея от София до Варна да се пътува през 2023 г. Това съобщиха от пресцентъра на  Министерство на регионалното развитие и благоустройството .  \r\nПреди две седмици депутати предложиха промени в Закона за държавната собственост, които се очаква да бъдат приети до около 30 дни. Това ще намали в пъти сроковете за отчуждителни процедури и от тях ще бъде спестявана поне година – година и половина, без това да се нарушават финансовите интереси на собствениците на земя. Преди две години бяха приети и промени в Закона за опазване на околната среда, което също допринесе за съкращаване на сроковете с между 6 месеца и година. \r\nТова съобщи в Ловеч днес заместник-министърът на регионалното развитие и благоустройството Николай Нанков. В града той участва в третата поредна дискусия за изграждане на инфраструктурния обект на тема „Магистрала „Хемус“ – новите 134 км“. В нея се включиха също председателят на Управителния съвет на Агенция „Пътна инфраструктура“ Георги Терзийски и изпълнителният директор на „Автомагистрали“ ЕАД Стоян Беличев. \r\nПрез юни започват процедурите за последните близо 90 км на магистрала „Хемус“ в участъка от разклона с пътя Русе – Велико Търново до п.в. „Буховци“, каза още Николай Нанков.  \r\nОтсечката от Велико Търново до п.в. „Буховци“ ще бъде разделена на три подучастъка. За първите два с дължина около 60 км от Велико Търново в посока Търговище се актуализират подробните устройствени планове. За тях до 20-25 дни може да стартира обществена поръчка за изработване на разширен идеен проект. В началото на следващата година ще може да се възложи строителство на инженеринг в участъка като ще се прецени дали да бъде инхаус или отворена процедура. За последния подучастък, който е около 30 км, има готов идеен проект и до 40 дни може да се възложи процедура за инженеринг – допроектиране и строителство. През тази година ще работим по проектирането и отчуждаването, за да може през 2020 г. и там да стартират строително-монтажни работи. \r\nВъзстановени са строително-монтажните работи по част от трасето с дължина 16,3 км между пътните възли „Белокопитово“ и „Буховци“, които бяха спрени през зимния сезон. Все още не са приключили отчуждителните процедури за 15 км поради жалби. До края на месеца се очакват решенията по последните 25 дела. Предвижда се работата по тази част от отсечката да започне в средата на следващия месец. \r\nПрез есента се очаква да бъде завършен участъкът от Ябланица до п.в. „Боаза“ от АМ „Хемус“. Близо 10-километровото трасе вече е готово на 80%. След 2 седмици започва полагане на циментова стабилизация, след което и поетапно полагане на асфалта. На терена има мобилна асфалтова база. \r\nОт вчера „Автомагистрали“ ЕАД стартира поетапното строителство на 134 км от автомагистралата между п.в. „Боаза“ и разклона с пътя Русе – Велико Търново. За изграждането на отсечката от държавния бюджет са осигурени 1,12 млрд. лв. без ДДС. Трасето е разделено на шест участъка. В момента се изготвят технически проекти за участъците от 1 до 3. За останалите има идеен проект и са избрани изпълнители, които имат задача да актуализират изработените парцеларни планове, на базата на които по-късно ще се извърши придобиване на земя за държавна нужда.  \r\nЗнаем какво направи АМ „Тракия“ за Южна България и какво се изгради около нея. За съжаление люлката на българщината – Северна България, изостава в последните 30 - 40 години и демографски, и икономически. „Хемус“ или „Тракия“ не са панацея за дадения регион, но имат огромно икономическо и социално значение. Сравнявайки параметрите за 2017 г. за Северна и Южна България, две трети от населението на страната, което живее на юг от Стара планина създава 75% от Брутния вътрешен продукт. Нетните чуждестранни инвестиции в Южна България са 93%. Това не се дължи само на един инфраструктурен обект, но той е основна предпоставка за всички икономически и социални активности, които следват развитието на подобна базисна инфраструктура, обърна внимание регионалният заместник-министър. \r\nСъс започването на 134 км от магистрала „Хемус“ за всички е ясно, че процесът на построяването й е необратим и ускорен. Имаме силите, възможностите и капацитета да бъдем адекватни на очакванията на цялата държава, коментира Георги Терзийски и изрази увереност, че дейностите ще бъдат изпълнени качествено. \r\nИзпълнителният директор на „Автомагистрали“ ЕАД напомни, че се спекулираше дали дружеството има капацитет да се справи със задачата. Стоян Беличев напомни, че то от много години е по магистралите в България, а в момента мобилизацията е пълна. За три месеца са създадени три нови отдела,  назначени са 12 нови инженери, които ще работят само по проекта, и 7 геодезисти. Купува се нова техника, която е на терен. Ще се наемат хора по и ще се ползват кариерите, които са в близост до трасето, а това ще съживи районите.", "date": "2019.04.24", "title": "МРРБ: Цялата автомагистрала „Хемус“ може да бъде готова през 2023 г., през юни започват процедурите за последните 90 км"}
{"url": "http://www.focus-news.net/news/2019/04/24/2650658/kalina-bobeva-ntg-plovdiv-distsiplinata-rabota-v-uchebno-predpriyatie-onagledyava-natrupanite-v-uchilishte-znaniya-i-podgotvya-uchenitsite-za-realna-rabotna-sreda.html", "text": "Дисциплината „Работа в учебно предприятие“ онагледява натрупаните в училище знания и подготвя учениците за реална работна среда. Това каза в седмичното предаване за образование „Всички в час“ на  Радио „Фокус“  Калина Бобева, учител в Националната търговска гимназия – Пловдив (НТГ), където учебно-тренировъчните фирми са неизменна част от програмата на учениците в горен курс. Тя обърна внимание, че като цяло Министерството на образованието и науката (МОН) все повече насочва образованието към практиката. „В часовете по този предмет ние обучаваме учениците как да си създадат фирма и да я управляват. В една група участват около 13-15 ученици, т.е. децата във всяка паралелка на XI клас се делят на две групи“, уточни Калина Бобева. Тя поясни, че след целогодишната подготовка на учениците, те взимат участие в Международния панаир на тренировъчните фирми, който тази година се проведе в Пловдив на 18 и 19 април. През подготвителния период те имитират подаване на документи за вписване на фирмите в Агенция по вписванията и НАП – така фирмата е регистрирана със своите управители и длъжности, заемани на ротационен принцип, обясни преподавателят. „За този панаир се украсяват щандове и се подготвят рекламни материали – визитки, флаери, каталози. На самото събитие учениците търгуват със свои съученици от страната и чужбина, като идеята е да се сблъскат с реалното представяне на една фирма“, разказа Калина Бобева. Тя обърна внимание, че ежегодно в Панаира участват над 100 фирми, като учениците от НТГ поддържат контакт предимно с български учебно-тренировъчни фирми, но кореспонденция се държи и с тези от чужбина – посредством онлайн платформи. Истинският контакт между учениците се осъществява на Панаира, посочи преподавателят. Освен, че дейността на учебно-тренировъчните фирми е много комплексна, тази дейност има и други ползи – комуникирайки със свои ученици от други държави, децата упражняват и владеенето на езици, допълни тя. „Учениците са очаровани от Панаира – как са преодолели притесненията, как са подготвили документите си и така са се научили и как да се справят в реалната среда. Всички ученици, завършващи НТГ, са подготвени за предизвикателствата след училище – в работната среда“, обърна внимание Калина Бобева. Тя препоръча дисциплината „Работа в учебно предприятие“ да бъде изучавана в повече училища у нас.  \r\nБългарските учебно-тренировъчни фирми са равностойни по знания и възможности на чуждестранните – всички се справиха много добре и представиха по уникален начин идеите си. Това каза в предаването 18-годишната единадесетокласничка Петя Танковска в НТГ, която е и зам.-управител на учебно-тренировъчна фирма за увеселителни паркове. „Искахме да направим нещо забавно и да го представим по интересен начин на панаира. Украсихме щанда, измислихме различни игри, имаше голям интерес и мисля, че се справихме успешно. Сприятелихме се с хора от други училища, градове и държави“, коментира ученичката. Тя добави, че предметът много й е помогнал с подготвянето на различни документи, каквито ще се налага да попълва и при търсенето на работа в бъдеще. Най-трудно се оказва изборът с какво да се занимава учебно тренировъчната фирма, уточни Петя Танковска и добави, че след това всички идеи са идвали една след друга. В Национална търговска гимназия функционират около 10-12 фирми, посочи тя и отчете, че тя е част от най-голямата група от 16 ученици. Петя Танковска сподели, че смята да продължи професионалното си развитие в същата насока.  \r\nМилослава АНГЕЛОВА", "date": "2019.04.24", "title": "Калина Бобева, НТГ-Пловдив: Дисциплината „Работа в учебно предприятие“ онагледява натрупаните в училище знания и подготвя учениците за реална работна среда"}
{"url": "http://www.focus-news.net/news/2019/04/24/2650647/noviyat-zavod-na-lokhiyd-martin-kadeto-shte-se-proizvezhdat-iztrebitelite-f-16-za-balgariya-beshe-ofitsialno-pusnat-v-eksploatatsiya.html", "text": "Новият завод на „Локхийд Мартин“, където ще се произвеждат изтребителите Ф-16 Блок 70 за България беше официално пуснат в експлоатация в Грийнвил, Южна Каролина, САЩ. Това съобщиха от пресцентъра на компанията на  „Локхийд Мартин“ . С помощта на оборудването и производствената екипировка в обновеното съоръжение в Грийнвил, Южна Каролина, които преди това са използвани във Форт Уърт, Тексас, компанията скоро ще започне производство на Ф-16 Блок 70 за Бахрейн. „Това е вълнуващо време, тъй като ние празнуваме още едно важно събитие за Ф-16 – най-успешният и боеспособен изтребител от четвърто поколение в света,“ заяви Мишел Еванс, изпълнителен вицепрезидент на \"Локхийд Мартин\" Аеронавтикс.  „Тази нова локация за производство на Ф-16 е изправена пред светло бъдеще.“  \r\nПродължава да расте световното търсене, както за нови  Ф-16, както и за модернизираната им версия Ф-16V. Бахрейн стана първият клиент за Ф-16 Блок 70 през юни 2018 г., последван от партньора на България в НАТО – Словакия, която подписа „писмо за съгласие“ през декември миналата година за доставката на 14 самолета Блок 70. България и правителството на САЩ в момента са в преговори за придобиване на нов самолет Ф-16 Блок 70, който да осигури отбранителните нужди на страната на национално и съюзническо ниво. В допълнение САЩ одобри предложената продажба на 25 нови самолета Ф-16 Блок 72 (идентични на Блок 70 с изключение на типа двигател) и подобрените Ф-16V за Мароко. Досега са произведени 4588 самолета Ф-16, а около 3 000 са самолетите Ф-16, които понастоящем са в употреба в 25 страни от цял свят.  \r\nЛокхийд Мартин потвърждава ангажимента си за предоставяне на икономически и промишлени ползи за България във връзка с придобиването на Ф-16 Блок 70, като по този начин ще подкрепи суверенитета, споделянето на технологии и подпомогне местната заетост. Покупката на Ф-16 за българските военно-въздушни сили ще бъде катализатор на дългосрочно стратегическо партньорство в България.   \r\n„Като част от ангажимента си да подкрепя придобиването на Ф-16 от България, Локхийд Мартин ще отвори база за поддръжка, частичен и цялостен ремонт (MRO facility) в страната. Това означава, че българските самолети ще могат да бъдат поддържани в България от местни инженери и техници през цялата продължителност на своите 12 000 летателни часа живот.“, заяви Джим Робинсън, ръководител на проекта за придобиване на Ф-16 в България. \r\n„Локхийд Мартин\" дискутира редица други партньорства с българската индустрия, както и възможност за сътрудничество с български академични институции в научно-изследователски програми, които ще развият таланти в науката и инженерството, необходими, за да бъдат посрещнати предизвикателствата на 21 век.“", "date": "2019.04.24", "title": "Новият завод на „Локхийд Мартин“, където ще се произвеждат изтребителите Ф-16 за България, беше официално пуснат в експлоатация"}
{"url": "http://www.focus-news.net/news/2019/04/24/2650659/d-r-dimitar-belorechkov-sayuz-na-ptitsevadite-nay-dobre-se-varyat-yaytsata-razmer-m.html", "text": "Най-добре се варят яйца размер М, най-здрави са. Това каза в интервю за  Агенция „Фокус“  д-р Димитър Белоречков от Съюза на птицевъдите в България. „Яйцата не трябва да се държат дълго време в боята“, посочи той и уточни, че за боядисването трябва да избираме яйца, които не са с много пори. „В повечето случаи големите яйца са по-порести. Когато са с много пори яйцата въобще не трябва да се боядисват, защото боята ще навлезе в белтъка“, коментира Белоречков. В отговор на въпрос големите вериги или малките магазини са по предпочитаните за покупка на яйца, той обясни: „Тенденцията, която се наблюдава от няколко години, е че в големите градове хората пазаруват от големите магазини. Малките квартални магазини в големите градове са на втора линия. Това не е случайно, защото при влизане в голям магазин могат да намерят и други продукти. В малките селища нямат друг изход, трябва да вземат от малък магазин. Там вече яйцата могат да бъдат с различна цена, спрямо търсенето и предлагането“.  \r\nТеодора ПАТРОНОВА Пълния текст на интервюто четете по-късно в „Мнение”", "date": "2019.04.24", "title": "Д-р Димитър Белоречков, Съюз на птицевъдите: Най-добре се варят яйцата размер М"}
{"url": "http://www.focus-news.net/news/2019/04/24/2650663/na-parvo-chetene-parlamentat-dade-dopalnitelni-pravomoshtiya-na-vaorazhenite-sili-i-sformira-savmestno-komandvane-na-spetsialnite-operatsii.html", "text": "Парламентът прие промени в Закона за отбраната и въоръжените сили на първо четене, предаде репортер на  Агенция „Фокус“ . Промените са внесени от Министерски съвет. „За“ измененията гласуваха 83 народни представители, 13 бяха „против“, а един се въздържа. Съгласно промените Въоръжените сили ще могат да изпълняват задачи по оказване на помощ на държавните органи при противодействие на заплахи с особено висока степен на обществена опасност. В законопроекта е заложено да бъде сформирано Съвместно командване на специалните операции (СКСО). Сформирането на такова командване се обуславя от поетите ангажименти към Алианса и от необходимостта от използването на силите за специални операции за мирновременните задачи, изпълнявани в отговор на съвременните рискове и заплахи пред националната сигурност на страната. С приемането на законодателните промени ще се регламентират функциите на СКСО по подбор, подготовка на личен състав и формирования, планиране, координиране, осигуряване на взаимодействието и централизираното провеждане, командване и управление на пълния спектър от специални операции самостоятелно, в състава на съвместни сили и във взаимодействие с други държавни структури от архитектурата за националната сигурност. Със законопроекта се определя йерархически мястото на СКСО на оперативно ниво и неговото непосредствено подчинение на началника на отбраната.  \r\nС друга част от измененията се прецизира кръгът от задължените лица – военнослужещи и цивилни служители, извън тези, заемащи висши публични длъжности по Закона за противодействие на корупцията и за отнемане на незаконно придобитото имущество. С промените се създава императивно задължение по време на занятия, учения, тренировки и лагери на военнослужещите да се осигурява безплатна храна без възможност за изплащане на левовата й равностойност, за разлика от случаите, когато се носи дежурство или се изпълняват други дейности със специфичен характер. \r\nДеница КИТАНОВА", "date": "2019.04.24", "title": "На първо четене парламентът даде допълнителни правомощия на Въоръжените сили и сформира Съвместно командване на специалните операции"}
{"url": "http://www.focus-news.net/news/2019/04/24/2650638/reuters-chuzhdestranni-grupi-stoyat-zad-atentatite-v-shri-lanka-tvardi-poslanikat-na-sasht.html", "text": "Мащабът и сложността на терористичните атаки на католическия Великден в хотели и църкви в Шри Ланка предполага участието на външна група, като „Ислямска държава“, заяви посланикът на САЩ в Коломбо Алайна Теплиц в сряда, докато броят на жертвите се увеличи до 359 души, предава  Reuters . \r\nТерористичната групировка „Ислямска държава“ вече пое отговорността за координираните бомбени атаки, но към момента няма доказателства за това. \r\nДлъжностни лица на Шри Ланка обвиниха две местни ислямистки групи, за които има подозрения, че имат връзки с джихадистката групировка. Започнали са да се появяват детайли за група от деветима, добре образовани самоубийствени атентатори, включително жена, от заможни семейства. \r\n„Ако погледнете мащаба на атаките, нивото на координация, колко са сложни, не е невероятно да се смята, че има външни връзки“, заяви Телиц пред журналистите в Коломбо. \r\nПревод и редакция:", "date": "2019.04.24", "title": "Reuters: Чуждестранни групи стоят зад атентатите в Шри Ланка, твърди посланикът на САЩ"}
{"url": "http://www.focus-news.net/news/2019/04/24/2650665/varna-63-godishna-velosipedistka-e-s-opasnost-za-zhivota-sled-katastrofa-na-krastovishteto-na-ul-krakra-i-bulair.html", "text": "63-годишна велосипедистка е с опасност за живота след катастрофа с лек автомобил на кръстовището на ул. „Кракра“ и „Булаир“. Това съобщиха за  Агенция „Фокус“  от ОДМВР – Варна. Инцидентът е станал около 7.30 часа. Водачът на лек автомобил „Шкода“ по време на движение е закачил със страничното си огледало велосипедистката. Тя е паднала на пътното платно и е получила фрактура на черепа. Настанена е за лечение в болница. Към този момент е с опасност за живота. Образувано е досъдебно производство и се изясняват детайлите около произшествието.  \r\nТеодора ПАТРОНОВА", "date": "2019.04.24", "title": "Варна: 63-годишна велосипедистка е с опасност за живота след катастрофа на кръстовището на ул. „Кракра“ и „Булаир“"}
{"url": "http://www.focus-news.net/news/2019/04/24/2650666/blagoevgrad-detsata-ot-tri-detski-gradini-izobretiha-velikdenska-ukrasa-koyato-e-montirana-na-ploshtad-georgi-izmirliev.html", "text": "Деца от ДГ №10 „Мак“, ДГ „Синчец“ и ДГ №6,,Щастливо детство”, обособиха великденски кътове по повод предстоящия християнски празник Възкресение Христово. Това съобщиха от пресцентъра на  Община Благоевград . Децата, заедно с техните учители, изобретиха тематични великденски фигури. Те са разположени на тревните площи на площад „Георги Измирлиев“ и пред LARGO MALL. Сред тях са великденски заек, великденски патета, влакче с великденски яйца и цветен кът. Благодарение на сръчността на децата и техните учители празничната украса е по-богата, а Благоевград по-пъстър.  \r\nОбщина Благоевград подкрепя подобни инициативи, защото възпитават у децата отговорност и любов към красивите неща.", "date": "2019.04.24", "title": "Благоевград: Децата от три детски градини изобретиха великденска украса, която е монтирана на площад „Георги Измирлиев“"}
{"url": "http://www.focus-news.net/news/2019/04/24/2650670/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване  „Белово – градът на трите планини”  на  Радио „Фокус“ – Пазарджик  и  Община Белово  ще разговаряме с кмета на село Голямо Белово Росица Данкова за текущите ремонти в населеното място и предстоящото посрещане на Великден.  \r\nВ предаването ще отделим минути и на богатия културен календар през месец април на Община Белово. От Севдалина Попова, старши експерт „Музейно дело“ в Общината, ще чуете кои са най-важните събития в него, как преминаха ателиетата за боядисване на яйца и кои са най-интересните моменти от изложбата „Природата на община Белово“.  Предаването „Белово – градът на трите планини“ се излъчва от 15.00 до 16.00 часа всяка сряда по Радио „Фокус“ – Пазарджик. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2019.04.24", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2019/04/24/2650671/ombudsmanat-maya-manolova-shte-boyadisva-1-000-yaytsa-s-detsa-na-25-april.html", "text": "На 25 април 2019 г., Велики четвъртък, от 10.30 часа на пл. „Света Неделя“ в София, институцията на омбудсмана, съвместно с Българската православна църква, организира боядисване на 1 000 великденски яйца, в което са поканени над 200 деца от 4 столични детски градини и 8 училища. Това съобщиха от пресцентър на  Омбудсмана на Република България . \r\nСъбитието е част от Националната кампания „Великден за всеки – дари празник на баба и дядо“, която се организира от омбудсмана за четвърта поредна година в подкрепа на българските пенсионери. \r\nБоите, с които ще се изпишат яйцата, са дарение за каузата „Спаси икона“, чрез която малчугани от неделните училища помагат на свои онкоболни връстници. \r\nВ 11.30 часа от храм „Св. Неделя“ с благословението на белоградчишкия епископ Поликарп ще потегли литийно шествие, водено от свещенослужители на Софийската епархия, в което учениците ще отнесат шарените яйца в социалната кухня в двора на столичния храм „Св. Св. Кирил и Методий“ на ул. „Георг Вашингтон“ № 47. \r\nТам великденските яйца ще бъдат раздадени на социално слабите и възрастни хора. Социалната кухня, инициирана от институцията на омбудсмана, стартира на 17 декември 2018 г. с благословението на Негово Светейшество патриарх Неофит и с подкрепата на БЧК, БАБХ, големите търговски вериги, различни дарители, производители и много доброволци. Всеки делничен ден в нея се хранят безвъзмездно с топъл обяд между 500 и 1 000 души.", "date": "2019.04.24", "title": "Омбудсманът Мая Манолова ще боядисва 1 000 яйца с деца на 25 април"}
{"url": "http://www.focus-news.net/news/2019/04/24/2650667/burgas-otkrivatelyat-na-moshtite-na-sv-yoan-predtecha-na-ostrov-sv-ivan-i-prouchvatel-na-knyazhevskiya-manastir-sveta-bogoroditsa-prof-kazimir-popkonstantinov-gostuva-v-grada-na-30-april.html", "text": "Едно от големите имена в съвременната българска археология гостува в Бургас. Това съобщиха от пресцентъра на  Общината . Откривателят на мощите на св. Йоан Предтеча на остров Свети Иван и проучвател на княжевския манастир „Света Богородица“ край Варна – проф. Казимир Попконстантинов, ще се срещне с любители на историята и загадките. Инициативата се организира от Югоизточен съюз на екскурзоводите „Ваня Райкова“ – Бургас и Община Бургас. Срещата ще се проведе  от 17.00 часа на 30 април в Културен център „Морско казино“, а входът е свободен. Професор Попконстантинов ще представи интересни подробности за направените от него и екипа му открития. След презентацията срещата ще продължи с дискусия, по време на която всеки ще може да зададе своите въпроси към археолога.", "date": "2019.04.24", "title": "Бургас: Откривателят на мощите на св. Йоан Предтеча на остров Св. Иван и проучвател на княжевския манастир „Света Богородица“ проф. Казимир Попконстантинов гостува в града на 30 април"}
{"url": "http://www.focus-news.net/news/2019/04/24/2650668/reuters-mateo-salvini-othvarli-tvardeniyata-za-razpadane-na-italianskoto-pravitelstvo-i-predsrochni-izbori.html", "text": "Вицепремиерът на Италия и министър на отбраната Матео Салвини в сряда опроверга спекулациите за разпадане на правителството и предсрочни парламентарни избори, като увери, че то ще изкара целия си мандат, предава  Reuters . \r\nДвете управляващи партии, дясната „Лига“ и ляво-популисткото Движение 5 Звезди, влязоха в няколко конфронтации в рамките на борбата за гласове на изборите за Европейски парламент на 26 май, отбелязва британската агенция. \r\nПревод и редакция:", "date": "2019.04.24", "title": "Reuters: Матео Салвини отхвърли твърденията за разпадане на италианското правителство и предсрочни избори"}
{"url": "http://www.focus-news.net/news/2019/04/24/2650669/georgi-terziyski-api-remontat-na-tunela-na-okolovrastniya-pat-na-lovech-shte-zavarshi-prez-yuni-kakto-e-po-dogovor.html", "text": "Ремонтът на тунела на Околовръстния път на Ловеч, както и  9-километровата отсечка от пътя Ловеч - Троян ще завърши  най-късно до 27 юни, както е по договор. Това съобщи председателят на Управителния съвет на Агенция \"Пътна инфраструктура\" Георги Терзийски пред медиите на форум в Ловеч, съобщиха от пресцентъра на  АПИ . Проектът е включен в лот 16 на Оперативна програма \"Региони в растеж\". \"В  момента се работи усилено в съоръжението, подготвя се за асфалтови дейности и има възможност работата да приключи и по-рано, ако времето позволи\", каза Терзийски. \r\nПо повод пътуването за предстоящите почивни дни около Великден председателят на УС на АПИ съобщи, че в пиковите часове на 25 април и 29 април ще бъде спряно движението на камионите над 12 т по автомагистралите и най-натоварените направления. В участъците с ремонт на АМ \"Тракия\" и АМ \"Хемус\" за  улеснение на трафика от утре до неделя ще има две ленти за Бургас и за Варна и една за София, а в края на почивните дни, когато много хора ще пътуват отново към столицата, съответно ще са две лентите за София и по една за Бургас и Варна.", "date": "2019.04.24", "title": "Георги Терзийски, АПИ: Ремонтът на тунела на Околовръстния път на Ловеч ще завърши през юни, както е по договор"}
{"url": "http://www.focus-news.net/news/2019/04/24/2650674/redzhep-taiyp-erdogan-za-kritikite-na-makron-za-armenskiya-genotsid-frantsiya-izbi-800-hilyadi-predi-25-godini-v-ruanda.html", "text": "Президентът на Турция Реджеп Таийп Ердоган в сряда заяви, че не може да бъде оспорен фактът, че Франция е избила 800 хиляди души в Руанда преди 25 години, в остър ответ на критиките на френския президент Еманюел Макрон, който определи събитията от 1915 година като „арменски геноцид“, пише електронното издание на  турския вестник Yeni Safak . \r\n„Ако се поровим в геноцидите, кланетата и нарушенията на човешките права, ще видим същите страни, които вдигат шум за демокрацията и свободата“, заяви турският президент на симпозиум за архивите и историческите изследвания в столицата Анкара. \r\n„Тези, които поучават Турция за човешките права, демокрацията, арменския въпрос и борбата срещу тероризма имат кървава история“, добави турският лидер. \r\nТой каза още,  че нито една група или държава не може да докаже твърденията по арменския въпрос чрез доказателства от архивите. \r\nКато отбеляза, че архивите на Турция за събитията от 1915 година са изцяло достъпни, Ердоган призова арменците и третите страни да направят същото. \r\nПо-рано този месец Макрон обяви 24 април за ден на памет за събитията от 1915 година между Турция и Армения. \r\nПозицията на Турция за тези събития е, че избиването на арменците в Източна Анатолия се е случило, когато някои от тях са взели страната на нахлуващите руснаци и са се разбунтували срещу Османската империя. Последващото преселване на арменците води до много жертви. \r\nТурция отхвърля представянето на инцидента като геноцид и описва събитията през 1915 година като трагедия, в рамките на която и двете страни са дали жертви. \r\nАнкара многократно е предлагала да се създаде съвместна комисия от историци от Турция и Армения и международни експерти, които да се справят с въпроса. \r\nПревод и редакция:", "date": "2019.04.24", "title": "Реджеп Таийп Ердоган за критиките на Макрон за арменския геноцид: Франция изби 800 хиляди преди 25 години в Руанда"}
{"url": "http://www.focus-news.net/news/2019/04/24/2650653/sdsm-na-miting-v-tetovo-ako-glasopodavatelite-na-reka-ne-glasuvat-za-pendarovski-shte-predadat-kontseptsiyata-za-evroatlanticheska-darzhava.html", "text": "Председателят на СДСМ Зоран Заев, членът на Изпълнителния съвет на СДСМ Едмонд Адеми и кандидатът за президент Стево Пендаровски в Тетово призова за подкрепа на концепцията „Заедно напред“ и успешен втори тур на вота за държавен глава на 5 май, предава македонската агенция  „Макфакс“ . \r\nАдеми заяви, че концепцията за евроатлантическа държава може да бъде реализирана само от тази власт и бъдещият президент Стево Пендаровски. \r\n„И концепцията на БлеримРека е за ЕС и НАТО. И той подкрепя Рамковия и Преспанския договор. Ако тези, които гласуваха за Река не излязат на 5 май и ако не гласуват за Стево Пендаровски, те ще предадат вярата на Блерим Река за Република Северна Македония като членка на НАТО и ЕС“, заяви Адеми. \r\nЗаев, от своя страна, каза, че оставането у дома дава шанс на Силяновска, Мицковски и Груевски. \r\n„Гордана Силяновска се бори за онова, за което се бори Мицковски, а Мицковски се бори Груевски да се върне, а няма да има повече амнистии. Главната задача, право и справедливост, е императив за всички и ще изпълним това“, заяви той. \r\nПендаровски заяви, че ВМРО-ДПМНЕ и Гордана Силяновска-Давкова продължават с жестоката пропаганда да отменят всичко, направено от сегашното правителство. \r\n„Щели да направят по-добри договори, а на въпроса кой ще им даде международни гаранции мълчат. Най-големите световни сили ни дадоха всички възможни гаранции, застанаха зад договорите и с България, и с Гърция и с тяхна помощ сме на пътя към НАТО“, заяви кандидатът за президент на управляващата коалиця. \r\nПревод и редакция:", "date": "2019.04.24", "title": "СДСМ на митинг в Тетово: Ако гласоподавателите на Река не гласуват за Пендаровски, ще предадат концепцията за евроатлантическа държава"}
{"url": "http://www.focus-news.net/news/2019/04/24/2650675/zheni-mihaylova-dki-kts-dvoretsa-galeriya-tunela-e-tochnoto-myasto-kadeto-da-badat-eksponirani-kralskite-nakiti.html", "text": "Галерия „Тунела“, където представяме пред широката публика най-новата изложба, е точното място, където да бъдат експонирани кралските накити и изключителната ювелирна способност на старите ни майстори. Това заяви по време на откриването на изложбата “Непознатите средновековни съкровища от фонда на Националния исторически музей (НИМ) XIV – XVII век” директорът на Държавен културен институт - Културен център (ДКИ-КЦ) „Двореца“ в Балчик Жени Михайлова, предаде кореспондент на  Радио „Фокус” – Варна . Жени Михайлова отбеляза, че за предстоящите великденски празници десетки хиляди туристи ще посетят „Двореца“ и ще имат възможност да разгледат интересната изложба и уникалното съкровище, което тя съдържа. „Искам да благодаря за поканата в лицето на проф. Иван Христов и на директора на НИМ доц. Бони Петрунова, които откликнаха на нашата молба и предоставят тези изключителни артефакти и за публиката на „Двореца“ в Балчик, и за многобройните туристи, които разглеждайки експозицията, ще отнесат късче от нашето културно наследство в своите страни“, каза Жени Михайлова.  \r\nИзложбата представя най-значимите археологически предмети от основния фонд на музея, които до момента не са включени в постоянната му експозиция. Те са събирани в продължение на десетилетия по различни начини - чрез археологически разкопки и теренни обхождания, чрез дарения, откупки или са предоставяни от държавни институции. Сред експонатите от XV – XVII в. могат да бъдат видени златна апликация от диадема, сребърни гривни “кубелии” (“рогатки”), сребърна чаша – кратунка, златна игла за коса с позлата, както и половинка от сребърен енколпион – панагия, изработен от слонова кост. Изложбата може да бъде разгледана до 10 август тази година.  \r\nЖулиета НИКОЛОВА", "date": "2019.04.24", "title": "Жени Михайлова, ДКИ-КЦ „Двореца“: Галерия „Тунела“ е точното място, където да бъдат експонирани кралските накити"}
{"url": "http://www.focus-news.net/news/2019/04/24/2650664/nachalnikat-na-generalniya-shtab-na-rusiya-sasht-i-sayuznitsite-vodyat-agresivna-politika-i-narushavat-mezhdunarodnoto-pravo-za-da-zapazyat-kontrola-si-nad-prirodnite-resursi-i-transportnite-komunikatsii.html", "text": "Началникът на Генералния щаб на Въоръжените сили на Русия армейски генерал Валерий Герасимов заяви, че политиката на САЩ и техните съюзници е агресивна, предава  ТАСС . \r\n„Най-голямо влияние върху състоянието на глобалната и регионалната сигурност оказват фактори от субективен характер, обусловени от агресивното направление на политиката на САЩ и техните съюзници“, заяви военният в сряда по време на VIII Московска конференция по сигурността. \r\nГерасимов добави, че за запазване на глобалната си доминация, контрола над световните запаси на природни ресурси и транспортни комуникации, Вашингтон пренебрегва нормите на международното право и целенасочено разрушава механизма за колективна сигурност, закрепен с Устава на ООН. Според оценката на генерала, това води към разрушаване на цялата система за стратегическа стабилност. \r\nНачалникът на Генералния щаб обърна внимание, че „Вашингтон последователно се освобождава от поетите договорни задължения в областта на контрола над въоръженията“. \r\n„Методите за водене на хибридна война не са разработени от нас. Специалните служби на Запада отдавна ги използват, на първо място срещу Русия“, отбеляза Герасимов. \r\nПо неговите думи, западните страни обвиняват в подобни действия Русия, за да замаскират своите собствени дела. Но „готовите да повярват в тази лъжа става все по-малко и по-малко“, подчерта военният. \r\nПревод и редакция:", "date": "2019.04.24", "title": "Началникът на Генералния щаб на Русия: САЩ и съюзниците водят агресивна политика и нарушават международното право, за да запазят контрола си над природните ресурси и транспортните комуникации"}
{"url": "http://www.focus-news.net/news/2019/04/24/2650676/ministerstvo-na-zdraveopazvaneto-497-sa-sluchaite-na-morbili-na-teritoriyata-na-stranata.html", "text": "Случаите на морбили на територията на страната към 24 април са 497. Затихва огнището в Благоевградска област, но се разраства в София-град и София-област. В други региони към момента няма отчетливи огнища. Данните изнесе главният държавен здравен инспектор доц. д-р Ангел Кунчев по време на пресконференция, посветена на Европейската имунизационна седмица 2019 г., съобщиха от пресцентъра на  Министерството на здравеопазването .  \r\n„Всяка година държавата отделя 40 милиона лева за изпълнение на имунизационния календар, който е идентичен с тези на другите европейски страни. Осигурени са най-добрите ваксини за българските деца. Въпреки това за 2018 година седем процента от тях не са получили първата ваксинация срещу морбили, която се поставя на 13-месечна възраст, а 13 процента не са се явили за втората. Най-голям брой неваксинирани деца има в две групи - в ромската общност и сред родителите с антиваксърски настроения“, посочи доц. д-р Ангел Кунчев.  \r\nСпоред д-р Кунчев притеснителен е и фактът, че неимунизирани деца всъщност се водят имунизирани, затова в момента се прави изследване, което да даде реалната картина.  \r\nЕкспертите от Световната здравна организация съветват да се търси достоверна информация относно приложението на ваксините. Според тях ефектът може да бъде само положителен и посочиха за пример, че благодарение на ваксинация, в Европа вече са изчезнали заболявания, сред които е и полиомиелитът. С два процента се е увеличило ваксиналното покритие срещу полиомиелит в Европа за 2017 г. в сравнение с 2016 г.  \r\nЗаместник-министърът на здравеопазването Светлана Йорданова подчерта, че страната ни е една от 53-те държави в Европейския регион на СЗО, в които се отбелязва Европейската имунизационна седмица 2019 г. Тази година тя ще се проведе от 24 до 30 април, като основната цел е да бъде повишена информираността на населението относно значението на ваксинирането, особено при децата.", "date": "2019.04.24", "title": "Министерство на здравеопазването: 497 са случаите на морбили на територията на страната"}
{"url": "http://www.focus-news.net/news/2019/04/24/2650672/zheni-mihaylova-dki-kts-dvoretsa-galeriya-tunela-e-tochnoto-myasto-kadeto-da-badat-eksponirani-kralskite-nakiti-i-izklyuchitelnata-sposobnost-na-starite-ni-maystori.html", "text": "Галерия „Тунела“, където представяме пред широката публика най-новата изложба, е точното място, където да бъдат експонирани кралските накити и изключителната, ювелирна способност на старите ни майстори. Това заяви по време на откриването на изложбата “Непознатите средновековни съкровища от фонда на Националния исторически музей (НИМ) XIV – XVII век” директорът на Държавен културен институт - Културен център (ДКИ-КЦ) „Двореца“ в Балчик Жени Михайлова, предаде кореспондент на  Радио „Фокус” – Варна . Жени Михайлова отбеляза, че за предстоящите великденски празници десетки хиляди туристи ще посетят „Двореца“ и ще имат възможност да разгледат интересната изложба и уникалното съкровище, което тя съдържа. „Искам да благодаря за поканата в лицето на проф. Иван Христов и на директора на НИМ доц. Бони Петрунова, които откликнаха на нашата молба и предоставят тези изключителни артефакти и за публиката на „Двореца“ в Балчик, и за многобройните туристи, които разглеждайки експозицията, ще отнесат късче от нашето културно наследство в своите страни“, каза Жени Михайлова. Изложбата представя най-значимите археологически предмети от основния фонд на музея, които до момента не са включени в постоянната му експозиция. Те са събирани в продължение на десетилетия по различни начини - чрез археологически разкопки и теренни обхождания, чрез дарения, откупки или са предоставяни от държавни институции. Сред експонатите от XV – XVII в. могат да бъдат видени златна апликация от диадема, сребърни гривни “кубелии” (“рогатки”), сребърна чаша – кратунка, златна игла за коса с позлата, както и половинка от сребърен енколпион – панагия, изработен от слонова кост. Изложбата може да бъде разгледана до 10 август тази година.  \r\nЖулиета НИКОЛОВА", "date": "2019.04.24", "title": "Жени Михайлова, ДКИ-КЦ „Двореца“: Галерия „Тунела“ е точното място, където да бъдат експонирани кралските накити и изключителната способност на старите ни майстори"}
{"url": "http://www.focus-news.net/news/2019/04/24/2650679/pravitelstvoto-utvardi-taksite-za-kandidatstvane-i-obuchenie-na-studenti-i-doktoranti-za-20192020-godina.html", "text": "Министерският съвет утвърди таксите за кандидатстване и за обучение на студенти и докторанти за новата академична 2019/2020 година. Това съобщиха от  правителствената информационна служба . \r\nВ сравнение с учебната 2018/2019 година и предложенията на държавните висши училища за учебната 2019/2020 година намаление на таксите за студенти има при Висшето строително училище „Л. Каравелов“ - София, от 17%. То е при професионално направление „Архитектура, строителство и геодезия“, отнася се за задочна форма на обучение и е 450 лева (при 540 лева за настоящата учебна година). \r\nПри 13 държавни висши училища размерът на таксите за обучение на студенти се увеличава с от 5% до 63%, или от 30 до 270 лева спрямо размера на таксите за миналата учебна година. Това са Техническият университет - Габрово, Техническият университет - Варна, Националната художествена академия, Икономическият университет - Варна, АМТИИ „Проф. Асен Диамандиев“, УНИБИТ, НАТФИЗ, и др. Най-голямото увеличение от 63% е на ТУ Габрово и се отнася за студентите задочна форма на обучение в техническите науки.  \r\nПри 19 държавни висши училища няма промяна в размера на \r\nтаксите за обучение на студенти. \r\nПри таксите за обучение на докторанти при 5 държавни висши училища увеличението е средно с 20% (от 50 до 150 лева). Това са ХТМУ, МУ - Варна, НАТФИЗ, ВТУ „Тодор Каблешков“ - София, и УНИБИТ. При 28 висши училища и Българската академия на науките няма промяна в размера на таксите за обучение спрямо тези от учебната 2018/2019 г. \r\nИндикативният размер на таксата за кандидатстване е в размер на 50 лева при средна такса за обучение в държавните висши училища в размер на 800 лева за учебната 2019/2020 година. В държавните висши военни училища съответно таксата за кандидатстване е в размер на 30 лева при средна такса за обучение в размер на 750 лева. \r\nРазмерът на таксата за кандидатстване в БАН и научните организации е в размер на 30 лева при средна такса за обучение на докторанти в размер на 460 лева за учебната 2019/2020 година. \r\nПредложените такси за учебната 2019/2020 година ще обхванат над 160 000 брой учащи, в т.ч. 155 000 студенти и 5000 докторанти в редовна и задочна форма на обучение в държавните висши училища.", "date": "2019.04.24", "title": "Правителството утвърди таксите за кандидатстване и обучение на студенти и докторанти за 2019/2020 година"}
{"url": "http://www.focus-news.net/news/2019/04/24/2650678/veliko-tarnovo-ot-3-do-6-may-shte-se-provede-xiv-festival-na-detsko-yunosheskoto-teatralno-tvorchestvo-malkiyat-prints.html", "text": "От 3 до 6 май 2019 г. в Музикално-драматичен театър „Константин Кисимов“ – Велико Търново, ще се проведе поредното XIV издание на Националния фестивал за детско-юношеско театрално творчество „Малкият принц“. Събитието е организирано от Община Велико Търново и Народно читалище „Извор – 1873” с. Самоводене. това съобщиха от пресцентъра на  Община Велико Търново . Официалното откриване е на 3 май (петък) в 09.30 часа. \r\nТазгодишното издание ще потвърди реномето на фестивала като едно от най-големите събития на детско-юношеската театрална сцена в България. Участие ще вземат 26 детски и юношески театрални състава с общо над 395 млади актьори. Те ще представят 26 спектакъла, съответно 14 в детската възрастова група и 12 в юношеската.  \r\nУчастват формации от цяла България – Велинград, Кърджали, Пазарджик, Стара Загора, Варна, София, Нови Пазар, Разград, Кюстендил и др.  \r\nВелико Търново ще бъде представено от Театрална студия при Езикова гимназия „Проф. д-р Асен Златаров” - Велико Търново. Младите таланти ще закрият фестивала на 6 май с пиесата „Криворазбраната цивилизация“ по Добри Войников. Сред другите представители на търновския край са състави от Дебелец, Церова кория и Шемшево.  \r\nКонкурсната програма се провежда в две категории: първа група – театрални формации с участници до 14 години и втора група – от 14 до 19 години. Съставите от първа група се представят на 3 и 4 май, а тези от втора – на 5 и 6 май. \r\nАвторитетно жури, председателствано от известния български актьор, театрален режисьор и телевизионен водещ Николай Априлов, заедно с актьорите Веселин Калановски и Стефка Златкова, ще присъди общо 16 награди, осигурени от Община Велико Търново.", "date": "2019.04.24", "title": "Велико Търново: От 3 до 6 май ще се проведе XIV Фестивал на детско-юношеското театрално творчество „Малкият принц“"}
{"url": "http://www.focus-news.net/news/2019/04/24/2650682/veliko-tarnovo-zapochva-aktsiya-za-izostaveni-stari-avtomobili-v-obshtina-svishtov.html", "text": "Започва акция за изоставени стари автомобили в община Свищов, съобщиха от пресцентъра на  Общината . Със Заповед на кмета и съгласно Наредбата за управление на отпадъците на територията на общината е назначена комисия за извършване на проверки за неправомерно паркирани, излезли от употреба моторни превозни средства, в зелените площи, детските площадки и други терени общинска или държавна собственост. \r\nСпоред §1, т. 8, б и чл. 46 от Наредбата за управление на отпадъците на територията на община Свищов, собственик на МПС, на което не е заверен знака за технически преглед за повече от две години от определената му дата за следващ преглед за техническа изправност, в случай, че то се намира върху терен държавна или общинска собственост, е длъжен да го предаде на площадка за събиране и съхраняване или в център за разкомплектоване. \r\nОбщината периодично извършва проверки за изоставени автомобили на терени общинска собственост. На всички излезли от употреба МПС се поставят стикери с предписание за премахване на автомобилите в 14-дневен срок. След изтичането на указания срок, кметът Генчо Генчев издава заповед за принудително премахване и моторните превозни средства се вдигат от фирмата, с която Общината има сключен договор, а на собствениците на автомобилите се съставя Акт за установяване на административно нарушение по реда на Закона за административните нарушения и наказания. \r\nГражданите, които имат информация за такива автомобили, могат да подадат сигнал на e-mail: ivank34@abv.bg.", "date": "2019.04.24", "title": "Велико Търново: Започва акция за изоставени стари автомобили в община Свищов"}
{"url": "http://www.focus-news.net/news/2019/04/24/2650680/pravitelstvoto-se-razporedi-s-imoti.html", "text": "Министерският съвет прие решение за възмездно учредяване на безсрочен сервитут върху поземлен имот в горска територия - публична държавна собственост. Това съобщиха от  правителствената информационна служба . Той се намира в землището на гр. Асеновград и е с площ 3,169 дка. Имотът е в района на дейност на Териториално поделение „Държавно горско стопанство Асеновград“ към Държавно предприятие „Южноцентрално държавно предприятие“ - Смолян. Вещното право върху имота се учредява за изграждане и обслужване на подземен ел. кабел ниско напрежение за обект: „Външно кабелно електрозахранване ниско напрежение от съществуващ стълб до Базова станция 3230“ в полза на „Теленор България“ ЕАД. За придобиване на ограниченото вещно право дружеството ще заплати цена за безсрочен сервитут в размер на 27 258,00 лева и режийни разноски на стойност 545,16 лева на Изпълнителна агенция по горите. Цена за компенсационно залесяване в размер на 3 191.08 лева и цена на дървесината на корен в сегашна възраст за оценяваните насаждения в размер на 1200 лева ще бъдат заплатени на ДП „Южноцентрално държавно предприятие“ - Смолян. По сметката на община Асеновград ще бъде заплатен данък за придобиване на ограничено вещно право в размер, определен от общинския съвет.  \r\nСъгласно друго правителствено Решение, имоти - публична държавна собственост, се обявяват за имоти - частна държавна собственост, с предоставени права за управление на Министерство на отбраната. За ведомството е отпаднала необходимостта от ползването на имотите - публична държавна собственост, а като имоти - частна държавна собственост, с тях могат да се извършват разпоредителни действия - продажба чрез търг, съгласно Закона за държавна собственост. Обектите със сменен статут се намират в области Хасково и Монтана.  \r\nПравителството възложи също така на Агенцията по приватизация и следприватизационен контрол да извърши приватизация чрез публичен търг с явно наддаване на два поземлени имота - частна държавна собственост, намиращи се в гр. Монтана, с построените в тях сгради - незавършено строителство. Приватизацията се извършва по предложение на областния управител на област Монтана, в чието управление са имотите. Единият се намира на ул. „Макгахан“ № 14 и е с площ 15 840 кв. м, заедно с построената в него на груб строеж едноетажна сграда на транспорта, със застроена площ 1 064 кв. м. Вторият имот се намира на ул. „Сирма войвода“ № 2 и е с площ 26 501 кв. м, ведно с построената в него девететажна сграда - незавършено строителство, в груб строеж, със застроена площ 3 151 кв. м, с предназначение за здравно заведение.  \r\nС друго Решение на правителството имот - публична държавна собственост в гр. Върбица става частна - държавна собственост и се предоставя на Община Върбица. Имотът представлява терен с площ 1 100 кв. м и две сгради в него. Общината ще го използва за обособяване на административна сграда за служителите от Общинската администрация на Върбица, изпълняващи дейности по сметосъбиране, сметоизвозване, озеленяване и благоустрояване, управление на общинските пазари и паркинги и други общественополезни дейности. \r\nКомисията за противодействие на корупцията и за \r\nотнемане на незаконно придобитото имущество получава управление върху три самостоятелни обекта в сграда на площад „Св. Иван Рилски“ № 1 в град Перник. Досега имотите са били в управление на областния управител на Перник и предоставянето им на КПКОНПИ ще обезпечи нуждите на Териториалното бюро в областния център.", "date": "2019.04.24", "title": "Правителството се разпореди с имоти"}
{"url": "http://www.focus-news.net/news/2019/04/24/2650677/chuzhdestranni-studenti-s-balgarski-proizhod-ot-meditsinskiya-universitet-v-sofiya-postaviha-problemite-si-pred-vitseprezidenta-iliyana-yotova.html", "text": "По-мащабна информационна кампания за възможностите за висше образование в България, облекчаване на процедурите по уреждане на пребиваване в страната, по-сериозна подготовка по български език - това бяха основните въпроси, които представиха на среща с вицепрезидента Илияна Йотова чуждестранни студенти от български произход, обучаващи се в Медицински университет – София, съобщиха от  прессекретариата на държавния глава . Срещата бе част от поредицата Студентски лаборатории „Перспектива за развитие с българска диплома“, която вицепрезидентът организира със студенти от българските исторически диаспори, които учат в България по ПМС №103 и ПМС №228.  \r\nИлияна Йотова разговаря със студенти във Варна, Благоевград, Пловдив. Над 160 са студентите, които се обучават в МУ по двете постановления, а общо в българските висши учебни заведения са 2000. „Образованието е съществена част от концепцията на президентския екип за политиката с българите зад граница“, посочи пред студентите Илияна Йотова и ги насърчи за откровен разговор, в който да изложат своите проблеми, както и да споделят за своето обучение в България.  \r\nВицепрезидентът подчерта целта на кампанията, която провежда - да бъдат разгледани техните виждания на големия форум, който планира в края на месец май. На него ще присъстват всички ангажирани институции, представители на ръководствата на университетите, на студентите, на работодателските организации. В рамките на събитието ще бъде направен преглед на настоящето състояние на ПМС №103 и ПМС №228, ще се дискутира тяхното осъвременяване. Целта е да бъдат чути ръководствата на университетите и студентите за условията за кандидатстване и обучение и да се промени нормативната база така, че да мотивира тези млади хора да се обучават и развиват в България.    \r\nПо-голямата част от присъстващите на срещата в Медицинския университет свързват бъдещето си с България и се интересуват от възможностите за специализация в нашата страна.  \r\nВ разговора участваха и ректорът проф. Виктор Златков, зам.-ректорът проф. д-р Тихомира Златанова и Венко Божанов, представител на Министерство на образованието и науката. Ректорът представи подробно пред студентите възможностите за обучение и специализация в България.", "date": "2019.04.24", "title": "Чуждестранни студенти с български произход от Медицинския университет в София поставиха проблемите си пред вицепрезидента Илияна Йотова"}
{"url": "http://www.focus-news.net/news/2019/04/24/2650684/razreshava-se-prebivavaneto-na-balgarska-teritoriya-na-sayuznicheski-i-chuzhdi-vaorazheni-sili-vav-vrazka-s-provezhdaneto-na-mnogonatsionalni-voenni-ucheniya.html", "text": "Правителството прие решение, с което разреши преминаването през и пребиваването на територията на Република България с невоенен характер на съюзнически и чужди въоръжени сили във връзка с провеждането на многонационални военни учения на територията на страната. Това съобщиха от  правителствената информационна служба . \r\nПо инициатива на НАТО за засилване на мерките за сигурност в Югоизточна Европа и Черноморския регион през май и юни 2019 г. на териториите на Република България, Румъния, Унгария, Република Хърватия, Република Словения и Република Северна Македония ще се проведат серия от 14 (четиринадесет) национални и многонационални военни учения, които са свързани помежду си. \r\nВ периода от 26 май до 28 юни 2019 г. на територията на Република България ще се проведат учения, в които ще участват военнослужещи, щабове и военни формирования с щатно въоръжение, снаряжение и бойна техника от въоръжените сили на Република България, САЩ, Република Албания, Великобритания, Украйна, Република Гърция, Република Северна Македония, Канада и Италия. В тях ще се включат до 6000 души, до 1200 единици сухопътна техника и въоръжение и до 80 военни въздухоплавателни средства. \r\nУченията се провеждат в изпълнение на „Споразумение между правителството на Република България и правителството на Съединените американски щати (САЩ) за сътрудничество в областта на отбраната“, „Плана за подготовка на Въоръжените сили на Република България през 2019 година“ и „План за съвместна българо-американска подготовка в страната и в чужбина през 2019 година“. \r\nОбщото планиране на ученията се извършва под ръководството на командващия на Сухопътните войски на САЩ в Европа съвместно със страните домакини. Ръководството и контролът на ученията ще се осъществяват от многонационална структура, която ще бъде разположена в гр. Графенвьор, Германия. \r\nВ района на съвместното българо-американско съоръжение на УП „Ново село“ под ръководството на Съвместното командване на силите ще бъде развърната националната структура, която ще осъществява общото ръководство и контрола на ученията на територията на нашата страна и ще координира участието на Въоръжените сили на Република България в свързаните учения и структури извън територията на страната.", "date": "2019.04.24", "title": "Разрешава се пребиваването на българска територия на съюзнически и чужди въоръжени сили във връзка с провеждането на многонационални военни учения"}
{"url": "http://www.focus-news.net/news/2019/04/24/2650685/pravitelstvoto-upalnomoshti-poslanika-na-balgariya-v-kanada-da-podpishe-sporazumenie-v-sferata-na-sotsialnata-sigurnost-s-kvebek.html", "text": "Правителството упълномощи посланика на Република България в Канада да подпише Споразумение в сферата на социалната сигурност между Република България и Квебек и на Административно споразумение за неговото изпълнение. Това стана с промяна на решението на Министерския съвет, с което проектите на двата документа бяха одобрени през 2015 г. Това съобщиха от  правителствената информационна служба . \r\nЦелта на изменението е Споразумението в сферата на социалната сигурност и Административното споразумение да бъдат подписани в кратки срокове и да бъдат стартирани процедурите за влизането им в сила, предвидени в националното законодателство. По този начин българските граждани, работили или работещи в провинция Квебек, Канада, на които предстои пенсиониране, ще могат да се ползват от осигурителните права, включени в обхвата на споразумението.", "date": "2019.04.24", "title": "Правителството упълномощи посланика на България в Канада да подпише Споразумение в сферата на социалната сигурност с Квебек"}
{"url": "http://www.focus-news.net/news/2019/04/24/2650683/natsionalnata-sadebna-mrezha-za-mezhdunarodno-satrudnichestvo-po-nakazatelni-dela-v-balgariya-provede-godishnata-si-sreshta-za-2018-g.html", "text": "Националната съдебна мрежа за международно сътрудничество по наказателни дела в България проведе годишната си среща за 2018 г. Това съобщиха от пресцентъра на  Висшия съдебен съвет . В годишната среща на Националната съдебна мрежа за международно сътрудничество по наказателни дела (НСМСНД) участваха: Мариета Неделчева – заместник-административен ръководител на Специализирания наказателен съд и национално лице за контакт за НСММСНД; членовете - Андроника Ризова-Ръжданова - съдия в Районен съд – Петрич; Георги Иванов - съдия в Районен съд - Бургас; Карамфила Тодорова - съдия в Софийски градски съд, командирована в Апелативен съд - София; Пламен Синков - зам.-председател на Апелативен съд - Бургас; Светла Даскалова - Василева - съдия в Окръжен съд - Варна; Светлин Иванов - съдия в Окръжен съд - Бургас; Светослава Колева-Ангелова - съдия в Окръжен съд - Варна; Татяна Грозданова-Чакърова - съдия в Окръжен съд - София; Янко Янков - зам.-председател на Апелативен съд – Варна. Сред участниците бяха членовете на НСММСНД в периода 2015-2019 г., Ангелина Лазарова – съдия в Апелативен съд Варна и първо национално лице за контакт за НСММСНД, Румяна Илиева – съдия в Апелативен специализиран наказателен съд и Теодорина Димитрова – председател на Окръжен съд – Велико Търново.  \r\nГости на събитието бяха представителите на Министерство на правосъдието - Биляна Белякова – директор на дирекция „МПСЕВ“ и Катя Панова – държавен експерт в дирекция „МПСЕВ“; Блага Иванова – съдия във Върховния касационен съд; Силвия Димитрова – заместник-директор на Националния институт на правосъдието; членовете на Комисията по атестирането и конкурсите при Съдийската колегия на ВСС Радка Дражева-Първанова и Петя Колева-Рушанова; Христо Константинов – изпълнителен директор на Апис Европа АД и Димитър Марков – старши анализатор, Правна програма, Център за изследване на демокрацията. \r\nРаботният форум беше открит от съдия Мариета Неделчева – национално лице за контакт за НСММСНД, която представи присъстващите и съдиите, избрани за членове на Мрежата, с решение на Съдийската колегия по протокол № 11/26.03.2019 г. Тя изказа благодарност към членовете учредители от първия състав като посочи, че „Мрежата е добила популярност сред магистратите“ и акцентира върху постигнатите резултати, осигуряване на приемственост в бъдещата дейност, продължаване на сътрудничеството с членовете от предходния състав на НСММСНД. \r\nОтчетът за дейността на Националната съдебна мрежа за международно сътрудничество по наказателни дела в Република България през 2018 г. бе представен от съдия Ангелина Лазарова. Акцентирано бе върху абсолютния пик на дейността по официални запитвания, при което съдиите-членове на мрежата са оказали съдействие чрез 261 бр. дейности през 2018 г., спрямо регистрираните 253 бр. дейности през 2017 г. и 103 през 2016 г. \r\nОфициални запитвания са постъпили от общо 182 различни органа – 118 от които национални, 25 чуждестранни, 36 постъпили от други контактни точки на ЕСМ, 1 от Евроджъст и 2 от друг орган. За сравнение през 2017 г. са отправени запитвания от 127 органа, а през 2016 г. от 75. \r\nВ 172 случая, запитванията са касаели конкретно престъпление: тежко – 108 бр., друго - в 64 бр. (През 2017 г. запитванията са били по 118 престъпления, 101 от които тежки; през 2016 г. – 56, от които 43 за тежки престъпления). Информация по относимото – национално или чуждо законодателство, е била предоставена в 61 случая, 15 от които по искане от чуждестранен орган. Намалението на данните по този показател в сравнение с предходната година, според съдия Лазарова „може да бъде обяснено с придобитите, в практиката на съдиите членове, знания и възможности“, което е позволило информацията по законодателството да бъде предоставена без да бъде официално отбелязано запитване. \r\nВ 35 случая съдиите са предоставили помощ във връзка с подготовката на молби за правна помощ, като в 2 от тях по искане на чуждестранни органи. При изпълнението на 22 такива молби е оказано съдействие, в 11 от случаите на чуждестранни органи. По 9 дела съдиите са били търсени с оглед забавяне на изпълнението на молба за правна помощ. \r\nВъв връзка със Закона за Европейската заповед за разследване, в сила от 23 февруари 2018 г. бе отчетено, че общо в 76 случая съдия от НСММСНД е участвал в процеса по реално прилагане на ЕЗР. В 39 случая от член на Мрежата е била предоставена помощ за подготовка на ЕЗР, два от които по запитване на чуждестранни органи. В други 37 случая е била предоставена помощ при изпълнение на ЕЗР, 16 от които по искане на чуждестранен орган. \r\nПо дела с предмет европейски заповеди за арест – в 13 случая членовете са подпомогнали прилагането на инструмента. Съдиите членове са били потърсени и официално са участвали в 17 процедури по сътрудничество, извън подлежащите на отчитане по инструменти. \r\nОтчетено бе, че традиционно членовете на Мрежата предоставят разяснения на свои колеги, дават консултации по телефона, извършват справки в ресурсите на професионални мрежи и учебни центрове, в нормативни актове, преглеждат конкретни производства и т.н. – действия, които не могат да бъдат отчетени с конкретни цифри. Акцент бе поставен и върху полезността на ресурсите на страницата на Мрежата, която през  2018 г. е била посетена 4 377 пъти, а само към 8.04.2019 г. регистрираните посещения са 1 600. \r\nОтчетено бе и участието на НСММСНД в 50-ата Пленарна среща на Европейската съдебна мрежа (ЕСМ), проведена в периода 27 - 29 юни 2018 г. в гр. София,  по време на Българското Председателство на Съвета на ЕС. \r\nСъдия Лазарова обобщи, че след три пълни години на функциониране, Националната съдебна мрежа е утвърдила своето място като партньор, координатор, източник на необходимите знания за успешно прилагане на множеството инструменти в областта на международното сътрудничество по наказателни дела. \r\nВ знак на приемственост между съставите на НСММСНД, съдия Лазарова връчи на съдия Мариета Неделчева Споразумението за сътрудничество между националните мрежи на съдиите и прокурорите за международно сътрудничество по наказателни дела. \r\nНа представителите на Комисията по атестирането и конкурсите бе предоставено предложение от съдия Лазарова до Съдийската колегия за поощряване на деветимата съдии-членове на НСММСНД с изтекъл мандат. \r\nПо време на последвалата дискусия бяха обсъдени организационни въпроси и предложения свързани с дейността на НСММСНД през 2019 г. и настоящия ѝ мандат, сред които изготвяне на вътрешни правила за работа и годишен план.", "date": "2019.04.24", "title": "Националната съдебна мрежа за международно сътрудничество по наказателни дела в България проведе годишната си среща за 2018 г."}
{"url": "http://www.focus-news.net/news/2019/04/24/2650686/ofitsialno-beshe-otkrita-renoviranata-sgrada-na-nay-golyamata-poshtenska-stantsiya-v-kazanlak.html", "text": "Реновираната сграда на най-голямата пощенска станция в Казанлък беше открита днес от заместник-министъра на транспорта, информационните технологии и съобщенията Димитър Геновски и кмета Галина Стоянова, предаде кореспондент на  Радио „Фокус” . Ремонтът на сградата е извършен по проект „ По – добра работна среда”. \r\nПо време на откриването стана ясно, че на 533 квадрата са обособени три функционални зони – зона за обработване на пощенските пратки, зона с пощенски кутии, които обслужват корпоративните клиенти на Казанлък и касов салон, който предлага пълната гама на пощенските услуги. \r\nЦентралната пощенска станция в Казанлък се отличава с това, че целият входящ трафик пощенски пратки идва в нея, обработва се и цялата доставъчна дейност за града се извършва от тази станция. В нея работят 31 служители, 11 от които са пощенски раздавачи.  \r\n„Надявам се в тези нови условия да работим още по – добре, да предлагаме още по – качествени услуги на гражданите на Казанлък”, каза Лиляна Драгоева, директор на Югоизточен регион на „Български пощи”. \r\nПрез 2018 година служителите на пощенската станция са обработили над 600 хиляди пратки. Всеки месец в тази станция се обслужвани 15 хиляди жители на Казанлък и над 70 хиляди от общината. Предлагат се всички пощенски услуги – изплащане на пенсии, на парични преводи, приемане и доставка на пощенски пратки, абонамент.  \r\nПредвидено е продажба на електронни винетки, ваучери, търговски стоки и др. Инкасират се задълженията за електроенергия, вода, стационарни и мобилни телефони, кабелна телевизия и интернет. Станцията има и положителен финансов резултат, който за 2018 година надхвърля 200 хил. лв. \r\n„С извършената реконструкция се създават по-добри условия за труд на пощенските служители и се оптимизира обработката на пощенските пратки”, каза при откриване на обновената станция заместник-министърът на транспорта, информационните технологии и съобщенията Димитър Геновски. \r\n„Казанлъчани ще оценят това, което правите. Те ви имат доверие много повече отколкото на частниците, които изпълняват част от дейностите, които предлагате и вие като услуги. Вече осма година Община Казанлък работи с „Български пощи” и ние сме на мнение, че по-добра услуга в България от тази, която предлагате вие, няма на пазара”, каза в приветствието си към работещите в пощенската станция кметът на Казанлък Галина Стоянова. \r\nСлавяна ГАЙДАРОВА", "date": "2019.04.24", "title": "Официално беше открита реновираната сграда на най-голямата пощенска станция в Казанлък"}
{"url": "http://www.focus-news.net/news/2019/04/24/2650687/lovech-64-godishen-mazh-e-zadarzhan-za-pritezhanie-na-nezakonni-orazhiya.html", "text": "64-годишен мъж е задържан за притежание на незаконни оръжия. Това съобщиха от  МВР . Служителите на реда предприели претърсване на два адреса, обитавани от него. В апартамент в Ловеч и в къща в близко село са открити и иззети автомат, 10 пушки (някои от които самоделни и с монтиран оптичен прибор), 13 пистолета и револвера, пет ръчни гранати и близо 3000 боеприпаса от различен калибър. Мъжът няма разрешително за притежание и съхранение на огнестрелно оръжие и боеприпаси. Задържан е за срок от 24 часа в РУ - Ловеч. Работата по случая продължава в рамките на образуваното досъдебно производство.", "date": "2019.04.24", "title": "Ловеч: 64-годишен мъж е задържан за притежание на незаконни оръжия"}
{"url": "http://www.focus-news.net/news/2019/04/24/2650681/rtk-kosovo-mnogo-skoro-albaniya-i-kosovo-shte-imat-obshti-posolstva-mvnr-v-tirana-sazdava-ekip-za-zasilvane-na-mezhdunarodnite-pozitsii-na-prishtina.html", "text": "Министърът на външните работи на Албания Гент Цакай заяви, че „Министерството на външните работи на Албания ще създаде специален екип, който да се занимава със засилването на международните позиции на Косово, съставен от най-квалифицираните дипломати от Косово и Албания“, предава  държавната „Радио и телевизия Косово“ (RTK) . \r\nПо време на интервю пред телевизия Klan TV, Цакай заяви, че много скоро Албания и Косово ще имат общи посолства. \r\n„Ще разгледаме възможността за обмен на професионален и дипломатически персонал в министерствата. Също така ще има съвместен календар между външните министерства на Косово и Албания“, добави Цакай. Агенция „Фокус“ припомня: Интеграционните процеси между Косово и Албания вървят с пълна сила, а сред населението на двете страни има огромна подкрепа за съединение. \r\nНа 2 август 2018 г. съобщихме, че албанският министър на диаспората Пандели Майко, извести косоварите, че от 1 януари 2019 година между Косово и Албания няма да има граница. \r\nМайко, на посещение в град Скендерай, Централно Косово, присъства на манифестация, посветена на косовската диаспора, заяви, че албанският премиер Еди Рама вече е взел решението. \r\n„Границата между Албания и Косово трябва да се отвори и премиерът ми каза, че вече е взел решение от 1 януари да започне свободното движение между Албания и Косово“, подчерта Майко, а неговото изказване бе посрещнато от бурни овации и скандирания. \r\nНа манифестацията в Скендерай присъстваха и премиерът и президентът на Косово Рамуш Харадинай и Хашим Тачи, но, както съобщават прищинските медии. \r\nНа 1 януари 2019 г. Албания и Косово признаха взаимно шофьорските книжки и влезе в сила правилото, че  за преминаването на границата да е достатъчна лична карта, издадена или в Албания, или в Косово. \r\nОсвен това двете страни подписаха споразумение, според което се въвежда съвместен контрол на границата между двете страни. \r\n„Това, което някога беше граничен пункт на Косово, сега вече не съществува, изцяло е премахнато. Очакваме и развитието на останалата част от нужните договори и протоколи, за да не бъдат спирани превозните средства, така че тук ще бъдат спирани много малко автомобили, за да бъдат направени нужните рутинни процедури“, заяви Харадинай на граничния пункт Морина. \r\n„Така че няма да има двоен контрол, а само единичен и аз вярвам, че до 2 април тази граница ще бъде точката, която ни обединява“, заяви Харадинай, като обяви, че през следващите месеци ще бъде интензифицирана работата за „цялостното премахване на границата между Косово и Албания, на шенгенския принцип“.  \r\nПревод и редакция:", "date": "2019.04.24", "title": "RTK (Косово): Много скоро Албания и Косово ще имат общи посолства, МВнР в Тирана създава екип за засилване на международните позиции на Прищина"}
{"url": "http://www.focus-news.net/news/2019/04/24/2650691/sliven-saniraneto-na-oshte-edin-zhilishten-blok-zapochna-v-grada.html", "text": "Започна санирането на блок № 1 в кв. в „Клуцохор“ в Сливен. Това съобщиха от пресцентъра на  Община Сливен . \r\nПо време на среща с жителите на блока кметът Стефан Радев пожела на всички добро взаимодействие в строителния процес, търпение и толерантност, за да може след приключването на строителните дейности да се поздравят с изцяло обновена и отговаряща на всички европейски критерии сграда. С обновяването жилищните блокове се осигуряват по-добри условия на живот на гражданите, топлинен комфорт и по-високо качество на жизнената среда в Сливен. \r\nТова е 30-ят поред блок, който ще бъде обновен по Националната програма за енергийна ефективност на многофамилни жилищни сгради в Сливен от общо 51. Предстои да бъде извършена топлоизолация на външните стени, хидро и топлоизолация на покрива, ламаринена обшивка и гръмоотвод, както и подмяна на вратите на входовете. Дограмата на жилищата и общите части, която не отговаря на изискванията за енергийна ефективност, също ще бъде сменена. \r\nИзпълнител на обекта ДЗЗД „Елдет“, а строителният надзор ще извършва „Консорциум Мултиплекс инженеринг – Лайф Енерджи“ ЕООД. Предвижда се той да бъде завършен в рамките на 178 календарни дни.", "date": "2019.04.24", "title": "Сливен: Санирането на още един жилищен блок започна в града"}
{"url": "http://www.focus-news.net/news/2019/04/24/2650692/balgariya-i-sarbiya-shte-zadalbochat-satrudnichestvoto-si-v-sferata-na-podkrepata-na-malkite-i-redni-predpriyatiya.html", "text": "Правителството одобри проект на Меморандум за сътрудничество между Изпълнителната агенция за насърчаване на малките и средните предприятия към Министерството на икономиката на България и Иновационния фонд на Сърбия. Това съобщиха от  правителствената информационна служба . В Меморандума се предвижда Изпълнителната агенция за насърчаване на малките и средните предприятия и Иновационният Фонд на Република Сърбия да бъдат партньори в областта на развитието на малките и средните предприятия, като предоставят реални възможности за разширяване на бизнес контактите между предприятията от България и Сърбия. Двете страни поемат задължения за обмен на бизнес-информация, свързана с търговията, възможностите за инвестиране, политиката и мерките, предприети от всяко от двете правителства за насърчаване на интернационализацията на малките и средните предприятия. \r\nБългарската и сръбската страна ще си сътрудничат при организиране на промоционални прояви в услуга на малките и средните предприятия като размяна на посещения на предприемачи, организиране на участието им в бизнес форуми, конференции, семинари, търговски панаири, изложения, посещения на делегации и други.", "date": "2019.04.24", "title": "България и Сърбия ще задълбочат сътрудничеството си в сферата на подкрепата на малките и редни предприятия"}
{"url": "http://www.focus-news.net/news/2019/04/24/2650689/smolyan-44-godishna-zhena-e-zadarzhana-za-podkup-na-politseyski-sluzhitel-v-zlatograd.html", "text": "44-годишна жена е задържана за подкуп на полицейски служител в Златоград. Това съобщиха от  МВР . Жената дала 20 лв. на младши автоконтрольор, за да не ѝ състави акт за административно нарушение. Престъплението е регистрирано на 23 април около 12.25 часа на ул. „България\" в Златоград,. При извършената полицейска проверка е установено, че водачката шофира без обезопасителен колан и не носи контролния талон към свидетелството за управление на МПС. В автомобила ѝ са открити и няколко кутии цигари без акцизен бандерол. С цел да избегне санкцията, тя подхвърлила през прозореца в полицейския автомобил две банкноти от по 10 лв. Незабавно е задържана и срещу нея е образувано бързо производство. Уведомена е Окръжна прокуратура – Смолян. Работата по случая продължава.", "date": "2019.04.24", "title": "Смолян: 44-годишна жена е задържана за подкуп на полицейски служител в Златоград"}
{"url": "http://www.focus-news.net/news/2019/04/24/2650688/varna-patnite-politsai-zasilvat-kontrola-za-spazvane-na-ogranicheniyata-na-skorostta-v-oblastta-po-vreme-na-praznitsite.html", "text": "По време на всички празнични дни за Великден пътните полицаи във Варненска област ще засилят контрола за спазване на ограниченията на скоростта от страна на водачите на моторни превозни средства. Обичайно, в първия и в последния почивни дни, ще се осъществява засилен контрол по входно-изходните артерии. Основно това ще бъдат пътят Варна – Бургас и магистрала „Хемус“, както и пътят за Добрич. Това каза по време на пресконфефренция началникът на сектор „Пътна полиция“ при ОДМВР – Варна гл. инспектор Петко Камбуров, предаде репортер на  Радио „Фокус“ – Варна . По думите му контролът, освен със силите на „Пътна полиция“, ще се осъществява и с автоматизирани технически средства за следене на скоростта. Това се налага и предвид обстоятелството, че основната причина за възникване на пътнотранспортния травматизъм е скоростта. Гл. инсп. Камбуров припомни, че е създадена и организация за ограничаване на движението на товарни автомобили с маса над 12 тона по пътя за Бургас и по автомагистрала „Хемус“ от 16.00 до 20.00 часа в последния работен ден преди празниците и от 14.00 до 20.00 часа в последния почивен ден. Той каза още, че всички автобуси за организирани пътувания от Варна се проверяват без изключения за техническа неизправност и дисциплината на водачите. \r\nГл. инспектор Петко Камбуров съобщи също, че с цел безопасно протичане на службата за Възкресение Христово в събота вечерта движението в района на Катедралния храм „Св. Успение Богородично“ във Варна ще бъде преустановено. По думите му от Областната дирекция на МВР е създадена организация с цел да се облекчи интензитетът и засиленият поток към храмовете в града, в които ще се осъществяват служенията. Предвидени са и обичайните специализирани полицейски операции във връзка с контрол за употребата на алкохол и наркотици от водачи на МПС. Такъв ще осъществява най-често около питейните заведения. Ще се следи и за неправоспособни водачи. Петко Камбуров припомни, че в момента псе провежда и акция „Пешеходец“. Пътните полицаи следят и за водачи, които отнемат предимството на пешеходците. Той припомни, че при подобна кампания през март във Варна са били констатирани 489 нарушения от страна на пешеходци и водачи. \r\nДиана СТОЕВА", "date": "2019.04.24", "title": "Варна: Пътните полицаи засилват контрола за спазване на ограниченията на скоростта в областта по време на празниците"}
{"url": "http://www.focus-news.net/news/2019/04/24/2650660/edinstvena-makedoniya-kakvo-shte-pravi-sega-narodat-zaev-iztri-vsichko-makedonsko-a-gartsiya-i-turtsiya-shte-blokirat-skopie-za-es-i-nato.html", "text": "„Лидерът на Нова Демокрация и най-вероятен нов премиер на Гърция Кириакос Мицотакис препотвърди позицията си, че си запазва правото като бъдещ министър-председател, за всяка глава, която се отваря и затваря, да блокира процеса на интеграция на Македония в ЕС. От друга страна и Турция обяви, че ще блокира членството на Македония в НАТО“, се казва в съобщение на проруската партия „Единствена Македония“, предадено от  македонският портал „А1 Он“ . \r\n„Излезе на бял свят страшното предателство на Зоран Заев, който изтри всичко македонско в замяна на членство в НАТО и за едно нищо неозначаващо обещание за преговори за членство в ЕС, за което не може със сигурност да се твърди дали ще се реализира в бъдеще“. \r\n„Няма да има отговорност за предателството на македонските национални и държавни интереси“. \r\n„Македонският народ и по-голямата част от гражданите в новата легална власт на „Единствена Македония“, която идва, са единствената надежда за защита на националните интереси“. \r\n„Единствена Македония ще отмени Договора за промяна на името, като противоречащ на домашното и международното право, двуезичният закон за езикова федерализация като преходен етап към териториална федерализация и Решението за членство на Македония в НАТО. \r\n„Заев изтри святото македонско име, идентичността, историята и традицията на македонския народ в замяна на членство в ЕС и НАТО, за което бе обявена блокада. Какво ще прави сега македонският народ?“ – се казва в съобщението. \r\nПревод и редакция:", "date": "2019.04.24", "title": "„Единствена Македония“: Какво ще прави сега народът, Заев изтри всичко македонско, а Гърция и Турция ще блокират Скопие за ЕС и НАТО"}
{"url": "http://www.focus-news.net/news/2019/04/24/2650690/sofiya-45-godishen-mazh-e-privlechen-kato-obvinyaem-za-podkup-na-politsay.html", "text": "45-годишен мъж е привлечен като обвиняем за подкуп на полицай. Това съобщиха от  МВР . След приключване на действията по разследването, проведено от служители на ОДМВР - София, в качеството на обвиняем е привлечен водачът на товарен автомобил „Рено“, предложил подкуп в размер на 20 лева на служители от РУ - Годеч. Микробусът е бил спрян за проверка от униформените в сутрешните часове на 22 април в района на 40-и км на второкласен път 81. Водачът управлявал без поставен предпазен колан, за което следвало да бъде санкциониран. С цел да избегне съставянето на акт, 45-годишният нарушител подхвърлил в полицейския автомобил банкнота от 20 лева. Веднага бил задържан, съставен му бил и акт по ЗДвП, а по случая - образувано досъдебно производство. С прокурорско постановление на извършителя е наложена мярка за неотклонение „парична гаранция“.", "date": "2019.04.24", "title": "София: 45-годишен мъж е привлечен като обвиняем за подкуп на полицай"}
{"url": "http://www.focus-news.net/news/2019/04/24/2650673/okrazhen-sad-kardzhali-otmeni-zabranata-za-napuskane-na-stranata-na-lyutvi-mestan.html", "text": "Кърджалийският окръжен съд отмени мярката „Забрана за напускане пределите на Република България\" на Лютви Местан, наложена с постановление на прокурор от ОП- Кърджали на 15 април. Това съобщиха от  Окръжен съд- Кърджали . Съдът приема, че забраната за напускане на пределите на страната, наложена на обвиняемия, понастоящем се явява прекомерно ограничение, надхвърлящо целите, заложени в същината на тази мярка за процесуална принуда. Данните, събрани по делото, и досегашното процесуално поведение на обвиняемия позволяват извода, че и без прилагането на мярката същият няма да осуети развитието на воденото срещу него наказателно производство, съответно няма да избегне наказателната репресия, тъй като няма реална опасност от укриването му в чужбина. Определението на  съда е окончателно.", "date": "2019.04.24", "title": "Окръжен съд- Кърджали отмени забраната за напускане на страната на Лютви Местан"}
{"url": "http://www.focus-news.net/news/2019/04/24/2650693/odobreni-sa-rezultatite-ot-balgarskoto-uchastie-v-provedeni-zasedaniya-na-saveta-na-es.html", "text": "Правителството одобри резултатите от българското участие в заседанието на Съвет „Общи въпрос“, което се проведе на 9 април в Люксембург. Проведена беше дискусия по Многогодишната финансова рамка с фокус върху темите за Кохезионната политика и Общата селскостопанска политика. Приети бяха заключения на Съвета по документа за размисъл на Европейската комисия, озаглавен „Към устойчива Европа 2030“ и насочен към най-важните политически елементи за прехода към устойчивото развитие. Направен бе и преглед на актуалното състояние на въпроса за върховенството на правото в Полша и Унгария. Това съобщиха от  правителствената информационна служба . \r\nСъвет „Общи въпроси“ проведе заседание и по чл. 50 от Договора за Европейския съюз. Съветът подготви извънредното заседание на Европейския съвет (чл. 50) на 10 април, обсъждайки възможностите за допълнително удължаване на срока по чл. 50 след нотификацията на Обединеното кралство. \r\nПравителството одобри също резултатите от участието на страната ни в неформално заседание на Съвета по конкурентоспособност на Европейския сьюз, част „Научни изследвания“, проведено на 2 и 3 април в Букурещ. Тема на дискуся беше насърчаването на научните изследвания и иновациите.", "date": "2019.04.24", "title": "Одобрени са резултатите от българското участие в проведени заседания на Съвета на ЕС"}
{"url": "http://www.focus-news.net/news/2019/04/24/2650699/pravitelstvoto-otpuska-blizo-3-mln-lv-za-sazdadenata-prez-fevruari-darzhavna-agentsiya-bezopasnost-na-dvizhenieto-po-patishtata.html", "text": "Правителството одобри допълнителни разходи по бюджета на Министерския съвет за 2019 г. в размер на 2 935 000 лв. за обезпечаване на дейността на създадената през февруари т.г. Държавна агенция „Безопасност на движението по пътищата”, специализиран орган към Министерския съвет. Това съобщиха от  правителствената информационна служба . \r\nПредвидените средства са необходими с цел осъществяване на функциите на агенцията за ръководство, координиране и контрол на политиката за повишаване на безопасността на движението по пътищата, включително и за създаване на административен капацитет.  \r\nНеобходимият ресурс ще бъде осигурен за сметка на бюджетите на Министерството на регионалното развитие и благоустройството и Министерството на транспорта, информационните технологии и съобщенията, както и чрез преструктуриране на разходите по централния бюджет за 2019 г.", "date": "2019.04.24", "title": "Правителството отпуска близо 3 млн. лв. за създадената през февруари Държавна агенция „Безопасност на движението по пътищата”"}
{"url": "http://www.focus-news.net/news/2019/04/24/2650694/odobren-e-proekt-na-spogodba-za-pensionno-osiguryavane-mezhdu-balgariya-i-azerbaydzhan.html", "text": "Правителството одобри проект на Спогодба за пенсионно осигуряване между България и Азербайджан и упълномощи министъра на труда и социалната политика да я подпише. Това съобщиха от  правителствената информационна служба . Проектът на документа регулира осигуряването при работа в двете държави, както и реда за отпускане и изплащане на пенсиите за осигурителен стаж и възраст, пенсиите за инвалидност поради общо заболяване и наследствените пенсии. \r\nСлед като бъде подписана, е необходимо спогодбата да бъде ратифицирана от Народното събрание. След ратификацията документът ще влезе в сила. По този начин ще се създаде възможност хората, осигурявани в България и в Азербайджан, да реализират социалните си права.", "date": "2019.04.24", "title": "Одобрен е проект на Спогодба за пенсионно осигуряване между България и Азербайджан"}
{"url": "http://www.focus-news.net/news/2019/04/24/2650697/varna-okrazhnata-prokuratura-zadarzha-trima-dushi-obvineni-za-pritezhanie-na-narkotitsi.html", "text": "За срок до 72 часа Окръжната прокуратура във Варна задържа трима обвиняеми за държане с цел разпространение на наркотични вещества. Това съобщиха от пресцентъра на  Апелативна прокуратура - Варна . 44-годишният Георги П., 51-годишният Анатоли А. и 34-годишният Добрин Т. са били задържани за срок до 72 часа от Окръжната прокуратура във Варна, след като са били привлечени като обвиняеми за държане с цел разпространение на високорискови наркотични вещества. И тримата обвиняеми са били установени по време на специализирана полицейска операция на ОДМВР - Варна, проведена под ръководството на прокуратурата на 23 април тази година. \r\nПри извършените претърсвания и лични обиски са били намерени и иззети 34,47 г марихуана, 0,03 г амфетамини и 0,03 г хероин от обвиняемите, които са криминално проявени. \r\nСпрямо 44-годишния Георги П. Окръжната прокуратура във Варна е повдигнала и обвинение по член 339, ал. 1 от НК, след като е установено , че държи  без надлежно разрешение огнестрелно оръжие – револвер „Олимпик“, и различни по вид и кабилър боеприпаси, някои от които за автомат „Калашников“. \r\nДействията по разследването по досъдебното производство  продължават. Окръжната прокуратура във Варна ще внесе искания в съда за вземане мярка за неотклонение „Задържане под стража“ спрямо тримата обвиняеми.", "date": "2019.04.24", "title": "Варна: Окръжната прокуратура задържа трима души, обвинени за притежание на наркотици"}
{"url": "http://www.focus-news.net/news/2019/04/24/2650696/shumen-ikonomicheskata-komisiya-v-obshtinskiya-savet-othvarli-predlozhenie-na-obshtinata-za-bezvazmezdno-prehvarlyane-na-sobstvenostta-na-8-yazovira-na-darzhavata.html", "text": "Икономическата комисия в Общинския съвет отхвърли предложение на Община Шумен за безвъзмездно прехвърляне на собствеността на още 8 общински язовира на държавата, предаде репортер на  Радио „Фокус“-Шумен . На заседанието присъстваха и част от наемателите на язовирите, както и кметът на Шумен Любомир Христов. С последното изменение на Закона за водите се дава възможност на кметовете на общини да прехвърлят безвъзмездно на държавата собствеността на язовирите по тяхна преценка.  Любомир Христов обясни, че е добре да се използва тази законова възможност и да се освободи Общината от този ангажимент, тъй като не достигат средства за поддръжка и ремонт на съоръженията по язовирните стени. От своя страна наемателите, които имат договори, плащат наеми и са вложили собствени инвестиции, изразиха опасения за перспективите пред бизнеса си след като язовирите станат държавни.  \r\n„Имам вяра на Общината, не на държавата“, заяви Ангел Симеонов, представител на фирмата наемател на яз. „Белокопитово“. Кметът припомни, че миналата година с решение на Общинския съвет са прехвърлени 6 язовира, но държавата все още не ги е приела. „Ако вземем решение и за тези 8, прехвърлянето им също няма да стане скоро. Трябва да се уреди нормативно начинът, по който  общинска собственост може да бъде прехвърляна на държавно дружество.  Има нужда от смяна на крана на язовира край Дибич, който ние дадохме на държавата, но тя все още не го стопанисва и отговорността и разходите все още са наши“, коментира Любомир Христов. Той заяви, че е направил запитване и посочи, че смяната на повредения кран при пълен водоем ще струва  28 000-30 000 лв. Решение по докладната записка да бъде прехвърлена безвъзмездно на държавата собствеността на 8 общински язовири ще бъде взето на утрешната сесия на Общинския съвет. \r\nИвелина ИВАНОВА", "date": "2019.04.24", "title": "Шумен: Икономическата комисия в Общинския съвет отхвърли предложение на Общината за безвъзмездно прехвърляне на собствеността на 8 язовира на държавата"}
{"url": "http://www.focus-news.net/news/2019/04/24/2650700/pravitelstvoto-odobri-pozitsiyata-na-balgariya-po-delo-vav-vrazka-s-osporvaneto-na-tekstove-ot-naredba-na-kevr-za-regulirane-na-tsenite-na-prirodniya-gaz.html", "text": "Министерският съвет одобри на днешното си заседание позицията на Република  България по дело С-5/19 на Съда на Европейския съюз, образувано по запитване на Върховния административен съд (ВАС). ВАС е отправил запитването във връзка с административно дело от 2017 г., с което „Овергаз мрежи” АД и Сдружение с нестопанска цел „Българска газова асоциация” оспорват текстове от Наредба №2 на Комисията за енергийно и водно регулиране (КЕВР) за регулиране на цените на природния газ. Това съобщиха от  правителствената информационна служба . \r\nВ хода на делото пред ВАС е възникнал въпросът дали регламентираното в националното законодателство право на енергийните предприятия да предявяват искания за компенсиране на разходи, произтичащи от наложени им задължения към обществото, е съвместимо с Хартата на основните права на ЕС и Директива 2009/73/ЕО относно вътрешния пазар на природен газ. \r\nПо този въпрос българската страна счита, че това задължение гарантира реализирането на целта за сигурност на доставките. То спазва принципа на пропорционалност, дефинирано е ясно, прозрачно и подлежи на проверка. Хартата на основните права на ЕС допуска въвеждането на национални мерки, според които крайните клиенти ще понесат финансовата тежест, свързана със задълженията на енергийните предприятия за поддържане на резерви. \r\nВърховният административен съд се интересува също дали Директива 2009/73/ЕО относно вътрешния пазар на природен газ допуска национална разпоредба, която освобождава КЕВР от задължението при изработване на проект за подзаконов нормативен акт да зачита принципите на необходимост, обоснованост, предвидимост, откритост, съгласуваност, субсидиарност, пропорционалност и стабилност, както и да провежда обществени консултации, да публикува предварително проекта и да изложи мотиви към него.  \r\nПо този въпрос българската страна счита, че чл. 3 от Директивата допуска национална норма, на основание на която част от разпоредбите на Закона за нормативните актове не се прилагат от национални органи, сред които и КЕВР. Същевременно КЕВР изпълнява изискванията за предварително публикуване, обществено обсъждане, мотивиране на проектите и други. \r\nС днешното си решение Министерският съвет даде съгласие Република България да встъпи по дело С-5/19 на Съда на Европейския съюз.", "date": "2019.04.24", "title": "Правителството одобри позицията на България по дело във връзка с оспорването на текстове от Наредба на КЕВР за регулиране на цените на природния газ"}
{"url": "http://www.focus-news.net/news/2019/04/24/2650698/utvarden-e-priemat-na-studenti-i-doktoranti-vav-visshite-uchilishta-i-nauchnite-organizatsii-za-uchebnata-2019-2020-godina.html", "text": "Обучението на 43 413 студенти в 37 държавни висши училища ще бъде субсидирано, реши правителството като утвърди броя на приеманите за обучение студенти и докторанти във висшите училища и научните организации в България през учебната 2019- 2020 година. От тях 37 119 за образователно-квалификационни степени след средно образование. През тази година се очаква около 54 хил. младежи да завършат средно образование. Това съобщиха от  правителствената информационна служба . \r\nБроят на приеманите за обучение студенти и докторанти е съобразен с оценката на учебната и научната дейност на висшите училища, с данните за реализацията на завършилите студенти и докторанти и с приоритетите за обществено-икономическото развитие на страната. Решението за приема във висшите училища следва утвърдения модел на финансиране на висшите училища, ориентиран към резултатите от обучението и потребностите на пазара на труда. \r\nОпределени са 2000 места за наши сънародници от чужбина, които ще се обучават в бакалавърски и магистърски програми в български висши училища. Местата за докторанти са 40. Ще бъдат осигурени отново и 150 места за обучение на граждани на Република Северна Македония. Предложеният прием е съобразен с предложенията на организации на българските общности в чужбина и българските дипломатически представителства, както и с желанията на кандидат-студентите при проведената информационна кампания в Албания, Косово, Северна Македония, Молдова, Украйна и Сърбия. \r\nЗа следващата учебна година се допуска допълнителен прием в 8 професионални направления в рамките на капацитета на направлението: „Педагогика на обучението по...“, „Физически науки“, „Химически науки“, „Математика“, „Енергетика“, „Материали и материалознание“, „Химични технологии“ и „Религия и теология“. Това са направления с намаляващ брой студенти, но важни за развитието на отделни сектори на икономиката и обществото.  \r\nС решението се утвърждава и приемът на студенти срещу заплащане в държавните висши училища. За учебната 2019-2020 година са предвидени 12 805 места, от които 7 808 след средно образование. Частните висши училища ще приемат 12 324 студенти, от които 8 204 след средно образование. \r\nНовите докторанти във висшите училища ще бъдат общо 2 420. За държавните висши училища местата са 2 254, за частните - 166, а за научните организации – 296.", "date": "2019.04.24", "title": "Утвърден е приемът на студенти и докторанти във висшите училища и научните организации за учебната 2019 - 2020 година"}
{"url": "http://www.focus-news.net/news/2019/04/24/2650695/prieta-e-aktualizatsiyata-na-natsionalnata-programa-za-reformi-na-republika-balgariya-za-2019-g.html", "text": "Правителството прие актуализацията на Националната програма за реформи (НПР) на Република България за 2019 г. Тя е изготвена в изпълнение на Стратегията „Европа 2020“, както и в рамките на засиленото наблюдение на икономическите политики в ЕС. Това съобщиха от  правителствената информационна служба . Националният доклад за България за 2019 г., заедно с документите, поставящи началото на Европейския семестър, послужиха като отправна точка при настоящата актуализация на НПР. Положителните макроикономически промени и мерките на политиката за намаляване на потенциалните макрофинансови рискове, произтичащи от банковия и небанковия сектор, доведоха до допълнително коригиране на дисбалансите. Програмата се фокусира върху изпълнението на мерките, адресиращи специфичните препоръки на Съвета от 2018 година. \r\nНационалната програма за реформи включва четири основни раздела. Първият съдържа кратък преглед на макроикономическите очаквания. Вторият раздел е съставен от три части, като са посочени мерките в отговор на препоръките и на констатираните пропуски в Националния доклад за България за 2019 г. За първи път през настоящата година се въвежда част с кратко описание на инвестиционната стратегия на правителството за адресиране на инвестиционния недостиг в ключови за растежа области. В документа е представен и преглед на напредъка в изпълнението на националните цели по Стратегия „Европа 2020“, както и комплекс от мерки в области на политики, които допринасят за подобряване на бизнес средата. В програмата са включени и проекти, финансирани по Програмата за подкрепа на структурни реформи на ЕК, определени през 2018 година. \r\nАктуализацията на НПР за 2019 година е разработена в съответствие с приоритетите за управление на правителството (2017-2021 г.), с Конвергентната програма на Република България (2019-2022 г.) и със Средносрочната бюджетна прогноза за периода 2020-2022 г.", "date": "2019.04.24", "title": "Приета е актуализацията на Националната програма за реформи на Република България за 2019 г."}
{"url": "http://www.focus-news.net/news/2019/04/24/2650701/ministerskiyat-savet-prie-promeni-v-deynostta-na-tsentralniya-organ-za-pokupki.html", "text": "Правителството прие изменения в свое Постановление № 385/2015 г. за дейността на Централния орган за покупки (ЦОП) за нуждите на органите на изпълнителната власт. Това съобщиха от  правителствената информационна служба . \r\nС промените се цели актуализация на продуктовия обхват на централизираното възлагане, разширяване на кръга от потребители и по-прецизна регулация на отношенията им с ЦОП в контекста на цялостното електронизиране на възлагателния процес. \r\nКъм потребителите, които са задължени да ползват услугите на ЦОП, се добавят: Националният статистически институт, Националният осигурителен институт, ГД „Охрана“ и ГД „Изпълнение на наказанията“. Част от досегашните факултативни потребители преминават към списъка със задължителните. Заличават се Контролно-техническата инспекция, Националната комисия за борба с трафика за хора и Централната комисия за борба срещу противообществените прояви на малолетните и непълнолетните. \r\nФакултативните потребители, които ще могат да ползват централизираното възлагане, се допълват със Сметната палата и Националната здравноосигурителна каса. \r\nОт ПМС № 385/2015 г. се заличава особената група на потребителите от системата на здравеопазването, които бяха включени като задължителни потребители на ЦОП само по отношение на доставките на горива. Тези второстепенни разпоредители с бюджет към министъра на здравеопазването се разпределят, в зависимост от статута и функциите си, към задължителните или факултативните потребители. \r\nПриетото постановление предвижда отпадане от продуктовия обхват на централизираното възлагане на доставките на софтуер за операционни системи и приложен софтуер за създаване, редактиране и форматиране на електронни документи и услугите по техническа поддръжка и ремонт на леки автомобили. \r\nНаправените изменения и допълнения отразяват и опита от работата на Системата за електронно възлагане на обществени поръчки.", "date": "2019.04.24", "title": "Министерският съвет прие промени в дейността на Централния орган за покупки"}
{"url": "http://www.focus-news.net/news/2019/04/24/2650706/promenya-se-naredbata-za-obshtestveno-osiguryavane-na-samoosiguryavashtite-se-litsa-balgarskite-grazhdani-na-rabota-v-chuzhbina-i-morskite-litsa.html", "text": "Правителството прие промени в Наредбата за обществено осигуряване на самоосигуряващите се лица, българските граждани на работа в чужбина и морските лица. С тях разпоредбите на нормативния акт се синхронизират с изменения в Кодекса за социално Осигуряване, които са в сила от 1 януари 2019 г. и са свързани с кръга на осигурените лица. Това съобщиха от  правителствената информационна служба . С направените промени терминологията в наредбата се уеднаквява с понятията, използвани в други нормативни актове - Кодексът на труда, Законът за незасивисимите оценители и Законът за независимия финансов одит.", "date": "2019.04.24", "title": "Променя се Наредбата за обществено осигуряване на самоосигуряващите се лица, българските граждани на работа в чужбина и морските лица"}
{"url": "http://www.focus-news.net/news/2019/04/24/2650704/prieta-e-naredba-za-kriteriite-za-opredelyane-na-universitetski-bolnitsi.html", "text": "Правителството прие Наредба за критериите за определяне на университетски болници. Целта е да бъдат създадени ясни критерии, на базата на които да се определи кои от лечебните заведения или техни клиники или отделения, да придобият правата на университетски болници/клиники или отделения за срока на одобрението. Това съобщиха от  правителствената информационна служба . \r\nЗа университетски ще бъдат определяни само структури, които реално са обвързани с университет и съответно с обучението на студенти, специализанти и докторанти и с осъществяването на научна дейност в по-голяма степен от останалите лечебни заведения, получили одобрение от министъра на здравеопазването за обучение на студенти и специализанти. \r\nКато критерии за определяне на лечебни заведения или техни клиники/отделения за университетски са заложени обективни изисквания, които показват обвързаността на съответната болница или клиника/отделение с обучението на студенти и специализанти и с осъществяването на научна дейност - определен минимален процент от лекарския състав да заема академична длъжност; през последните 2 години определен минимален процент от студентите да са провеждали практическата си подготовка в болницата; определен минимален процент от лекарските длъжности да са за лекари-специализанти. В проекта е предвиден също определен минимален брой докторанти да провеждат обучението и изследователската си дейност в лечебното заведение.", "date": "2019.04.24", "title": "Приета е Наредба за критериите за определяне на университетски болници"}
{"url": "http://www.focus-news.net/news/2019/04/24/2650708/insp-velko-avramov-odmvr-kardzhali-aktivno-shte-bade-politseyskoto-prisastvie-po-tsyaloto-trase-na-patya-za-gkpp-makaza-prez-pochivnite-dni-okolo-velikden.html", "text": "Активно ще бъде полицейското присъствие по цялото трасе на пътя за граничен пункт „Маказа“ през почивните дни около Великден. Това каза на брифинг в Кърджали инспектор Велко Аврамов от „Пътна полиция“ в ОДМВР-Кърджали, предаде репортер на  Радио „Фокус“ . Той обясни, че е създадена разстановка по цялото трасе на главен път I-5 на от Кърджали до Маказа, по протежение на територията на ОДМВР-Кърджали, за активно присъствие на охранителна полиция. Около 40 пътни полицаи ще дежурят по цялото протежение на пътя за ГКПП „Маказа“ и ще осъществяват контрол на трафика, подчерта комисар Аврамов. Той каза още, че ще има нулева толерантност към всички нарушители на движението по пътищата, като на 28 срещу 29 април е разпоредена специализирана полицейска операция за проверка на водачите, управляващи автомобили, за употреба на алкохол и наркотични вещества. Той отправи апел към водачите преди да тръгнат да път, да проверят своите документи и документите на превозните средства и да сигнализират на телефон 112 за нарушения за нередности, които констатират или за водачи, които управляват рисково своите автомобили. \r\nДарина ДЕЕНИЧИНА", "date": "2019.04.24", "title": "Инсп. Велко Аврамов, ОДМВР - Кърджали: Активно ще бъде полицейското присъствие по цялото трасе на пътя за ГКПП „Маказа“ през почивните дни около Великден"}
{"url": "http://www.focus-news.net/news/2019/04/24/2650705/vmro-bnd-shte-e-pod-nomer-3-v-byuletinata-za-evroizborite.html", "text": "„ВМРО – Българско национално движение“ ще е под номер 3 в бюлетината за евроизборите на 26 май, предаде репортер на  Агенция „Фокус“ . Това стана ясно, след като ЦИК изтегли жребия с номера на партиите, под които ще бъдат записани в бюлетината. Водач на листата на ВМРО – БНД е Ангел Джамбазки, а след него в списъка са Юлиан Ангелов, Александър Сиди, Андрей Слабаков, Димитър Шивиков, Райна Дончева, Кристиян Шкварек, Мария Цветкова, Александър Урумов, Карлос Контрера, Христо Смоленов, Теодора Мичева, Иво Пазарджиев, Цветомир Петров, Вергил Кацов, Красимир Червилов и Румяна Борисова. \r\nЦветилена СИМЕОНОВА", "date": "2019.04.24", "title": "ВМРО – БНД ще е под номер 3 в бюлетината за евроизборите"}
{"url": "http://www.focus-news.net/news/2019/04/24/2650707/digitalnata-obrazovatelna-initsiativa-na-banka-dsk-natsionalna-finansiada-prodalzhava-s-vtoro-izdanie-pod-imeto-lyatna-finansiada.html", "text": "Дигиталната образователна инициатива на Банка ДСК „Национална финансиада“ продължава с второ издание под името „Лятна финансиада“. Това съобщиха от пресцентъра на  ДСК . Лятното издание е логично продължение на успешната финансова олимпиада, проведена в началото на годината и събрала стотици отбори от родители и ученици (16-19 г.) от цялата страна. \r\n„Лятна финансиада“ се състои от три игри, които ще се проведат между април и септември 2019 г., под формата на тестове от по 20 въпроса на финансова тематика. Състезанията отново са по двойки в смесени отбори от родители и ученици (16-19 г.) и ще се провеждат изцяло онлайн на платформата  . Новото сега е, че този път бързината при решаването на теста няма да бъде критерий за класиране, а правилно отговарящите на всички въпроси отбори ще участват в томбола за награди.  \r\n„Нашата цел е да помогнем на младите хора да получат повече знания за финансите и да умеят да управляват своите средства самостоятелно. Необходимостта от по-модерно и дигитално училищно образование в тази насока е една от главните причини тийнейджърите да започват самостоятелния си живот, несигурни дали ще успеят да контролират и разпределят средствата си правилно. Затова Банка ДСК им предоставя възможността да научат нови неща за финансовия свят и в същото време да печелят интересни награди. След като видяхме безспорния успех на първото издание на инициативата, установихме, че е най-логично и правилно, тя да бъде продължена“, заявява г-жа Виолина Маринова, Председател на УС и Главен изпълнителен директор на Банка ДСК. \r\nВсички, които искат да се включат в „Лятна финансиада“, могат да го направят от днес на   и да играят за някоя от страхотните награди. Първото издание на „Национална финансиада“ се проведе под формата на тестове с въпроси за финансова грамотност и състезание на живо за определяне на победител. Отборът, който се представи най-добре на финалното състезание - 16-годишната Жанет Таблова и баща ѝ Стоян Таблов от отбор Da Vinci, спечели стипендия за образование в размер на 3 000 лв. за учебната 2019-2020 година. В надпреварата се включиха повече от 600 отбора, съставени от ученик и родител, а най-добрите 12 взеха участие във финалите на състезанието.  \r\nПартньор на кампанията е Фондация  .", "date": "2019.04.24", "title": "Дигиталната образователна инициатива на Банка ДСК „Национална финансиада“ продължава с второ издание под името „Лятна финансиада“"}
{"url": "http://www.focus-news.net/news/2019/04/24/2650702/14-e-nomerat-na-ataka-v-byuletinata-za-evrovota.html", "text": "14 е номерът на „Атака“ в бюлетината за евровота на 26 май, предаде репортер на  Агенция „Фокус“ . Това стана ясно, след като ЦИК изтегли жребия с номера на партиите, под които ще бъдат записани в бюлетината. Водач на листата на „Атака“ е Георги Димов, следван от Мариета Караджова, Христо Спасов, Анна Лицова-Ангелова, Пламен Пенев, Димитър Димитров, Борис Вълев, Илиан Георгиев, Иван Инков, Ивет Деветашка, Цветомир Колчаков, Георги Шахънов, Радослав Иванов, Емил Благоев, Цветомир Цветанов, Константин Константинов и Димитър Величков. \r\nЦветилена СИМЕОНОВА", "date": "2019.04.24", "title": "14 е номерът на „Атака“ в бюлетината за евровота"}
{"url": "http://www.focus-news.net/news/2019/04/24/2650712/prokuror-rumyana-arnaudova-kpkonpi-shte-proveryava-ministar-krasimir-karakachanov.html", "text": "В прокуратурата постъпи сигнал срещу Красимир Каракачанов, проверката е поверена на КПКОМПИ. Това каза на брифинг говорителят на главния прокурор Румяна Арнаудова по повод медийни публикации, че министър Красимир Каракачанов притежава недекларирани имоти, предаде репортер на  Агенция „Фокус“ . „Постъпи сигнал, разпоредената проверка е поверена на КПКОМПИ, защото Красимир Каракачанов е министър“, заяви тя. „По силата на закона това е компетентният орган, който може да извършва проверки“, допълни Арнаудова.  \r\nДаяна ДЮЛГЕРОВА", "date": "2019.04.24", "title": "Прокурор Румяна Арнаудова: КПКОНПИ ще проверява министър Красимир Каракачанов"}
{"url": "http://www.focus-news.net/news/2019/04/24/2650711/podobryavat-se-merkite-za-podkrepa-na-roditelite-s-tsel-preventsiya-na-izostavyaneto-na-detsa.html", "text": "Правителството одобри промени в Наредбата за условията и реда за осъществяване на мерки за предотвратяване на изоставянето на деца и настаняването им в институции, както и за тяхната реинтеграция в семейството. Това съобщиха от  правителствената информационна служба . Съгласно новите разпоредби дирекциите „Социално подпомагане“ (ДСП) ще трябва да предприемат спешни мерки за предотвратяване на изоставянето на непотърсено дете, прието в лечебно заведение, до 24 часа от деня, в който детето е трябвало да бъде изписано. В момента срокът за предприемане на такива действия е 7 дни. \r\nС промените се подобряват и мерките за подкрепа на родителите за реинтеграция на детето в семейството му. Дирекциите „Социално подпомагане“ ще могат служебно да предприемат действия за реинтеграция, непосредствено след настаняване на детето извън семейството му. По досега действащия ред родителите трябва да подадат заявление, че желаят да бъдат предприети такива мерки. \r\nРегламентират се и конкретни мерки за закрила в семейна среда, в зависимост от възможностите на семейството и потребностите на детето, както и конкретни дейности за подкрепа на семейството. С промените ще се подобри и координацията и сътрудничеството между ДСП по настоящ адрес на детето и ДСП по местопребиваване на родителите. \r\nПравителството одобри и промени в Правилника за прилагане на Закона за закрила на детето, чиято цел е да се подобри социалната работа за превенция на изоставянето и за реинтеграция. В Наредбата за критериите и стандартите за социални услуги за деца също се правят промени. С тях се цели да се гарантира по-високо качество на социалните услуги за деца чрез въвеждане на оценка на професионалната правоспособност на служителите, които работят в тях.", "date": "2019.04.24", "title": "Подобряват се мерките за подкрепа на родителите с цел превенция на изоставянето на деца"}
{"url": "http://www.focus-news.net/news/2019/04/24/2650714/kyustendil-okrazhniyat-sad-postanovi-16-godini-zatvor-za-68-godishen-mazh-ubil-svoy-priyatel-v-selo-zhilentsi.html", "text": "Окръжният съд в Кюстендил постанови 16 години затвор за 68-годишен мъж, убил свой приятел в село Жиленци, предаде репортер на  Радио „Фокус” – Кюстендил . Постановеното лишаване от свобода е с режим „строг” поради факта, че убийството е извършено с особена жестокост. Признатият за виновен 68-годишен мъж трябва да заплати и обезщетения за претърпени неимуществени вреди на близките на убития. Общата сума е в размер на 105 000 лева. Случаят е от 8 юни 2017 година, когато 68-годишния мъж, след скандал със свой приятел, му нанесъл удари с брадва. Осъденият е опитал да прикрие извършеното престъпление, увил тялото на убития с одеало, след което го заровил в двора си, а отгоре натрупал окосена трева. \r\nВенцеслав ИЛЧЕВ", "date": "2019.04.24", "title": "Кюстендил: Окръжният съд постанови 16 години затвор за 68-годишен мъж, убил свой приятел в село Жиленци"}
{"url": "http://www.focus-news.net/news/2019/04/24/2650715/obshtinskite-saveti-shte-mogat-da-zavishavat-broya-na-detsata-v-grupite-pri-nedostig-na-mesta-v-detskite-gradini.html", "text": "Общинските съвети в общините, където не достигат места в детските градини, ще могат да завишават над максимално определения брой деца в групите на целодневните и полудневните детски градини. Тази възможност се дава след промени в Наредбата за финансирането на институциите в системата на предучилищното и училищното образование, приети от Министерския съвет. Това съобщиха от  правителствената информационна служба . \r\nВ случаите, когато броят на децата в групите, изчислен на базата на Средна месечна посещаемост за период от три последователни месеца, е по-малък от 12 — за яслените групи и 18 - за останалите, броят на децата може да бъде завишен над максималния с до 3 деца. Завишаването ще е възможно при условие, че са спазени здравните изисквания към детските градини. \r\nТака ще се подпомогнат усилията на общините за обхващане на по-голям брой деца в системата на предучилищното образование и за пълно обхващане на децата в задължителна предучилищна възраст. \r\nПредложените промени са свързани с реализирането на целите на Националната стратегия за учене през целия живот (2014-2020) за повишаване дела на обхванатите в предучилищното образование деца на възраст от 4 години до постъпване в първи клас на 90 % през 2020 г. \r\nДруга промяна предвижда възможност броят на учениците в паралелките да се завишава над максималния при формирането на паралелките, както и в случаите на преместване на ученици.", "date": "2019.04.24", "title": "Общинските съвети ще могат да завишават броя на децата в групите при недостиг на места в детските градини"}
{"url": "http://www.focus-news.net/news/2019/04/24/2650717/gerb-pazardzhik-se-vklyuchi-vav-vazpomenatelnata-tseremoniya-po-povod-otbelyazvaneto-na-104-godini-ot-genotsida-nad-armenskiya-narod.html", "text": "Областният секретар на ГЕРБ-Пазарджик Гинче Караминова, представители на МГЕРБ и ЖГЕРБ участваха във възпоменателната церемония за почит към паметта на над 1.5 млн. арменци, убити от Турция и изселени в периода 1915-1916 г., по време на Първата световна война. Това съобщиха от пресцентъра на  ПП ГЕРБ-Пазарджик . \r\n„Поднасям дълбок поклон пред един народ, който е гонен и измъчван. Горда съм, че живея с хора,които след тази трагедия  са успели да запазят своя бит, религия и националност. Тази трагедия не бива да бъде забравяна, а лошите  уроци от историята не бива да бъдат повтаряни. Арменското малцинство в България е пример за постигнат висок авторитет и уважение сред цялото ни общество“, каза областният секретар ГЕРБ-Пазарджик Гинче Караминова. На 24 април 1915 г. започват арести на стотици арменски интелектуалци, предимно в столицата Цариград и с тяхното избиване малко след това, се слага началото на първия етап от изтребването на арменското население. Впоследствие разпръснатите по света арменци започват да отбелязват 24 април като Ден на възпоменаване на паметта на жертвите на арменския геноцид. \r\n„Младите хора в България трябва да познават историята, защото на свой ред ще управляват България- разумно и с мисъл за бъдещите поколения“, каза ръководителят  на МГРБ-Пазарджик Николай Ангелов. Възпоменанието в Пазарджик бе извършено от арменската общност в апостолическата православна църква „Сурп Степанос“.", "date": "2019.04.24", "title": "ГЕРБ-Пазарджик се включи във възпоменателната церемония по повод отбелязването на 104 години от геноцида над арменския народ"}
{"url": "http://www.focus-news.net/news/2019/04/24/2650716/mvr-sazdadena-e-neobhodimata-organizatsiya-za-opazvane-na-reda-po-vreme-na-velikdenskite-praznitsi.html", "text": "Главният секретар на МВР Ивайло Иванов призова гражданите да проявяват толерантност и бдителност, особено на места, където ще има струпване на хора, съобщиха от пресцентъра на  МВР . Във връзка с опазване на реда по време на великденските празници е създадена необходимата организация с колегите от ГД „Пожарна безопасност и защита на населението“, отбеляза на брифинг заместник-директорът на ГД \"Национална полиция“ старши комисар Тодор Гребенаров. Той поясни, че вече са обследвани всички църкви и манастири, където ще има богослужения. Направени са  разстановки на сили и средства за осигуряване на безопасността на мероприятията. Пътните полицаи ще осигурят  безпрепятственото преминаване и облекчаване трафика около храмовете. Засилено полицейско присъствие ще има на други места, къде ще има по-голямо струпване на хора. Организация на работа има и на всички места, където се извършват ремонти по магистралите и първокласните пътища, за да може при необходимост да се регулира движението, допълни още “ старши комисар Гребенаров.  \r\nГлавен комисар Николов, директор на ГДПБЗН съобщи, че във връзка с предстоящите празници са проверени 1607 обекта, в които се извършват богослужения.  Целта им е да се предвидят и избегнат рискови ситуации и възникване на инциденти, предвид очакваното  струпване на много хора. В храмовете е обърнато особено внимание на изправността на електрическите инсталации, обезопасяване на местата за палене на свещи, средствата за пожарогасене, осигуряване на условия за спешна евакуация. Над 1500 пожарникари ще бъдат дежурни по време на Великденските празници, включително и на територията на храмовете и ще осигуряват пожарната безопасност на гражданите по време на църковните богослужения.  \r\nЗаместник-директорът на ГДГП ст. комисар Б. Костадинов информира, че са взети необходимите мерки по отношение на техническото осигуряване и личния състав на граничните пунктове по повод на предстоящите пътувания. Организирани са мероприятия с оглед  оптимизиране на трафика. Проведени са срещи с ръководителите на съпределните гранични пунктове, както и на съвместните ГКПП, за договаряне на общи мерки за ускоряване на проверките през почивните дни. Заместник-директорът на Гранична полиция призова  пътуващите в чужбина да проверяват предварително валидността на личните си документи. Непълнолетните български граждани, които пътуват непридружени, да носят нотариално заверена декларация от отсъстващия родител и копие от нея, което при излизане от страната остава на граничния пункт. \r\nСъс  съвместна заповед между АПИ, ГД „Национална полиция“ и ИААА от утре от 16 до 22 часа ще бъде ограничено движението на тежкотоварни автомобили над  12 тона. Целта на всички усилия, които предстои да положат всички свързани с организацията на движението институции, е да регулираме трафика в проблемните места по републиканските пътища и най-вече по магистралите, така че да създадем  максимална проходимост на пътните артерии, заяви регионалният министър Петя Аврамова. Тя апелира всички шофьори да проявяват разбиране и търпение и да спазват Закона за движение по пътищата и пътната маркировка, в участъците с ремонтни дейности.  Актуална информация за пътната обстановка ще може да се получава на сайта на АПИ и телефона на ситуационния център - 0700 130 20, допълни министър Аврамова. \r\nПовишена е степента на сигурност по гарите, летищата и пристанищата. Мерките включват проверка на всички сигнално-охранителни системи. Видеонаблюдението и контролът са проверени и тествани, личният състав е инструктиран, отбеляза транспортният министър Росен Желязков. Той уточни, че това са обичайни превантивни мерки, няма извънредна необходимост.", "date": "2019.04.24", "title": "МВР: Създадена е необходимата организация за опазване на реда по време на великденските празници"}
{"url": "http://www.focus-news.net/news/2019/04/24/2650713/20-e-nomerat-na-dps-v-byuletinata-za-evropeyskite-izbori.html", "text": "20 е номерът на ДПС в бюлетината за предстоящите европейски избори на 26 май, предаде репортер на  Агенция „Фокус“ . Това стана ясно, след като ЦИК изтегли жребия с номера на партиите, под които ще бъдат записани в бюлетината. Водач на листата на ДПС е председателят на партията Мустафа Карадайъ, следван от народния представител Делян Пеевски и евродепутатите Илхан Кючюк и Искра Михайлова. На пета позиция е зам.-изпълнителният директор на Държавен фонд \"Земеделие\" Атидже Али-Вели, шеста е Севим Мусак, а след тях се нареждат Станислав Анастасов, Сюлейман Сюлейман, Антоанета Асенова, Гюлфие Арнаудова, Петър Чобанов, Сюзан Мехмедова, Синан Пехливанов, Танер Кабилов, Сунай Якуб, Ертен Анисова и Цветан Енчев. Слоганът на ДПС за предстоящия евровот е „Ние залагаме на младите“. \r\nЦветилена СИМЕОНОВА", "date": "2019.04.24", "title": "20 е номерът на ДПС в бюлетината за европейските избори"}
{"url": "http://www.focus-news.net/news/2019/04/24/2650719/v-darzhavnata-agentsiya-za-bezhantsite-se-sazdava-dlazhnost-sluzhitel-po-zashtita-na-dannite.html", "text": "Правителството прие промени в Устройствения правилник на Държавната агенция за бежанците. Целта е да бъде приведен в съответствие с Регламент (ЕС) 2016/679 на Европейския парламент и на Съвета относно защитата на физическите лица, във връзка с обработването на лични данни и относно свободното движение на такива данни. Това съобщиха от  правителствената информационна служба . \r\nПредвид, че при производството по предоставяне на международна закрила се обработват голям обем от лични данни и с цел тяхната защита, в ДАБ при МС се създава длъжност „служител по защита на данните“. Длъжностното лице по защита на данните ще осъществява дейности по законосъобразното прилагане на нормативните актове в областта на защитата на данните, в съответствие с Регламент (ЕС) 2016/679 на Европейския парламент и на Съвета и Закона за защита на личните данни. \r\nПрецизират се някои задачи и дейности на териториалните структури на агенцията и на административните звена от общата и специализираната администрация, с което ще се повиши ефективността и ефикасността на администрацията на ДАБ при МС.", "date": "2019.04.24", "title": "В Държавната агенция за бежанците се създава длъжност „служител по защита на данните“"}
{"url": "http://www.focus-news.net/news/2019/04/24/2650718/mvr-na-25-april-ot-patna-politsiya-shte-dadat-podrobnosti-za-organizatsiyata-na-dvizhenieto-vav-vrazka-s-predstoyashtite-praznitsi.html", "text": "На 25 април от 8.00 часа в локалното платно на бул. „Александър Малинов“, след магазин ХИТ в посока Бизнес-парк, представител на Пътна полиция – ГДНП ще даде подробности за предприетите мерки за организация на движението във връзка с предстоящите празници. Това съобщиха от пресцентъра на  МВР .", "date": "2019.04.24", "title": "МВР: На 25 април от „Пътна полиция“ ще дадат подробности за организацията на движението във връзка с предстоящите празници"}
{"url": "http://www.focus-news.net/news/2019/04/24/2650723/kyustendil-detska-gradina-may-kyustendil-shte-otbelezhi-45-godini-ot-sazdavaneto-si.html", "text": "Детска градина „Май” в Кюстендил ще отбележи 45 години от създаването си. Това съобщи за  Радио „Фокус” – Кюстендил  Ваня Мицова, директор на детското заведение. Тържеството ще се състои от 17.00 часа в голямата зала на Общински драматичен театър – Кюстендил. „Колективът на Детска градина „Май” кани всички възпитаници, колеги, родители и приятели да споделим празника заедно”, каза Ваня Мицова. По думите й детското заведение се стреми да отговори на потребностите на децата и очакванията на родителите, да ги приобщи към националните традиции, ценности и култура. Ръководството на детската градина цели формирането на собствен облик, като привлекателно и модерно, с висок обществен престиж заведение, полагащо основите на подготовката на децата за реалния живот. \r\nВенцеслав ИЛЧЕВ", "date": "2019.04.24", "title": "Кюстендил: Детска градина „Май”- Кюстендил ще отбележи 45 години от създаването си"}
{"url": "http://www.focus-news.net/news/2019/04/24/2650710/koalitsiya-patrioti-za-valeri-simeonov-shte-e-s-nomer-1-v-byuletinata-za-evroizborite.html", "text": "Коалиция „Патриоти за Валери Симеонов (НФСБ и Средна европейска класа)“ ще е с номер 1 в бюлетината за евроизборите на 26 май, предаде репортер на  Агенция „Фокус“ . Това стана ясно, след като ЦИК изтегли жребия с номера на партиите, под които ще бъдат записани в бюлетината. Водач на листата на коалицията е Валери Симеонов, следван от Гергана Микова, Димитър Карбов, Даниел Асенов, Ивайло Русинов, Венера Тодорова, Георги Манев, Галина Василева, Петко Събев, Динко Димитров, Йордан Апостолов, Димитър Канариев, Марияна Лефтерова, Йордан Иванов, Венцислав Тоцев, Йорданка Стефанова и Славчо Атанасов. \r\nЦветилена СИМЕОНОВА", "date": "2019.04.24", "title": "Коалиция „Патриоти за Валери Симеонов“ ще е с номер 1 в бюлетината за евроизборите"}
{"url": "http://www.focus-news.net/news/2019/04/24/2650721/inspektor-velko-avramov-odmvr-kardzhali-mashinno-karpene-na-chast-ot-patnata-nastilka-se-izvarshva-po-glavniya-pat-za-granichen-punkt-makaza.html", "text": "Машинно кърпене на част от пътната настилка се извършва по главен път I-5 за граничен пункт „Маказа“. Това каза на брифинг инспектор Велко Аврамов от сектор „Пътна полиция“ в ОДМВР-Кърджали, предаде репортер на  Радио „Фокус“ . Той допълни, че през почивните празнични дни се очаква засилен трафик по пътя към границата с Гърция, по който ще бъде осъществен контрол не само за водачите на МПС, но и на всички участници в движението. Миналата година по това време среднодневният трафик на този път е бил 2532 автомобила, които са преминали през граничния пункт на ден, през лятото е повече от средното на ден, информира инспекторът. „Все още няма осезателно увеличение на трафика, но активно ще бъдат използвани всички способи за контрол на скоростта с преносими и стационарни камери“, подчерта Велко Аврамов.  \r\nТой допълни, че полицията е изготвила предложение до Главна дирекция на МВР за кръстовището на главния път за „Маказа“, което се намира в района на село Глухар, за поставяне на стационарна камера за контрол на скоростта. По отношение на кръстовището при село Загорско, където стана тежкият инцидент, от полицията обясниха, че това е второто пътнотранспортно произшествие на това място. Първото произшествие е регистрирано през октомври миналата година в тъмната част на денонощието, а второто, което е с фатален край, преди седмица. Пътна полиция -Кърджали е предвидила да изпрати сигнално писмо до стопанисващото пътя Областно пътно управление, в което да заостри вниманието към въпросното кръстовище и по преценка от тяхна страна да се изготви и постави ограничение на скоростта за движение, както е направено на кръстовището  към село Глухар – за  60 километра в час. \r\nДарина ДЕЕНИЧИНА", "date": "2019.04.24", "title": "Инспектор Велко Аврамов, ОДМВР - Кърджали: Машинно кърпене на част от пътната настилка се извършва по главния път за граничен пункт „Маказа“"}
{"url": "http://www.focus-news.net/news/2019/04/24/2650720/10-e-nomerat-na-koalitsiya-za-balgariya-v-byuletinata-za-evropeyskite-izbori.html", "text": "10 е номерът на „Коалиция за България“ в бюлетината за европейските избори на 26 май, предаде репортер на  Агенция „Фокус“ . Това стана ясно, след като ЦИК изтегли жребия с номера на партиите, под които ще бъдат записани в бюлетината. Партиите, участващи в „Коалиция за България“, са ПП АБВ, ПП \"Обединен блок на труда Български лейбъристи\", Политическо движение \"Социалдемократи\", ПП \"Движение за социален хуманизъм\", ПП \"Българска левица\", ПП \"Българска партия Либерали\" и ПП \"Възраждане на Отечеството\". Водач на листата е Боян Дуранкев, следван от Пламена Заячка, Георги Кючуков, Александрина Костадинова-Славева, Радан Мирянов, Камелия Стаматова-Йовчева, Красен Димитров, Калина Найденова, Боян Киров, Емил Стоименов, Георги Петров, Антон Коджабашев, Георги Илчев, Димитър Петров, Иван Педев, Любомира Ганчева и Румен Петков. \r\nЦветилена СИМЕОНОВА", "date": "2019.04.24", "title": "10 е номерът на „Коалиция за България“ в бюлетината за европейските избори"}
{"url": "http://www.focus-news.net/news/2019/04/24/2650728/nation-pakistan-pakistan-ima-nov-nay-dobar-priyatel-rusiya.html", "text": "Исламабад и Москва установиха дипломатически отношения на 1 май 1948 година веднага, след като Пакистан получи независимост. На 1 май страната отбеляза 70-тата годишнина от това събитие. Но ситуацията беше по-различна през 1959 година, когато Аюб хан разреши на САЩ да използват авиобазата в Пешаваре. В отговор американците го измамиха, като изпратиха оттам самолет за разузнаване в СССР, без да предупреждават местните власти за това. Там самолетът бе свален от Русия и, за съжаление, вината за изпращането му бе положена върху Пакистан, тъй като той излетя от тази страна. В резултат на това Русия се противопостави на Пакистан, а в крайна сметка Съветският съюз отмъсти на Исламабад по време на индо-пакистанската война през 1971 година, пише  пакистанското издание Nation  в материал, представен без редакторска намеса. \r\nИндия се възползва напълно от конфликта и през август 1971 г. подписа Договор за приятелство със Съветския съюз в името на мира и сътрудничеството, който задължи Москва да подкрепя Ню Делхи. Последвалата съветска помощ за Индия под формата на оръжия и финансиране влоши още повече отношенията между Пакистан и Русия. Москва имаше причини да се отвърне от Исламабад, а Индия се възползва от ситуацията и Пакистан се разпадна. СССР не само подкрепи създаването на Бангладеш, но и наложи вето на всички резолюции на Пакистан в ООН срещу отделянето на източната част на страната. \r\nТака нареченият най-добър приятел на Пакистан САЩ използваха дипломатическа хитрост. Американците, вероятно, са подкрепяли Пакистан в противовес на СССР в Индия, те изпратиха своя 7-ми Флот в Бенгалския залив, за да създадат заплаха за Индия и видимост за подкрепата на Пакистан. Но при това САЩ така и не задействаха своя 8-ми Флот, който можеше да предотврати отделянето на Източен Пакистан. Както се случва обикновени, с помощта на отделянето на Банбладеш, американците искаха да създадат още един безкраен конфликт между Индия и Пакистан. Може да се счита, че това е първия случай на предателство от страна на САЩ. Ние платихме всичко за съгласието си да предоставим нашата военна база. \r\nПо-късно, през 1979 година, когато САЩ възнамеряваше да окупира Афганистан, Пакистан направи още една грешка, като помогна на Вашингтон в борбата против Съветския съюз, който се опитваше да окупира Афганистан. След поражението в афгано-съветската война СССР се разпадна, но руското ръководство все още контролираше отлично ситуацията и съвременна Русия стана толкова силна. Русия демонстрира на целия свят, че все още е велика страна и супердържава. \r\nВ историята на пакистанско-руските отношения имаше възходи и падения, но през повечето време страните бяха враждебни една към друга. Пакистан погледна Русия през призмата на западната визия, а Русия гледаше през очите на индийците. Въпреки това през последните няколко години страните имат възможност да забравят миналото. През последното десетилетие Русия се заинтересува от добрите двустранни отношения с Пакистан. Държавите разбират, че потенциалната заплаха, произтичаща от Южна Азия, е надвиснала и над двете от тях. Проблемът с международния тероризъм и продължаващият афганистански конфликт гарантират дългосрочно сътрудничество между Русия и Пакистан. \r\nПодобрението в отношенията между Пакистан и Русия стана забележимо през септември 2016 г., когато 70 руски и 130 пакистански войници проведоха първите съвместни военни учения в северния Пакистан, Чарати. Индийците се противопоставиха на това и с всички сили се опитаха да убедят Русия да отмени ученията на фона на нападението върху индийската военна база от 18 септември, за което Ню Делхи, както обикновено, обвини Пакистан. Русия обаче отказа. \r\nНие, пакистанците, сме доволни от изграждането на дипломатическите и военните връзки. Надявам се, че Русия ще се възползва от предложението на Пакистан за пристанище в Гуадар. Големият пробив бе фактът, че Русия отмени десетгодишното ембарго върху доставките на оръжие за Пакистан, като се съгласи да продаде хеликоптери на Исламабад, въпреки недоволството на Индия. \r\nСамо благодарение на изключителното ръководство на Владимир Путин Москва се отдалечава от дългогодишната си враждебност към Пакистан. Правителството на Народната партия на Пакистан изигра голяма роля тук. Аз лично присъствах на първата среща на президента Асиф Али Зардари с Путин и си я спомням много добре. Всъщност по време на преговорите им бяха решени много противоречия. Срещата беше повратна точка и създаде възможности за възстановяване на дипломатическите контакти и обмен на разузнавателна информация по въпросите на сигурността. \r\nИмах честта да се срещна с Путин два пъти и ми се стори, че той е много позитивно настроен за отношенията с Пакистан. Бих казал, че той се показа като силен лидер и реформатор, слагайки в малкия си джоб западните лидери. Той превърна Русия в силна държава с всички признаци на успешна нация. \r\nОбидно е да се осъзнае, че нито един руски президент нито веднъж не е посещавал Пакистан, но докато в региона се съхранява заплахата от „Талибан“, е малко вероятно руският президент да се реши на това. Залогът за по-нататъшното укрепване на отношенията между страните е завършването на гражданската война в Афганистан. Китай и Русия не се чувстват в безопасност поради тази война и поради нарастващия брой млади мюсюлмани, които се присъединяват към редиците на бойците. Пакистан и Русия имат обща заплаха в лицето на „Ислямска държава“, която набира млади хора в Афганистан. Пакистан и Русия трябва да извървят дълъг път, преди връзката им наистина да се затопли. Русия се превърна във важен играч, а президентът на страната играе много важна роля в международните отношения. \r\nПакистан и Русия са изпитали възходи и падения в отношенията и сега са решили да се насочат към сближаване и засилване на сътрудничеството, защото това е в интерес и на двете държави. Русия и Пакистан играят много важна роля в региона и аз предвиждам как ядреният блок, състоящ се от Пакистан, Китай и Русия, ще бъде от голямо значение за международния мир и цялостния растеж на икономиката. \r\nМного съм въодушевен от дискусията си на скорошна среща с посланика на Русия в Пакистан Алексей Дедов, тъй като променената политика на Русия към Пакистан ще бъде от полза и за двете стани. \r\nВремето ще покаже как Русия ще се справи със стабилизиращата роля на запазването на мира в региона. \r\nПревод и редакция:", "date": "2019.04.24", "title": "Nation (Пакистан): Пакистан има нов най-добър приятел – Русия"}
{"url": "http://www.focus-news.net/news/2019/04/24/2650703/prokuror-rumyan-arnaudova-aleksandar-manolev-e-otkrit-i-razpitan-po-sluchaya-s-kashtata-za-gosti-ne-poluchavame-sadeystvie-ot-obshtina-sandanski.html", "text": "Александър Манолев е открит и разпитан, утре ще разберете и други неща. Това каза на брифинг говорителят на главния прокурор Румяна Арнаудова по повод възложени проверки от главния прокурор Сотир Цацаров относно изнесени в медиите твърдения за злоупотреби с евросредства от страна на бившия зам.-министър на икономиката Александър Манолов, предаде репортер на  Агенция „Фокус“ . „В началото на миналата седмица ВКП се самосезира и започна проверки. Прокуратурата обяви, че е самосезирала и КПКОНПИ. Предмет на разследването са злоупотреби с европейски средства“, припомни тя. Арнаудова обясни, че четвъртък до днес са извършено множество процесуално-следствени действия.  Говорителят на главния прокурор посочи, че са изискани разрешения от община Благоевград и Сандански за строителство на къщата и басейна. „В петък се извършиха действия по претърсване на трите адреса, като единият беше на къщата за гости. Там не намерихме никой. Претърсването е осъществено с представител на общината“, посочи тя, като обясни, че жилищата, които е претърсвала прокуратурата са били видимо почистени.   \r\n„На 17 април някой е минал през Общината и е оставил ключ на къщата и е помолил „моля ви не разбивайте“, допълни тя. „Не получаваме съдействие от Община Сандански и не са предадени документите, които разследващите органи са искали. Служителите не желаят да свидетелстват за нас, и не си спомнят кой е оставил ключа и е донесъл декларацията. Това е затруднението ни там“, добави Арнаудова.  \r\n„Александър Манолев е открит, разпитан е, ще разберете други неща утре. Ще получите пълен обем за информация. Част от действията продължават и в момента“, заяви тя. По думите й ако се потвърдят обвиненията санкциите са до 6 години лишаване от свобода.    \r\nДаяна ДЮЛГЕРОВА", "date": "2019.04.24", "title": "Прокурор Румян Арнаудова: Александър Манолев е открит и разпитан по случая с къщата за гости, не получаваме съдействие от Община Сандански"}
{"url": "http://www.focus-news.net/news/2019/04/24/2650727/veliko-tarnovo-zasileno-shte-e-politseyskoto-prisastvie-po-osnovnite-patni-uchastatsi-na-teritoriyata-na-oblastta-po-vreme-na-velikdenskite-praznitsi.html", "text": "Засилено ще е полицейското присъствие по основните пътни участъци на територията на област Велико Търново по време на предстоящите почивни дни около Великден. Това каза Пенчо Христов, полицейски инспектор в Сектор „Пътна полиция“ при Областна дирекция на МВР (ОДМВР) – Велико Търново, предаде репортер на  Радио „Фокус“ – Велико Търново . Той отбеляза, че е създадена организация за следене спазването на въведените ограничения за движение на тежкотоварни автомобили в последния работен и последния почивен ден. Екипи на „Пътна полиция“ ще бъдат разположени на участъците с концентрация на пътнотранспортни произшествия. Пенчо Христов отбеляза, че на територията на областта това са път Велико Търново – Габрово – на изхода на Велико Търново, или т. нар. Присовски завои, път Плевен – Русе – на кръстовището за село Горна Студена, в Прохода на Републиката – на Предела между Велико Търново и Стара Загора.  \r\nХристо съобщи, че по време на празниците ще работят всички камери за следене на скоростта, налични в Областната дирекция – две стационарни, шест мобилни и една стационарно преносима. Пенчо Христов препоръча преди пътуване шофьорите да проверят изправността на превозното средство – спирачната система, маслото, антифриза и светлините, състоянието на чистачките, резервоарчето с миеща течност за стъкла,  състоянието на гумите, аптечка, обезопасителен триъгълник, светлоотразителна жилетка и пожарогасител. Препоръчително е водачите да монтират стабилно детско обезопасително столче при превозване на деца, да се заредят с вода за пиене и вода за автомобила, а за мобилния телефон да си вземат зарядно за автомобил. Добре е да се планира пътуването, но не и времето за пристигане. Маршрутът трябва да се планира от рано, да се използва светлата част на денонощието за предвижване, да се правят по-чести почивки, а при наличие на повече шофьори в автомобила, при дълъг път те да се сменят.  \r\n„Не си поставяй предварително час на пристигане. Ако закъснееш, това може да те притесни и да те предизвика към рисково шофиране с превишена скорост и неправилни маневри“, посочи Христов. Той препоръча преди тръгване водачите да се осведомят се за въведени временни ограничения на движението и да проверят има ли участъци в ремонт по маршрута, по койот предстои да минат. Всеки шофьор трябва да провери валидността на свидетелството си за управление на МПС и в никакъв случай да не тръгва на път със свидетелство с изтекъл срок на валидност. Преди пътуване той трябва да се информира за неплатени задължения по Закона за движението по пътищата. Такава информация той може да получи във всяко районно управление на МВР,в отдел/сектор „Пътна полиция“ при СДВР/ОДМВР или от Портала за електронни административни услуги на МВР. „Водачите и пътниците трябва да бъдат отговорни към себе си и към останалите участници в движението, да бъдат толерантни на пътя и при възникване на непредвидени ситуации да сигнализират на телефон 112“, посочи Христов. \r\nНадежда КРЪСТЕВА", "date": "2019.04.24", "title": "Велико Търново: Засилено ще е полицейското присъствие по основните пътни участъци на територията на областта по време на великденските празници"}
{"url": "http://www.focus-news.net/news/2019/04/24/2650726/tsik-iztegli-zhrebiya-s-nomerata-na-partiite-v-byuletinata-za-evropeyskite-izbori.html", "text": "Централната избирателна комисия (ЦИК) изтегли жребия с номерата на партиите, под които ще бъдат записани в бюлетината за предстоящите европейски избори на 26 май, предаде репортер на  Агенция „Фокус“ . В изборите за членове на Европейския парламент от България ще участват 13 партии, 8 коалиции и 6 инициативни комитета. Бариерата за влизане е 5.8 %. \r\nПод номер 1 е коалиция „Патриоти за Валери Симеонов (НФСБ и Средна европейска партия“). \r\nПод номер 2 е коалиция „Път на младите“ (ПП НДСВ и ПП Новото време). \r\nПод номер 3 е ПП ВМРО – БНД. \r\nПод номер 4 е независимият кандидат Ваня Григорова. \r\nПод номер 5 е ПП „Партията на зелените“. \r\nПод номер 6 е ПП ВОЛТ. \r\nПод номер 7 е независимият кандидат Николай Ненчев. \r\nПод номер 8 е независимият кандидат Венислава Атанасова. \r\nПод номер 9 е коалиция „Възход“. \r\nПод номер 10 е коалиция „Коалиция за България“. \r\nПод номер 11 е независимият кандидат Десислава Иванчева. \r\nПод номер 12 е ПП ГЕРБ. \r\nПод номер 13 е коалиция „Демократична България – Обединение“. \r\nПод номер 14 е ПП АТАКА. \r\nПод номер 15 е независимият кандидат Минчо Куминев. \r\nПод номер 16 е ПП ДОСТ. \r\nПод номер 17 е ПП „Пряка демокрация“. \r\nПод номер 18 е коалиция „БСП за България“. \r\nПод номер 19 е ПП „Глас Народен“ \r\nПод номер 20 е ПП ДПС. \r\nПод номер 21 е коалиция Движение „Заедно“. \r\nПод номер 22 е ПП „Българско национално обединение“. \r\nПод номер 23 е коалиция „ВОЛЯ – Българските Родолюбци“. \r\nПод номер 24 е ПП „Движение 21“. \r\nПод номер 25 е независимият кандидат Христо Симеонов. \r\nПод номер 26 е ПП „Движение презареди България“. \r\nПод номер 27 е ПП „Възраждане“. \r\nЦветилена СИМЕОНОВА", "date": "2019.04.24", "title": "ЦИК изтегли жребия с номерата на партиите в бюлетината за европейските избори"}
{"url": "http://www.focus-news.net/news/2019/04/24/2650730/kyustendil-386-leva-e-tsenata-na-pechenoto-agne-za-velikdenskata-trapeza-v-grada.html", "text": "Между 12 и 15 лева е цената на килограм агнешко месо в Кюстендил, предаде репортер на  Радио „Фокус” – Кюстендил . 12 лева за килограм е цената за цяло охладено агне за печене. 13 лева е цената за килограм бут, а 15 лева – килограм агнешка плешка. Прави впечатление, че в повечето търговски вериги агнешкото месо е българско, но има и внос от Румъния и Македония. В Кюстендил се предлага и печено цяло агне с плънка от дроб сърма, а цената му е 386 лева за брой. Цената на печената агнешка плешка е 49 лева за килограм, а на агнешкия бут – 52 лева за килограм. Цената на яйцата варира според размерите и цвета. Кора от 30 яйца от размер М е по 5 или 6 лева. Козунакът, който задължително присъства на празничната великденска трапеза, е на цена от 2 до 6 лева за брой. \r\nВенцеслав ИЛЧЕВ", "date": "2019.04.24", "title": "Кюстендил: 386 лева е цената на печеното агне за великденската трапеза в града"}
{"url": "http://www.focus-news.net/news/2019/04/24/2650729/finansovata-katedra-pri-stopanska-akademiya-svishtov-podkrepi-regionalen-forum-za-mladi-predpriemachi-vav-vratsa.html", "text": "Трима млади представители на бизнеса от Враца – Мартин Харизанов, Борил Коцев и Георги Николов, заслужиха горещи адмирации за тяхната инициатива за организиране и провеждане на първото по рода си регионално състезание по предприемачество „Аз избирам да се развивам във Враца”. Инициативата се осъществи със съдействието на сдружение „Благотворни приятели” – Враца, Младежки дом – Враца, алумни клуб „Финанси 2013”, катедра „Финанси и кредит” при Стопанската академия „Д. А. Ценов” – Свищов, академична фондация „Проф. д-р Минко Русенов”, Академичен център за кариерно консултиране и връзки с обществеността при СА „Д. А. Ценов”. Това съобщиха от пресцентъра на  Стопанска академия – Свищов . \r\nСред гостите на събитието от страна на свищовската финансова катедра бяха проф. д-р Андрей Захариев – ръководител на катедрата и председател на фондация „Проф. д-р Минко Русенов”, доц. д-р Ангел Ангелов – преподавател в катедрата, гл. ас. д-р Петко Ангелов – катедрен Алумни координатор и докт. Силвия Заркова – двукратен носител на наградата „Млад икономист” на Съюза на икономистите в България. \r\nВ приветствието си към над стоте участници и гости проф. Захариев подчерта, че с новото териториално деление и създаването на Дунавския район за планиране с 1/3 от територията и ¼ от населението на страната, именно Стопанска академия „Д. А. Ценов”, съгласно реформите от страна на МОН, ще бъде единственото ресурсно висше училище за дунавска северна България за обучение по бизнес и предприемачество. Освен с голям награден фонд, осигурен чрез дарения от бизнеса за участниците в състезанието, проф. Захариев оповести и ключово социално предимство за всички бъдещи студенти-първокурсници в Алма матер в Свищов, изразено в безплатно общежитие при класиране и записване в първи курс, редовно обучение в годината на полагане на зрелостния изпит и кандидатстване със сертификат за участие и отлично представяне в ученическото състезание по предприемачество. На всички ученици бяха издадени поименни сертификати за участието им в състезанието, които осигуряват и прием по първа желана специалност при кандидатстване в степен „бакалавър” в СА ‚Д. А. Ценов”. \r\nСъстезанието по предприемачество бе за ученици от 10-ти до 12-ти клас, с участници в отбори от трима до пет човека. Всяко училище можеше да участва с няколко отбора, като за най-добрите бе осигурен награден фонд от 700 лева. Първа награда и 400 лв. получи отбор 1 на Професионална гимназия по търговия и ресторантьорство с проект за развитие на бубарството в състав Габриела Нитоловска, Мариела Младенова и Евгения Евгениева. Втора награда от 200 лв. получи отбор 3 на Средно училище „Козма Тричков” с проект в помощ на незрящите хора при посещението в музей. Съставът на отбора включваше Натали Тодорова, Симона Стоянова, Адриана Миланова и Памела Иванова. Трета награда от 100 лв. спечели отбор 1 на Профилирана природо-математическа гимназия „Академик Иван Ценов” с проект за диетичен продукт от лешници и мед, и екип в състав Христо Георгиев, Петко Герасимов, Ванеса Нинова, Йоана Лалконска. Отличените отбори получиха и предметни награди, осигурени от Фондация „Проф. д-р Минко Русенов”. \r\nКато допълнителен стимул, всички участници заслужиха и сертификат за парична награда – стипендия, която се изплаща след полагане на успешен зрелостен изпит, кандидатстване и прием в редовна форма на обучение в специалност „Финанси” в Стопанската академия „Д. А. Ценов”. Стипендията е в размер на 200 лева и се връчва на първия студентски празник при записване като студент в Алма матер в Свищов. Средствата за стипендиите са осигурени чрез Фондация „Проф. д-р Минко Русенов” на база постъпили целеви дарения на обща стойност 11400 лв., вкл. от Алумни клуб „Финанси 2013” с председател Мартин Харизанов, преподаватели, банки и застрахователни дружества. \r\nЦелта на състезанието бе младите хора да докажат, че има смисъл да останат във Враца и да създават бизнес в сърцето на Северозапада. Перфектен домакин на състезанието бе Младежки дом – Враца, където отборите имаха възможност да презентират и защитят бизнес проект пред жури, включващо в състав си бизнесмените Мартин Харизанов, Борил Коцев и Георги Николов. При закриването на състезанието тримата инициатори обещаха състезанието да стане ежегодно.", "date": "2019.04.24", "title": "Финансовата катедра при Стопанска академия – Свищов подкрепи регионален форум за млади предприемачи във Враца"}
{"url": "http://www.focus-news.net/news/2019/04/24/2650733/afp-tramp-izprashta-vaorazheni-voynitsi-na-granitsata-mezhdu-sasht-i-meksiko.html", "text": "Президентът на САЩ Доналд Тръмп в сряда заяви, че ще изпрати „въоръжени войници“ на южната граница на страната, след като мексикански военнослужещи са „извадили оръжия“ срещу американските си колеги, предава  AFP . \r\nТръмп визира инцидент от 13 април, когато мексикански войници са разпитали и са насочили оръжията си към двама американски граничари, извършващи наблюдение на границата. \r\n„Наскоро мексикански войници извадиха оръжия срещу войници от нашата Национална гвардия, вероятно като отвличаща маневра за наркотрафикантите на границата. Това е по-добре да не се случва отново! Сега изпращаме ВЪОРЪЖЕНИ ВОЙНИЦИ (главните букви са от Тръмп) на границата. Мексико не прави достатъчно за спирането и връщането (на наркотрафикантите, имигрантите)“, написа американският лидер в „Туитър“. \r\nПревод и редакция:", "date": "2019.04.24", "title": "AFP: Тръмп изпраща „въоръжени войници“ на границата между САЩ и Мексико"}
{"url": "http://www.focus-news.net/news/2019/04/24/2650734/tsvetelina-penkova-bsp-na-kakvo-osnovanie-sa-izsecheni-nad-100-zdravi-bora-do-stadiona-v-bistritsa.html", "text": "На какво основание са били изсечени над 100 здрави 40-50-годишни бора до стадиона на футболния отбор \"Витоша\" в Бистрица? Това попита Цветелина Пенкова, която е №3 в листата с кандидати за евродепутати  от \"БСП за България\", съобщиха от пресцентъра на  БСП . По покана на активни хора, живеещи в село Бистрица, тя посети мястото, на което до преди две седмици са се издигали боровете, а в момента има само дънери, при това покрити с клони и замазани с кал, с цел да се слеят със земята и да не бъде установено, че дърветата не са болни. Заедно с нея бяха още двама кандидати за евродепутати от листата на Коалиция \"БСП за България\" - Момчил Неков (№9) и Емил Георгиев (№17), лидерът на БСП - София Калоян Паргов, който е председател и на групата на социалистите в СОС, и общинският съветник Альоша Даков. Всички те разговаряха с арх. Димитър Димитров от сдружението \"Граждани за София\", който ги запозна в подробности със скандалния случай на изсичането на боровете. \r\n\"Подобни безобразия не може да се случват в европейска столица, каквато е София, коментира Цветелина Пенкова. - Има закони, които трябва да бъдат спазвани. Настояваме да получим отговори на редица въпроси - кой е дал разрешение за изсичането на боровете и на какво основание. Законно ли е всичко това, което се е случило, и ако - не, кой ще понесе отговорност и каква ще бъде тя\". \r\nСпоред Момчил Неков случаят с изсичането на боровете край стадиона в Бистрица е резултат от цялостния модел на управление на държавата в последните години. \"София претендира да е зелена европейска столица, а според статистиката в България- 15 000 души годишно умират от заболявания, свързани с мръсния въздух. Нещата не може да продължават така! Настояваме да бъде гарантирана равностойна компенсация за тези изсечени борове. Местните жители имат идея. Те предлагат футболният клуб да възстанови една еко пътека до Плана планина. Мисля, че би било справедливо подобно решение\", каза Момчил Неков. \r\nПредседателят на Комисията за защита на потребителите Емил Георгиев, който е под №17 в листата с кандидати за евродепутати на  \"БСП за България\", добави, че с подобна незаконна сеч България няма как да се впише в новите приоритети на Европейския парламент, сред които основен е този за опазване на околната среда. \"За мен подобна сеч на здрави борове е престъпление и трябва да бъде търсена отговорност на виновните\", подчерта Емил Георгиев.  Той добави: \"Видях една табела на входа на стадиона, на която беше написано за спортуващите дечица, че трябва да бъдат искрени и честни. В тази връзка много бих искал да знам- дали главният тигър на \"Бистришките тигри\", министър-председателят, ще бъде честен и ще се намеси справедливо в този скандал. За мен е пълно безумие да бъдат изсечени над 100 здрави бора. Трябва да има адекватно наказание за виновниците\".", "date": "2019.04.24", "title": "Цветелина Пенкова, БСП: На какво основание са изсечени над 100 здрави бора до стадиона в Бистрица"}
{"url": "http://www.focus-news.net/news/2019/04/24/2650725/prokuror-rumyana-arnaudova-imame-samneniya-che-v-chast-ot-kashtite-za-gosti-finansirani-s-evropeyski-sredstva-ne-se-izvarshva-turisticheska-deynost.html", "text": "Прокуратурата има съмнения, че в част от къщите за гости, финансирани с европейски средства, не се извършва туристическа дейност. Това каза на брифинг говорителят на главния прокурор Румяна Арнаудова по повод възложени проверки от главния прокурор Сотир Цацаров относно ползвани не по предназначение къщи за гости, финансирани със средства на ЕС, предаде репортер на  Агенция „Фокус“ . „Първата проверка от прокуратурата е за къщите за гости, финансирани от държавен фонд „Земеделие“, те са 746. Общата стойност на финансирането е 202 млн. лв.“, обясни тя. „Втората проверка касае закупуване на моторни превозни средства, като те са били предназначени за неземеделски нужди, като в тях се включват джипове. Установени са финансирани атв-та и яхти“, посочи Арнаудова. По думите й главният прокурор Сотир Цацаров е назначил 3-ма прокурори за водещи разследването. Тя отбеляза, че в хода на проверката ще бъдат изисквани документи, ще се разследва на място и ще се преглежда регистърът за броя на настаняваните туристи. „Съмненията на прокуратурата са, че в част от тези къщи не се осъществява каквато и да е туристическа дейност, въпреки, че бизнес плановете, които са послужили за отпускане на европейското финансиране са посочили това като основна дейност“, добави Арнаудова. „За част от къщите за гости бенефициентите са били изрядни по документи търговци, но реално след като изтече 5-годишен мониторингов срок, къщите остават за ползване на бенефициентите“, изтъкна говорителят на главния прокурор. „Имаме основание да считаме, че част от тях не се ползват по предназначение. Има определени населени места, където не се допуска европейско финансиране, защото това са райони с развит туризъм. Имаме информация, че част от къщите се намират на забранени места“, уточни тя, като изтъкна, че част от тези сгради се намират по българското Черноморие.  \r\nДаяна ДЮЛГЕРОВА", "date": "2019.04.24", "title": "Прокурор Румяна Арнаудова: Имаме съмнения, че в част от къщите за гости, финансирани с европейски средства, не се извършва туристическа дейност"}
{"url": "http://www.focus-news.net/news/2019/04/24/2650722/bsp-za-balgariya-shte-e-pod-nomer-18-v-byuletinata-za-evrovota.html", "text": "„БСП за България“ ще е под номер 18 в бюлетината за евровота на 26 май, предаде репортер на  Агенция „Фокус“ . Това стана ясно, след като ЦИК изтегли жребия с номера на партиите, под които ще бъдат записани в бюлетината. Водач на листата на левицата е Елена Йончева, следвана от Петър Витанов, Цветелина Пенкова, Иво Христов, Сергей Станишев, Иван Кръстев, Деница Златева, Румен Гечев, Момчил Неков, Велизар Енчев, Димитър Данчев, Тодор Стоилов, Валери Жаблянов, Мариела Модева, Десислав Тасков, Крум Дончев и Емил Георгиев. Слоганът на коалицията за предстоящите европейски избори е „Справедливост сега“. \r\nЦветилена СИМЕОНОВА", "date": "2019.04.24", "title": "„БСП за България“ ще е под номер 18 в бюлетината за евровота"}
{"url": "http://www.focus-news.net/news/2019/04/24/2650731/tass-vladimir-putin-podpisa-ukaz-za-oprostyavane-na-protsedurata-za-poluchavane-na-rusko-grazhdanstvo-za-zhitelite-na-donbas.html", "text": "Президентът на Русия Владимир Путин подписа указ, който позволява жителите на редица райони на югоизточните региони на Украйна да получат руско гражданство чрез опростена процедура, предава  ТАСС . \r\nСпоред документа, публикуван на официалния сайт на Кремъл, „лицата, постоянно живъщи на териториите на отделни райони на Донецка и Луганска области на Украйна, имат право да се обърнат със заявление за получаване на гражданство на Руската Федерация в опростен ред“, се казва в указа. Отбелязва се, че това решение е взето „с цел да се защитят правата и свободите на човека и гражданина“ и изхожда от общопризнатите принципи и норми на международното право. \r\nПревод и редакция:", "date": "2019.04.24", "title": "ТАСС: Владимир Путин подписа указ за опростяване на процедурата за получаване на руско гражданство за жителите на Донбас"}
{"url": "http://www.focus-news.net/news/2019/04/24/2650736/ministarat-na-truda-i-sotsialna-politika-biser-petkov-shte-bade-na-poseshtenie-v-pernik-na-25-april.html", "text": "На 25 април в Перник ще бъде на посещение министърът на труда и социална политика Бисер Петков. Той ще се срещне с кмета на Община Перник д-р Вяра Церовска, областният управител  Ирена Соколова и директорите на териториалните структури на МТСП в града. Това съобщиха от пресцентъра на  общината . В програмата е включено посещение в Центъра за настаняване от семеен тип за деца/младежи с увреждания на ул. „Владислав Граматик“ № 93, където в 10.15 часа ще даде брифинг за журналисти.", "date": "2019.04.24", "title": "Министърът на труда и социална политика Бисер Петков ще бъде на посещение в Перник на 25 април"}
{"url": "http://www.focus-news.net/news/2019/04/24/2650724/gerb-shte-bade-s-nomer-12-v-byuletinata-za-evroizborite.html", "text": "ГЕРБ ще бъде с номер 12 в бюлетината за евроизборите на 26 май, предаде репортер на  Агенция „Фокус“ . Това стана ясно, след като ЦИК изтегли жребия с номера на партиите, под които ще бъдат записани в бюлетината. Водач на листата на ГЕРБ и СДС е еврокомисарят Мария Габриел, следвана от евродепутатите Андрей Ковачев, Андрей Новаков, Ева Майдел и Асим Адемов. На шесто място е Александър Йорданов от СДС. Следват Лиляна Павлова, Емир Радев, Ивелина Василева, Марин Захариев, д-р Иво Ралчовски, Младен Шишков, Николай Диков, Камен Костов, Йоана Йончева-Фильова, Жечо Станков и Илия Лазаров. Слоганът на ГЕРБ и СДС за предстоящите избори е „Европа ни чува“. \r\nЦветилена СИМЕОНОВА", "date": "2019.04.24", "title": "ГЕРБ ще бъде с номер 12 в бюлетината за евроизборите"}
{"url": "http://www.focus-news.net/news/2019/04/24/2650738/kaloyan-pargov-bsp-sofiya-fandakova-da-ne-byaga-ot-otgovornost-za-izsechenite-borove-v-bistritsa.html", "text": "Кметът Йорданка Фандъкова да не бяга от отговорност за изсечените борове до стадиона на футболния отбор \"Витоша\" в Бистрица.\". Това заяви лидерът на БСП - София и председател на групата на социалистите в СОС Калоян Паргов, съобщиха от пресцентъра на  БСП . Той, заедно с кандидатите за евродепутати от листата на  \"БСП за България\" Цветелина Пенкова (№3), Момчил Неков (№9) и Емил Георгиев (№17) и общинския съветник от БСП Альоша Даков, посетиха мястото на изсечените борове и разговаряха с арх. Димитър Димитров от сдружението \"Граждани за София\". \r\n\"Няма как кметът на София да избяга от отговорност, която тя лично носи на поста, на който се намира. Призовавам я да се намеси и виновните за случилото се да получат справедливо наказание\", коментира Калоян Паргов. Според него  в ролята си на кмет, тя трябва да бъде на страната на закона. \"В последните години много се говори, че София е зелена столица. Но с подобни действия София по-скоро става кафява столица. Ако допуснем да се случва такава безразборна и безнаказана сеч на дървета, ще застрашим сериозно здравето на хората в града. А и без друго, в последните години, София трудно диша заради силно замърсения въздух\"- отбеляза той. \r\nКалоян Паргов добави, че заедно с общинските съветници от групата на БСП ще направят всичко необходимо, за да бъде установено- дали има законно разрешение за тази сеч и на какво основание е извършена тя. \"Ако няма такова, означава, че има грубо нарушение и погазване на закона. Ще направим и запитване до направление \"Зелени системи\" - дали са издавали предписание за премахване на боровете. Когато има такова предписание, според Наредбата задължително трябва да има и компенсация със залесяване на други места. Настояваме да знаем къде и кога ще бъде осъществено това залесяване\", отбеляза Паргов.", "date": "2019.04.24", "title": "Калоян Паргов, БСП - София: Фандъкова да не бяга от отговорност за изсечените борове в Бистрица"}
{"url": "http://www.focus-news.net/news/2019/04/24/2650741/obshtina-blagoevgrad-nov-rekord-postavi-na-natsionalen-shampionat-po-pluvane-kalina-zaharieva-ot-gd-sport.html", "text": "За първи път в историята на плувен клуб GD „Sport” бе спечелена шампионска титла при жените на 1500 м свободен стил и бе постигнат нов национален рекорд за девойки младша възраст и вицешампионска титла на 800 м свободен стил. Шампионът е Калина Захариева, която се класира с време 18:04:33. Това съобщиха от  Община Благоевград . \r\nОгромен успех постигна и Денислав Койков с две трети места в мъжка конкуренция на 1500 метра и 800 метра свободен стил.  \r\nТова е най-големият успех за плувен клуб „GD Sport”- титла и две призови места при мъже и жени. \r\nДържавно отборно първенство по плуване за мъже и жени се проведе в столицата на Р България- София на 19, 20 и 21 април.  \r\nОбщина Благоевград поздравява  целия отбор на GD \"Sport\" и техните треньори!", "date": "2019.04.24", "title": "Община Благоевград: Нов рекорд постави на национален шампионат по плуване Калина Захариева от „GD Sport”"}
{"url": "http://www.focus-news.net/news/2019/04/24/2650740/ilhan-kyuchyuk-dps-20-e-nomerat-na-uspeha.html", "text": "20 е номерът на успеха. Това каза пред журналисти евродепутатът от ДПС Илхан Кючюк, след като ЦИК изтегли жребия с номерата на партиите, под които ще бъдат записани в бюлетината за предстоящите европейски избори на 26 май, предаде репортер на  Агенция „Фокус“ . „На 20 години е младежката ни организация, на тази кампания ние разчитаме изключително много на нашите кандидати, както и на техния професионализъм. Ние знаем как трябва да се реформира ЕС“, заяви Кючюк. \r\nЦветилена СИМЕОНОВА", "date": "2019.04.24", "title": "Илхан Кючюк, ДПС: 20 е номерът на успеха"}
{"url": "http://www.focus-news.net/news/2019/04/24/2650709/skopie-24-makedoniya-ako-na-vtoriya-tur-v-makedoniya-nyama-nuzhnata-yavka-georgi-ivanov-ostava-na-dlazhnostta-prezident-do-provezhdaneto-na-novi-izbori.html", "text": "След първия тур на президентските избори в Македония много ниската избирателна активност на гражданите, в „Туитър“ и другите социални мрежи започнаха обширни дискусии кой ще бъде президент на Македония ако във втория тур не бъде постигната нужната избирателна активност от 40% от всички избиратели ( 1 808 131 ), пише  електронното издание „Скопие 24“ . \r\nДосега в публичното пространство се обсъждаха няколко различни варианта за това, което ще се случи, ако има бойкот на изборите и не бъде постигната заветната явка, сред които бяха, държавният глава да се избере в парламента, неговата функция да бъде поета от председателя на парламента (Талат Джафери) до провеждането на нови избори и настоящият държавен глава да остане на поста си до новия вот. \r\nПотребителите на социалните мрежи обаче са категорични, че според член 82 точка 1 от Конституцията на Република Северна Македония, Иванов трябва да остане на длъжността си, освен при строго определени случаи – смърт, оставка, трайно възпрепятстван да изпълнява служебните си задължения, нито един от които не е факт. \r\nНа първия тур на президентските избори от регистрираните 1 808 131 избиратели от своето право се възползваха 755 816 души, или 41,85%, според данните на Държавната избирателна комисия. \r\nПревод и редакция:", "date": "2019.04.24", "title": "„Скопие 24“ (Македония): Ако на втория тур в Македония няма нужната явка, Георги Иванов остава на длъжността президент до провеждането на нови избори"}
{"url": "http://www.focus-news.net/news/2019/04/24/2650737/georgi-dimov-ataka-partiyata-e-dala-yasno-svoite-kauzi-i-tseli-i-shte-se-bori-za-tyah-v-ataka-da-si-vzeme-svoeto-ot-es.html", "text": "Партията е дала ясно своите каузи и цели и ще се бори за тях – в атака да си вземе своето от ЕС. Това каза пред журналисти водачът на евролистата на ПП „Атака“ Георги Димов, след като ЦИК изтегли жребия с номерата на партиите, под които ще бъдат записани в бюлетината за предстоящите европейски избори на 26 май, предаде репортер на  Агенция „Фокус“ . \r\n„Доволни сме от номера. Ние не сме нумеролози от школата на Питагор. Партия „Атака“ е дала ясно своите каузи и цели и ще се бори за тях – в атака да си вземе своето от ЕС. За силна България с номер 14“, заяви Димов. \r\nЦветилена СИМЕОНОВА", "date": "2019.04.24", "title": "Георги Димов, „Атака“: Партията е дала ясно своите каузи и цели и ще се бори за тях – в атака да си вземе своето от ЕС"}
{"url": "http://www.focus-news.net/news/2019/04/24/2650744/ek-komisiyata-priema-nov-reglament-za-namalyavane-na-transmazninite-v-hranite.html", "text": "Европейската комисия прие нов регламент за определяне на максималния лимит за използването на промишлено произведените трансмазнини в храните от ЕС. Мярката има за цел да защити здравето на потребителите и да предостави на европейците възможности за по-здравословно хранене.  \r\nПрез годините редица научни изследвания, включително и на Европейския орган за безопасност на храните, подчертаха че хранителният прием на трансмазнините трябва да бъде възможно най-нисък, за да се избегнат рисковете за здравето.  \r\nМаксималният лимит, който е наложен днес, е до 2 грама от промишлено произведени трансмазнини на 100 грама от мазнините в храна, предназначена за крайния консуматор и храна за доставка на дребно. Също така, производителите трябва да предоставят информация за количеството трансмазнини в храна, доставена на други предприятия, ако лимитът от 2 грама е надвишен.", "date": "2019.04.24", "title": "ЕК: Комисията приема нов регламент за намаляване на трансмазнините в храните"}
{"url": "http://www.focus-news.net/news/2019/04/24/2650745/api-27-mln-lv-sa-investirani-v-remonta-na-blizo-39-km-ot-pat-2-57-stara-zagora-radnevo.html", "text": "Завърши рехабилитацията на 38,9 км от път ІІ-57 Стара Загора - Раднево в областите Стара Загора и Сливен. Това съобщиха от пресцентъра на  Агенция \"Пътна инфраструктура\"  (АПИ). Проектите лот 1а и лот 1б се финансират от ОП „Региони в растеж“ 2014-2020 г. чрез Европейския фонд за регионално развитие и националния бюджет. Инвестицията е за 27,4 млн. лева. За отсечката има  подписан Акт 16 и разрешение за ползване. \r\nВторокласният път ІІ-57 Стара Загора – Раднево осигурява връзката на общините Стара Загора и Раднево с АМ „Тракия“ и е основна пътна артерия към енергийния комплекс „Марица Изток“. Обновяването на пътя подпомага развитието на икономическия потенциал на региона и подобрява достъпът до съществуващите в района множество останки от тракийската култура, до археологическия комплекс в град Раднево и до други природни и туристически забележителности. \r\nДвата рехабилитирани участъка от път II-57, включени в лот 1а, преминават през три населени места - с. Сърнево, гр. Раднево и с. Могила. Единият участък започва след околовръстния път на Стара Загора и завършва преди АМ „Тракия“. Началото на втория участък е в близост до АМ „Тракия“ и е до границата с област Сливен. Ремонтираната отсечка, включена в лот 1б, е на територията на област Сливен. Началото на лот 1б е при границата между областите Стара Загора и Сливен, в района на Раднево, а краят е в село Новоселец при кръстовището с път II-55 Нова Загора - Свиленград. Трасето на участъка преминава през селата Пет могили и Новоселец. Второкласният път е с подменена пътна настилка и подобрено отводняване, нова хоризонтална маркировка и пътни знаци. \r\n Изпълнител на строително-монтажните работи на лот 1а и на лот 1б е ДЗЗД „Пътно поддържане – 2000“, в което участват: „Пътно поддържане – Сливен“ ЕООД и „ИСА 2000“ ЕООД. Стойността на договора за лот 1а е 20 269 030,19 лв. с ДДС, а на лот 1б е 6 360 786,48 лв. с ДДС. Строителният надзор на лот 1а е осъществен от ДЗЗД „ММЛ – ТК“, в което участват: „Мотт Макдоналд Лимитед“, Великобритания, „Трансконсулт-БГ“ ООД. Техният договор е за 375 301,20 лв. с ДДС. Строителният надзор на лот 1б е изпълнен от „ПЪТИНВЕСТ-ИНЖЕНЕРИНГ“ АД. Договорът им е за 170 886 лв. с ДДС. Авторският надзор на лот 1а и на лот 1б е на „Рутекс“ ООД. Договорът им е за 12 600 лв. с ДДС. \r\n Двата проекта имат общото наименование BG16RFOP001-7.001-0008-С04 лот 1 „Път ІІ-57 Стара Загора - Раднево - път ІІ-55 от км 0+250 до км 11+075 и от 12+460 до 40+554, с обща дължина 38,919 км, области Сливен и Стара Загора”. Общата стойност на двата проекта е 27 453 823,87 лв. с ДДС. Финансирането от Европейския съюз е 22 761 173,79 лв. с ДДС. Националното съфинансиране е 4 692 650,08 лв. с ДДС.", "date": "2019.04.24", "title": "АПИ: 27 млн. лв. са инвестирани в ремонта на близо 39 км от път ІІ-57 Стара Загора – Раднево"}
{"url": "http://www.focus-news.net/news/2019/04/24/2650739/angel-dzhambazki-vmro-nomer-3-v-byuletinata-mozhe-da-oznachava-trima-evrodeputati.html", "text": "Номер 3 в бюлетината може да означава трима евродепутати. Това каза пред журналисти водачът на листата на ВМРО – БНД Ангел Джамбазки , след като ЦИК изтегли жребия с номерата на партиите, под които ще бъдат записани в бюлетината за предстоящите европейски избори на 26 май, предаде репортер на  Агенция „Фокус“ . „Ние не разчитаме в нумерологията в никакъв случай. Това е въпрос на работа. Номерът е добър – може да означава трима представители. Но ще трябва сериозна работа, за да довършим важните си каузи“, заяви Джамбазки. \r\nЦветилена СИМЕОНОВА", "date": "2019.04.24", "title": "Ангел Джамбазки, ВМРО: Номер 3 в бюлетината може да означава трима евродепутати"}
{"url": "http://www.focus-news.net/news/2019/04/24/2650742/ministar-petya-avramova-kam-20-april-sistemata-za-elektronni-vinetki-funktsionira-ustoychivo.html", "text": "Към 20 април системата за електронни винетки функционира устойчиво. Това каза министърът на регионалното развитие Петя Аврамова по време на изслушването си в Регионална комисия за напредъка по въвеждането на електронната система за таксуване, предаде репортер на  Агенция „Фокус“ . „Основен приоритет в дейността на националното тол управление беше въвеждането в експлоатация на етап 1, а това е всъщност таксуването на база време, така наречената електронна винетка“, посочи министър Аврамова. „Мрежата за обслужване на клиенти на национално тол управление се развива непрекъснато. Към 19 април беше открит нов модерен център на ГКПП „Дунав мост – Русе“, заяви Петя Аврамова. \r\nДеница КИТАНОВА", "date": "2019.04.24", "title": "Министър Петя Аврамова: Към 20 април системата за електронни винетки функционира устойчиво"}
{"url": "http://www.focus-news.net/news/2019/04/24/2650749/moskovskiy-komsomolets-rusiya-taynata-prichina-za-pristiganeto-na-kim-chen-un-v-rusiya-e-posrednichestvoto.html", "text": "Кремъл се опитваше да прилъже Ким Чен-ин в Русия още от 2015 година и най-накрая успя: бронираният влак на севернокорейския лидер пристигна във Владивосток, където на 25 април ще се състоят преговорите му с Владимир Путин. Естествено, моментът е избран неслучайно. След неудачната среща с Доналд Тръмп в Ханой, на Ким му трябва посредник, който може да върне преговорният процес в конструктивно русло, пише руският вестник  „Московский комсомолец“  в материал, предаден без редакторска намеса. \r\nТова е напълно по силите на Москва: по думите на експертите, проблемът с КНДР (Корейската народно-демократична република) е един от малкото, където се съхранява пълноценното сътрудничество между САЩ и Русия и американците се вслушват в мнението на Москва. \r\nПреди две седмици Ким Чен-ун заяви, че е готов да проведе трета среща с Доналд Тръмп, ако САЩ излязат със справедливи и взаимноприемливи предложения. „Няма да се поколебая да подпиша споразумение, стига то да отговаря на интересите на КНДР и САЩ“, подчерта той. \r\nЗасега САЩ настояват за твърд вариант на сделката, предвиждащ смекчаване на санкциите но само в замяна на пълен отказ на Пхенян от ядрено оръжие и в момента тя няма перспективи. Но те могат да се появят с посредничеството на Русия и Китай, предполагат в КНДР. \r\nВпрочем, в Москва, разбира се, не искат да признават факта, че Ким отговори на поканата на Владимир Путин само, след като възникнаха трудности с Вашингтон и ситуацията „се нажежи“. \r\nПомощникът на президента по международните въпроси Юрий Ушаков напомни на журналистите, че наскоро в Северна Корея се състоя сесия на Народното събрание, на която Ким Чен-ун бе преизбран за председател на Държавния съвет на КНДР. (А освен това получи нова титла: Върховен представител на целия корейски народ). „По този начин той ще осъществи първата си визита след преизбирането в нашата страна“, подчерта Ушаков. „Ние възприемаме това посещение като ключово събитие в двустранните отношения за последните години. То, също така, има важно значение за съдействието по политико-дипломатическото разрешаване на проблемите на Корейския полуостров и обезпечаването на сигурността в Североизточна Азия, като цяло“. \r\nСпоред представителя на Кремъл в центъра на преговорите ще бъде решението на ядрения проблем на Корейския полуостров. Припомнете си, че през 2017 г. Русия и Китай разработиха \"пътна карта\" за денуклеаризация на КНДР, която предвижда поетапни стъпки на Пхенян и Вашингтон един към друг. По-специално, тя включва предложение за „двойно замразяване“ - ядрено-ракетните изпитания на КНДР и военните учения между САЩ и Южна Корея - и „паралелния напредък“ към ядреното разоръжаване и създаването на система за сигурност в региона. \r\nСпоред руския външен министър Сергей Лавров много точки от плана са \"вече фактически признати и търсени в договорите на Пхенян, Сеул и Вашингтон“ и страните трябва да продължат да се движат в тази посока. \"Готови сме да допринесем за засилването на положителните тенденции. Първата част от Пътната карта очевидно вече е изпълнена. Трябва да преминем към втората и ще допринесем за това\", каза Ушаков пред журналисти. \r\nВ допълнение, според много експерти, Москва, която не обича манията на Ким Чен-ун за Доналд Тръмп, ще предложи на корейския лидер да се върне към шестстранните преговори, в които освен САЩ и КНДР ще участват и Русия, Южна Корея, Япония и Китай. \r\nТози формат е създаден през 2003 г., но бе свален по инициатива на Пхенян след 5 години. Има шанс Ким да се съгласи с това предложение, тъй като перспективата на Доналд Тръмп да остане на власт за втори мандат все още не е очевидна. И не е препоръчително да се преговаря за нещо с „куца патица“: както показва практиката на американско-севернокорейските отношения, новите американски президенти не винаги изпълняват обещанията на своите предшественици. \r\nОсвен това трима членове на шестстранния формат (Русия, Китай и Южна Корея) ще настояват САЩ и Япония да облекчат режима на санкции, тъй като Пхенян не е провеждал ядрени опити вече две години. Професорът от МГИМО, експерт по Северна Корея Георгий Толорая напомня, че конструктивното сътрудничество по проблема с КНДР между Москва и Вашингтон все още се поддържа: Специалният представител на Държавния департамент Стивън Бийгън редовно посещава Русия, а американците слушат нашето мнение. \r\nВ допълнение към ядрения въпрос, по време на преговорите между Путин и Ким се планира обсъждане на двустранните отношения. Заради санкциите, които Русия трябва да спазва, те не се развиват много успешно, каза Ушаков. Търговският оборот е намалял с 56% до „скромните” 34 млн. долара, но през март междуправителствената комисия на Руската федерация-КНДР се опита да намери изход от ситуацията. В частност, беше разгледан механизмът на бартерната търговия без участието на банките. \r\nВ дневния ред се включва и въпросът за работниците от Северна Корея, като последните трябва да напуснат Русия преди края на 2019 година. \"Този въпрос е свързан със санкции, така че ще бъде възможно да се коментира само след размяна на мнения във Владивосток,\" отказа Ушаков да разкрие позицията на Кремъл. \"Не бих искал да се намесвам в същността на преговорите, които ще проведат президентът и председателят.\" \r\nСамият Путин нарече формата на преговорите „типичен”, въпреки че има някои особености. В края на срещата не се очаква подписване на документи (въпреки че обикновено се подготвят за такива посещения), нито пресконференции, нито дори съвместно изявление. Журналистите ще могат да уловят само поздрава на лидерите в началото на срещата \"един на един\". Останалата част от програмата (а това са преговори в тесен и разширен формат, както и официален прием) ще се проведе без участието на медиите. \r\nТрябва да се отбележи, че кампусът на ДФУ, пълен с полицията, Федералната служба за охрана и кучетата, е изцяло на разположение на лидера на Северна Корея и неговата делегация от 230 души. Владимир Путин ще пристигне във Владивосток преди обяд на 25 април, след като проведе среща за ситуацията около пожарите в Чита. След приключването на преговорите той ще отиде в Китай, където срещата му с президента Си Дзинпин е насрочена за 26 април. \r\nЩо се отнася до Ким Чен-ун, той ще остане в Русия до събота. Различни източници съобщават за богата културна програма, подготвена за госта. Тя включва посещение на океанариума и полагане на венци с участието на командването на Тихоокеанския флот, както и посещение на Приморската сцена на Мариинския театър, където искат да покажат на Ким танца на малки лебеди и да изпеят „Очи черньiе“. \r\nВ местния хлебокомбинат, спомняйки си за визитата на Ким Чен-ир, отново изпекоха хляб с черни ъгли – в случай, че сина също се заинтересова от здравословна храна. Въпреки това, засега плановете на председателя остават класифицирани като „тайни“. В интерес на истината, и неговата преговорна позиция по ядрения проблем на КНДР, която той възнамерява да изрази на Владимир Путин. \r\nПревод и редакция:", "date": "2019.04.24", "title": "„Московский комсомолец“ (Русия): Тайната причина за пристигането на Ким Чен-ун в Русия е посредничеството"}
{"url": "http://www.focus-news.net/news/2019/04/24/2650735/prokuror-rumyana-arnaudova-elena-yoncheva-shte-bade-razsledvana-za-izpolzvane-na-kashti-za-gosti-ne-po-prednaznachenie-kato-vsichki-ostanali.html", "text": "Елена Йончева ще бъде разследвана за използване на къщи за гости не по предназначение, като всички останали. Това каза на брифинг говорителят на главния прокурор Румяна Арнаудова по повод възложени проверки от главния прокурор Сотир Цацаров относно ползвани не по предназначение къщи за гости, финансирани със средства на ЕС, от семейството на народния представител Елена Йончева, предаде репортер на  Агенция „Фокус“ .„За Eлена Йончева, така както за останалите проверки за всички 746 къщи, ще се извършват абсолютно аналогични действия. Изискване на документи, справки в община, районно управление, снемане на обяснение от лица, ако се наложи“, посочи тя. „Стартира тази сутрин проверката срещу г-жа Йончева, така че е много рано да кажем какъв ще бъде резултатът, от това което започваме“, добави Арнаудова. \r\nДаяна ДЮЛГЕРОВА", "date": "2019.04.24", "title": "Прокурор Румяна Арнаудова: Елена Йончева ще бъде разследвана за използване на къщи за гости не по предназначение, като всички останали"}
{"url": "http://www.focus-news.net/news/2019/04/24/2650750/veliko-tarnovo-zapochna-podmyanata-na-vodoprovodite-po-ulitsite-vezhen-i-mladost-v-svishtov.html", "text": "Започна подмяната на водопроводите по улиците „Вежен“ и „Младост“ в Свищов. Това съобщиха за  Радио „Фокус“ – Велико Търново  от Община Свищов. Извършването на строително-монтажните дейности налага временна организация на движението. От местната администрация се извиват за причинените неудобства и уверяват, че се работи за това ремонтите да приключат в по-ранен от предвидения срок. \r\n„Фокус“ припомня, че дейностите са част от мащабен общински проект  за изграждане и подмяната на водопроводи, както и за полагане на нови асфалтови настилки на повече от 45 улици в Свищов. Ремонтите стартираха официално в началото на годината и ще продължат до края на пролетта. Средствата за водопроводите са в размер на над  3 млн. лв., отпуснати по програма ПУДООС и с постановления на Министерски. След приключване на първия етап улиците ще бъдат изцяло преасфалтирани с 1.8 млн. лв., осигурени от общински заем, изтеглен през 2018 година за основен ремонт на част от уличната мрежа в града. \r\nЛуиза ТРАНЧЕВА", "date": "2019.04.24", "title": "Велико Търново: Започна подмяната на водопроводите по улиците „Вежен“ и „Младост“ в Свищов"}
{"url": "http://www.focus-news.net/news/2019/04/24/2650743/prokuror-rumyana-arnaudova-lyutvi-mestan-ima-povtorno-postanovlenie-za-otnemane-na-svidetelstvoto-za-upravlenie-na-mps.html", "text": "Лютви Местан има повторно постановление за отнемане на свидетелство за управление на МПС. Това каза на брифинг говорителят на главния прокурор Румяна Арнаудова относно разследването срещу Лютви Местан, който участва в катастрофа, при която загина 6-месечно бебе, предаде репортер на  Агенция „Фокус“ . \"Обявихме, че започна наказателно производство за причиняване на смърт по непредпазливост, в резултат на нарушаване на правилата на движение по пътищата“, припомни Арнаудова, като обясни, че Лютви Местан е навлязъл в пътна лента, без да се съобрази със знака „Стоп“. „Бяха му наложени мерки за забрана да напуска пределите на страната и отнемане на свидетелство за управление на МПС и мярка за неотклонение, парична гаранция в рамките на 10 000 лв“, обясни говорителят на главния прокурор. „Преди малко колегите от Кърджали се обадиха и мярката за забрана да напуска пределите на страната е отменена от Окръжен съд- Кърджали“, каза още тя. Арнаудова обясни, че е отменена и и забрана за управление на МПС. „Това, което направи прокуратурата вече е факт- да събере спешно доказателства затова дали Люти Местан е изряден участник в пътното движение“, допълни тя.  \r\n„От \"Пътна полиция\" към СДВР ни уведомиха, че в периода от 2013 г. до настоящия момент Лютви Местан има в сила едно наказателно постановление, един акт и 13 фиша, всички за превишена скорост. Всички те са платени, глобите са били в размер за 100 и 300 лв.\", съобщи Румяна Арнаудова. \"Вече е факт повторно отнемане на свидетелство за управление“, заяви тя. „До настоящия момент той не е бил без свидетелство за управление. Надяваме се, че второто постановление, което е от днес да му го връчат и да му вземат свидетелството за управление на МПС\", посочи Арнаудова, като уточни, че до момента той не е оставал без книжка, защото органите на реда не са го намерели на адреса му, за да му връчат постановление.    \r\nДаяна ДЮЛГЕРОВА", "date": "2019.04.24", "title": "Прокурор Румяна Арнаудова: Лютви Местан има повторно постановление за отнемане на свидетелството за управление на МПС"}
{"url": "http://www.focus-news.net/news/2019/04/24/2650751/nadezhda-smeonova-inspektsiya-po-truda-vidin-5-predpriyatiya-v-oblastta-sa-zabavili-rabotnite-zaplati-ot-nachaloto-na-godinata.html", "text": "5 предприятия във Видинска област са забавили работните заплати от началото на годината, каза на пресконференция Надежда Симеонова, директор на Инспекцията по труда във Видин, предаде репортер на  Радио „Фокус“ – Видин . Тя посочи, че забавените трудови възнаграждения на работниците и служителите са за обща сума 34 000 лв. В резултат на осъществения контрол от страна на Инспекцията по труда за първото тримесечие на годината са изплатени забавени трудови възнаграждения в размер на 16 000 лв. или около 48 % от установените неизплатени работни заплати. Предприятията, които са забавили изплащането на работната заплата са от сферата на сухопътния транспорт, производство на мебели и събиране и обезвреждане на отпадъци. През периода са съставени 26 акта за установени административни нарушения и са издадени 27 наказателни постановления. Влезлите в сила наказателни постановления са 22 с общ размер на санкциите 43 350 лева. \r\nАнна ЛОЗАНОВА", "date": "2019.04.24", "title": "Надежда Смеонова, Инспекция по труда – Видин: 5 предприятия в областта са забавили работните заплати от началото на годината"}
{"url": "http://www.focus-news.net/news/2019/04/24/2650752/sliven-kmetat-stefan-radev-se-sreshtna-s-predsedatelya-na-federatsiyata-po-dzhudo-i-klubove-ot-grada.html", "text": "Взаимодействието между местната власт, Българската федерация по джудо и клубовете по джудо в Сливен бяха обсъдени по време на среща между кмета Стефан Радев, председателя на федерацията доц. Румен Стоилов и представители на клубове по джудо в града. Това съобщиха от пресцентъра на  Общината . Кметът заяви, че предстои ремонт на покрива на зала „Младост“ и се търси вариант за решаване на въпроса с отоплението. \r\n„Радвам се, че кметът приема присърце проблемите на спорта в града и му благодаря за срещата, на която имаме възможност да поставим въпроси, които вълнуват клубовете по джудо“, каза доц. Румен Стоилов. \r\nСрещата се проведе по инициатива на кмета Стефан Радев. Поводът е избирането на доц. Румен Стоилов за председател на федерацията в края на 2018 година и за по-тясно взаимодействие между федерацията и клубовете, които имат високи спортни постижения, утвърждават традициите и градят бъдещето на джудото в Сливен. \r\nИнициативата е част от политиката на кмета за развитието на спорта в общината и подобряването на условията в спортните бази. Преди дни той постави началото на ремонтните дейности на спортен комплекс „Асеновец“, където не е правен ремонт от построяването му през 1971 г. От началото на мандата е извършена цялостна промяна на отоплението на спортна зала „Васил Левски“ и покритата лекоатлетическа писта. Залата е изцяло газифицирана, изградена е нова вентилация и ново информационно електронно табло. Беше изградена зала по борба с финансовата подкрепа на правителството. \r\nПрез изминалата година са изградени нови спортни площадки. Освен ремонта на зала „Асеновец“, през 2019 година ще се извърши и ремонт на 25-метровия закрит плувен басейн в училище „Елисавета Багряна“ в кв. „Сините камъни“. Той ще бъде пуснат в експлоатация и ще се стопанисва от Общината. \r\nФинансовата издръжка на спортните съоръжения и зали в града е изцяло за сметка на Община Сливен. Над 30 спортни клуба получават финансиране, което е увеличено с 20 процента спрямо предходната година.", "date": "2019.04.24", "title": "Сливен: Кметът Стефан Радев се срещна с председателя на Федерацията по джудо и клубове от града"}
{"url": "http://www.focus-news.net/news/2019/04/24/2650748/ministar-petya-avramova-realizirani-sa-nad-2-mln-prodazhbi-na-elektronni-vinetki.html", "text": "Реализирани са над 2 млн. продажби на електронни винетки. Това каза министърът на регионалното развитие Петя Аврамова по време на изслушването си в Регионална комисия за напредъка по въвеждането на електронната система за таксуване, предаде репортер на  Агенция „Фокус“ . „Към 20 април чрез елeктронната система за пътно таксуване на база време са реализирани 2 755 821 броя продажби на обща стойност 182 997 922 лв. 82 % от приходите са от таксуване на пътни превозни средства до 3, 5 тона, леки и лекотоварни автомобили. 3% са от автомобили с тегло между 3, 5  и 12 тона. 15 % са в резултат на закупени електронни винетки за автомобили над 12 тона“, съобщи регионалният министър. „За целите на обслужването на клиенти е въведен в експлоатация кол център, с единен номер 0700 10 876, с работно време от 9.00 до 17.30 ч. Паралелно се обслужват и постъпващите клиентски запитвания на електронен адрес“, заяви министърът и поясни, че към момента кол центърът обслужва средно по 40 обаждания на час. „За отчетния период са приети и обслужени 8 680 входящи обаждания и са проведени 1550 изходящи обаждания с уточняващ или подпомагащ потребителите на пътя характер. В същия период са обработени повече от 20 000 входящи писма, като са подготвени и изпратени 15 850 отговора, а останалите са насочени за отговор по компетентност“, обяви Аврамова. Според нея важен елемент от процеса на обслужване на клиентите е осигуряване на правото на потребителя на пътя да прехвърли електронната си винетка при смяна на регистрационния номер на автомобила. „От началото на март тази услуга се поддържа с възможност за подаване на документи изцяло по електронен път. В рамките на една работна седмица постъпват средно 910 заявки за пререгистрация, за които екипът на национално тол управление извършва действия по установяване на допустимост, процедиране на заявлението в електронната система, а именно прехвърляне на правото за ползване на пътната мрежа към новия регистрационен номер“, обясни Петя Аврамова. „В рамките на отчетния период в резултат на установения електронен обмен с Агенция „Социално подпомагане“ са предоставени права за ползване на републиканска пътна мрежа на 199 896 броя автомобили на правоимащи лица“, допълни министърът.  \r\nДеница КИТАНОВА", "date": "2019.04.24", "title": "Министър Петя Аврамова: Реализирани са над 2 млн. продажби на електронни винетки"}
{"url": "http://www.focus-news.net/news/2019/04/24/2650753/dobrich-blagotvoritelen-velikdenski-bazar-otvori-vrati-v-kavarna.html", "text": "Средно училище „Стефан Караджа“ отвори благотворителен великденски базар „Деца помагат на деца“ на площад „Защитата на Каварна“. Събраните средства ще бъдат в помощ на деца със заболявания. Това съобщиха от пресцентъра на  Община Каварна . Всеки може да закупи от базара ръчно изработени яйца от ученици от различни материали и шарки. Базарът ще бъде отворен до 26 април - Разпети петък.", "date": "2019.04.24", "title": "Добрич: Благотворителен великденски базар отвори врати в Каварна"}
{"url": "http://www.focus-news.net/news/2019/04/24/2650746/georgi-svilenski-bsp-nomer-18-v-byuletinata-predstavlyava-yasna-zadacha-parvo-myasto-na-evroizborite-i-8-evrodeputati-za-bsp-za-balgariya.html", "text": "Номер 18 в бюлетината представлява ясна задача – първо място на евроизборите и 8 евродепутати за „БСП за България“. Това каза пред журналисти зам.-председателят на ПГ на БСП Георги Свиленски, след като ЦИК изтегли жребия с номерата на партиите, под които ще бъдат записани в бюлетината за предстоящите европейски избори на 26 май, предаде репортер на  Агенция „Фокус“ . \r\n„Номер 18 мисля, че е конкретна и ясна задача, представена пред всички вас днес – първо място и осем мандата на европейските избори – 8 евродепутати за „БСП за България“, заяви Свиленски. „Номер 18 е едно хубаво число и с това число се надявам да се случи промяната в България, смяната на модела и изгонването на ГЕРБ от властта“, каза още той и благодари на ЦИК за прозрачния жребий. \r\nНа въпрос как ще коментира проверката срещу Елена Йончева, Свиленски посочи, че държавните органи трябва да си свършат работата срещу всеки български гражданин, срещу когото има проверка. \r\nЦветилена СИМЕОНОВА", "date": "2019.04.24", "title": "Георги Свиленски, БСП: Номер 18 в бюлетината представлява ясна задача – първо място на евроизборите и 8 евродепутати за „БСП за България“"}
{"url": "http://www.focus-news.net/news/2019/04/24/2650757/pazardzhik-urok-v-muzeya-provedoha-uchenitsi-v-belovo.html", "text": "Учениците от III „в“ клас на СУ „Ал. Иванов – Чапай“ в Белово и техните учителки, Надежда Добрева и Руска Дренкова, проведоха урок в Исторически музей-Белово. Това съобщи за  Радио „Фокус“ – Пазарджик  Севдалина Попова, старши експерт в направление „Музейно дело“ в Община Белово. Тя уточни, че урокът в музея е преминал много интересно за децата.  \r\n„Любознателните третокласници се запознаха с видовете исторически извори и разгледаха изложбите „Археология Белово“ и „Природата в община Белово“. Интерес предизвикаха османските документи, старопечатни книги и стари снимки, които бяха извадени от архива на музея специално за тях“, коментира Попова. Тя каза, че подобни инициативи трябва да се превърнат в традиция. \r\nВаня НИКОЛОВА", "date": "2019.04.24", "title": "Пазарджик: Урок в музея проведоха ученици в Белово"}
{"url": "http://www.focus-news.net/news/2019/04/24/2650747/valeri-simeonov-nfsb-nomer-1-e-nay-hubaviyat-nomer-gotov-sam-za-evrodeputat.html", "text": "Номер 1 е най-хубавият номер, готов съм за евродепутат. Това каза пред журналисти лидерът на НФСБ , след като ЦИК изтегли жребия с номерата на партиите, под които ще бъдат записани в бюлетината за предстоящите европейски избори на 26 май, предаде репортер на  Агенция „Фокус“ . „Номер 1 е най-хубавият номер – Господ е с нас, провидението е с нас, съдбата е с нас. Остава и ние да си свършим работата така, че да продължим началото на добрата серия. Имам предвид да увеличим тази цифра“, заяви Симеонов. Той посочи, че е готов за евродепутат.  \r\nНа въпрос дали е готов да напусне България и българската политика той отговори: „И българските жени. Няма как – всеки трябва да направи някакви жертви“. \r\nЦветилена СИМЕОНОВА", "date": "2019.04.24", "title": "Валери Симеонов, НФСБ: Номер 1 е най-хубавият номер, готов съм за евродепутат"}
{"url": "http://www.focus-news.net/news/2019/04/24/2650759/aleksandar-vuchich-sled-10-dni-se-otvarya-yuzhnata-chast-na-magistralata-belgrad-skopie-solun-atina.html", "text": "Сръбският президент Александър Вучич заяви от Пекин, че след десет дни ще бъде открита южната част на Коридор номер 10, предава скопското електронно издание  „Слободен печат“. \r\n„Бих искал да участвам в отварянето на южната част на Коридор номер 10, който ще бъде завършен след десет дни. След десет дни ще можете да пътувате към Скопие, Солун и Атина без да минете нито един метър, който не е автомагистрала“, заяви държавният глава. \r\nПревод и редакция:", "date": "2019.04.24", "title": "Александър Вучич: След 10 дни се отваря южната част на магистралата Белград-Скопие-Солун-Атина"}
{"url": "http://www.focus-news.net/news/2019/04/24/2650732/tsvetan-tsvetanov-gerb-vazpriemame-nomer-12-kato-12-a-pobeda-koyato-predstoi-da-postignem.html", "text": "Възприемаме номер 12 като 12-та победа, която предстои да постигне ГЕРБ. Това каза пред журналисти зам.-председателят на ГЕРБ Цветан Цветанов, след като ЦИК изтегли жребия с номерата на партиите, под които ще бъдат записани в бюлетината за предстоящите европейски избори на 26 май, предаде репортер на  Агенция „Фокус“ . „Всеки път жребият определя номерата на политическите партии и на всички тези, които участват в избори. Всеки може би излиза доволен от избора, който е направен“, коментира Цветанов. „Смятам, че при тази прозрачна процедура възприемаме номер 12 като 12-а победа, която предстои да постигне ГЕРБ\", заяви той. \"Желаем успех на всички и нека да бъдем толерантни един към друг. И да докажем, че искаме да покажем силна и обединена Европа с нашите 17 евродепутати, които ще бъдат избрани за Европейския парламент“, каза още той. \r\nЦветилена СИМЕОНОВА", "date": "2019.04.24", "title": "Цветан Цветанов, ГЕРБ: Възприемаме номер 12 като 12-а победа, която предстои да постигнем"}
{"url": "http://www.focus-news.net/news/2019/04/24/2650764/veliko-tarnovo-otmeniha-iztsyalo-prisadite-na-bratyata-iliya-i-stancho-slavchevi-osadeni-za-strelba-v-ofis-v-tsentara-na-grada-prez-2016-godina.html", "text": "Апелативният съд във Велико Търново отмени изцяло присъдите на двамата близнаци от Павликени – Илия и Станчо Славчеви. Братята са известни като Червеите. Те бяха осъдени за това, че през януари 2016 година откриха стрелба в офис в центъра на Велико Търново, докато извършват обир. Помещението се ползва от Айдън Хюсеинов, Карамфил Бижев и Альоша Атев. Магистратите връщат делото на Окръжния съд за ново разглеждане от друг състав, съобщиха от пресцентъра на  съда . \r\nС присъдата на Окръжен съд – Велико Търново подсъдимият Илия бе признат за виновен в това, че на 18 януари 2016 г. отнел като извършител сумата от 250 лева от владението на Карамфил Бижев от гр. Велико Търново, като след заварване на мястото на престъплението, за да запази владението на откраднатите вещи, възпроизвел изстрели с пистолет срещу Карамфил, Айдън и Альоша. Деянието е придружено с опит за убийството на Карамфил. Наложено му бе наказание от 7 години лишаване от свобода при строг режим.  Той е осъден и да заплати на Карамфил Бижев сумата от 10 000 лева като обезщетение за неимуществени вреди и сумата от 250 лева имуществени вреди, които гражданският ищец е претърпял в резултат на престъплението, ведно със законната лихва. Съдът отхвърли предявения от ранения иск за разликата на уважения размер до предявения от 200 000 лева, а също така и отхвърли изцяло предявения от Альоша Атев граждански иск за сумата от 20 000 лева като неоснователни и недоказани. \r\nБрат му Станчо получи присъда от 4 години строг затвор за опита за кражба при условията на опасен рецидив. \r\nСрещу присъдата са подадени въззивен протест от Окръжна прокуратура – Велико Търново и въззивни жалби от защитниците на подсъдимите, както и от частните обвинители и граждански ищци, на основание на които в Апелативен съд – Велико Търново било образувано ВНОХД 18/2019 г.. \r\nСъставът на въззивния съд намира, че са налице съществени процесуални нарушения, допуснати от първоинстанционния съд – липса на произнасяне на Окръжен съд – Велико Търново с диспозитива на присъдата по част от повдигнатото с обвинителния акт обвинение срещу Илия и по част от предявените и приети за разглеждане граждански искове от Карамфил както и наличие на противоречия между диспозитива и мотивите на присъдата, както в наказателната, така и на гражданската част. Същите са довели до ограничаване на процесуалните права на прокурора, на двамата подсъдими, на частния обвинител и гражданските ищци, смятат магистратите. \r\nАпелативният съд посочва в мотивите си, че във всички случаи съдът е длъжен да се произнесе с присъдата по целия обем на повдигнатото обвинение и на предявените и приети за разглеждане граждански искове. \r\nРешението не подлежи на обжалване и протест.", "date": "2019.04.24", "title": "Велико Търново: Отмениха изцяло присъдите на братята Илия и Станчо Славчеви, осъдени за стрелба в офис в центъра на града през 2016 година"}
{"url": "http://www.focus-news.net/news/2019/04/24/2650761/ministar-rumen-porozhanov-iznosat-ot-sektorite-zemedelie-i-hrani-dostigna-45-5-mlrd-evro.html", "text": "Износът от секторите земеделие и храни достигна 4,5-5 млрд. евро. Положителното салдо или превишението над вноса е близо 1 млрд. евро. Това заяви министърът на земеделието, храните и горите Румен Порожанов на традиционния великденски форум „Да! На българската храна“, организиран от в. „Стандарт“, съобщиха от пресцентъра на  Министерството на земеделието, храните и горите .    \r\n„Експортът е много важен. Основната ни насоченост е европейския пазар, но нишите ни са на изток“, коментира министърът. Той разказа, че след срещата си със своя китайски колега е получил уверение, че след 3-годишни усилия ще има решение за износа на български млечни продукти за Китай.  Оттам има и голям интерес към българския белен слънчоглед. В момента 3 наши фирми правят експорт за 10 млн. долара, а се очаква да бъдат одобрени още 10 компании. Правят се опити и за увеличаване на износа на българско вино за Китай.  \r\nМинистър Порожанов обърна специално внимание и на арабските пазари и Ливан като точка за дистрибуция на храни. Там се провежда едно от най-успешните световни изложения за храни. Усилията са на него догодина България да има свой самостоятелен щанд. Водят се разговори и за намаляване на митата за внос в Ливан на български млечни продукти и пчелен мед. На заседанието си днес правителството одобри и участието за втора поредна година на България на изложението в Рияд, Саудитска Арабия.  \r\nСпоразумението на ЕС с Япония пък ни дава възможност за нулево мито при внос на български продукти. Изпълнителният директор на Изпълнителната агенция по лозата и виното инж. Красимир Коев  съобщи, че през 2018 г. за Токио е направен износ на 1,3 млн. литра наливно българско вино. То се бутилирало от местна компания, която го предлагала на японския пазар с бранд „Нешка“, на името на особено популярната там българска треньорка по художествена гимнастика.   \r\n„По-важното е, че цените, на които се изнася българското вино се удвоиха в последните години. Това означава, че то е оценено и се увеличава чувствително добавената му стойност“, каза Красимир Коев. Той припомни, че средствата за националната лозаро-винарска програма се запазват на 134 млн. евро до 2023 г. Запазиха се и ставките на субсидията от 75%, което е най-високия дял в ЕС и го имат само още 2 държави-членки. В последната година има 9 нови изби и бройката им вече ще достигне до 300.    \r\nНа дискусията председателят на Браншовия съюз на хлебарите и сладкарите Марияна Кукушева предложи при всички обществени поръчки за храни, независимо дали са за училища, детски градини, затвори,  болници, социални домове и др., задължително да има условие храните да са произведени по браншови стандарти. „Така всички ще имат достъп до най-качествени храни, а българските производители ще бъдат подкрепени“, коментира Кукушева. Министър Порожанов подкрепи идеята.  \r\nПредседателят на Българската  асоциация на собствениците на земеделски земи Стайко Стайков пък предложи създаването на единна земеделска камара, от чието име да стават разговорите с министерството на земеделието. Министър Порожанов коментира, че това значително би улеснило работата и диалога. В края на дискусията той поздрави всички български производители  и им пожела и здраве и хубави великденски празници.", "date": "2019.04.24", "title": "Министър Румен Порожанов: Износът от секторите земеделие и храни достигна 4,5 - 5 млрд. евро"}
{"url": "http://www.focus-news.net/news/2019/04/24/2650756/afp-armiyata-na-sudan-pokani-na-pregovori-liderite-na-protestite.html", "text": "Управляващият в Судан Военен съвет обяви в сряда, че е поканил лидерите на протестите на преговори по-късно през деня, след като демонстрантите продължиха да изискват властта да бъде предадена на цивилно правителство, предава  AFP . \r\n„Военният съвет кани лидерите на „Алианса за свобода и промяна“ на среща в президентския дворец тази вечер“, се казва в съобщението. \r\nПревод и редакция:", "date": "2019.04.24", "title": "AFP: Армията на Судан покани на преговори лидерите на протестите"}
{"url": "http://www.focus-news.net/news/2019/04/24/2650760/komisar-nedelcho-rachev-ohranitelna-politsiya-burgas-ot-25-ti-do-30-ti-april-se-puska-dvizhenieto-vav-vsichki-lenti-na-vhod-izhod-kam-zhk-meden-rudnik.html", "text": "От 25-ти, следобед, до 30-ти април, следобед, се пуска движението във всички ленти на вход-изход към ж. к. „Меден Рудник“ в Бургас. Това каза пред журналисти комисар Неделчо Рачев, началник на сектор „Охранителна полиция“ към ОДМВР – Бургас, предаде репортер на  Радио „Фокус“ – Бургас . По думите на комисар Рачев ремонтните дейности ще бъдат спрени само за празниците. „Фирмата работи с удължено работно време и се надяваме ремонтът да приключи в рамките на установения срок, но за празниците ще има проходимост в двете посоки, като единствено ще бъдат обозначени със съответните помощни знаци участъците с цел да се ограничат автомобилите, за да не преминат в незастроен участък от пътя и да предизвикат ПТП“, отбеляза началникът на сектор „Охранителна полиция“ към ОДМВР – Бургас.  \r\n„Проф. Якимов“, утре следобед, се очаква да приключи ремонтът, в момента се нанасят последните маркировки“, каза още комисар Рачев и обясни, че по тази причина се очаква да бъде нормално движението и в този ремонтиран участък от пътната мрежа в Бургас. „Надяваме се тук да приключи ремонтът, но е технически въпросът в колко часа ще бъде спрян и дали ще продължи след празниците“, добави комисар Неделчо Рачев. „На 25-ти и на 29-ти април, както стана традиция, в дългите празнични дни ще бъде забранено движението за автомобили над 12 т по автомагистрала „Тракия“ по маршрута Малко Търново-Бургас-Варна-Дуранкулак и по път II-99 Резово-Бургас“, заяви той. \r\nДеница ДИМИТРОВА", "date": "2019.04.24", "title": "Комисар Неделчо Рачев, „Охранителна полиция“ – Бургас: От 25-ти до 30-ти април се пуска движението във всички ленти на вход-изход към ж.к. „Меден Рудник“"}
{"url": "http://www.focus-news.net/news/2019/04/24/2650755/prokurori-ne-sa-iziskvali-nito-sa-vazlagali-na-drugi-organi-iziskvaneto-na-danni-za-vsichki-klienti-zakupili-obekti-ot-arteks.html", "text": "В хода на започналите проверки, прокурори не са изисквали, нито са възлагали на други органи изискването на каквито и да е данни за всички клиенти закупили обекти от „Артекс“. Това съобщиха от пресцентъра на  Прокуратурата  във връзка с медийна публикация и  изявления на строителната компания „Артекс“, че списъци на техни клиенти са били предоставени на разследващи органи.", "date": "2019.04.24", "title": "Прокурори не са изисквали, нито са възлагали на други органи изискването на данни за всички клиенти закупили обекти от „Артекс“"}
{"url": "http://www.focus-news.net/news/2019/04/24/2650767/sofiya-zavarshi-ukrepvaneto-i-vazstanovyavaneto-na-skulpturnata-kompozitsiya-na-tsentralniya-vhod-na-stolichnata-biblioteka.html", "text": "Завърши укрепването и възстановяването на скулптурната композиция на централния вход на Столичната библиотека. Това съобщиха от пресцентъра на  Столична община . Реставратори от Регионален исторически музей - София изпълниха аварийна консервация и обновиха фигурите. Централният вход на Столичната библиотека е украсен с три глави и монументална скулптурна композиция от две седящи фигури - жена, олицетворяваща архитектурата, и мъж – строител. Фигурите са изградени от мозайка и бяха в лошо състояние с пукнатини, липсващи детайли и цялостна ерозия. \r\nИзвършено е укрепване на конструктивните пукнатини и всички компроментирани участъци чрез инжектиране под налягане на нисковискозна епоксидна смола. Направено е и частично преизграждане на липсващи детайли и почистване на фигурите. Предстои цялостна реставрация на фасадата на Столичната библиотека.", "date": "2019.04.24", "title": "София: Завърши укрепването и възстановяването на скулптурната композиция на централния вход на Столичната библиотека"}
{"url": "http://www.focus-news.net/news/2019/04/24/2650766/ombudsmanat-maya-manolova-pred-protestirashtite-meditsinski-spetsialisti-v-stara-zagora-tazi-agoniya-tryabva-da-spre-nezabavno.html", "text": "По покана на медицинските специалистите от гр. Стара Загора днес омбудсманът Мая Манолова ги подкрепи в протеста им за по-достойни условия на труд и адекватно заплащане в двора на УМБАЛ „Проф. д-р Стоян Киркович“. Това съобщиха от  пресофиса на омбудсмана . „Израснала съм и съм възпитана в семейство на медицинска сестра. Майка ми има близо 40 години трудов стаж. В началото на протестите тя ми каза да стоя докрай до медицинските сестри, защото техните искания са абсолютно справедливи. Защото, ако нещата не се променят сега, след мизерните заплати ще следват мизерни пенсии и едно унизително отношение към хората, на които ние гражданите поверяваме здравето си, здравето на своите деца, на своите внуци, здравето на своите близки“, каза омбудсманът пред протестиращите сестри. \r\nТя беше категорична, че ще стои до тях, докато всичките им искания не бъдат изпълнени на 100% и подчерта, че е била редом в протестите с медицинските специалисти в София, Враца, Кюстендил, Бургас, Казанлък и сега е в Стара Загора. \r\n„Сигурна съм, че и гражданите ще застанат до вас, защото без вашият отговорен, висококвалифициран труд, без вашата всеотдайност, професионализъм и грижи, ние сме загубени, ние сме за никъде“ допълни Манолова.  \r\nПо думите й всички ръководители в здравното министерство и на различните нива в здравеопазването трябва да осъзнаят необходимостта от реформа в здравната система.  \r\n„Няма как да стане с  30 млн. лв. или 50 млн. лв. Излизат да протестират медицински сестри, акушерки, рехабилитатори, сестрите в училищното здравеопазване, в детските ясли, излизат лекарите, излизат цели болници, излизат цели съсловия, което означава едно. Има нужда от реформа, има нужда от дългосрочни мерки, от дългосрочни действия. Министърът на здравеопазването трябва да осъзнае, че тази агония не може да продължава, че тя трябва да спре не утре, не някога, а веднага и това е неговият ангажимент“, аргументира се Манолова и допълни, че исканията на медицинските сестри са идеалните опорни точки за тази реформа.  \r\nОбщественият защитник каза още, че е гневна и се срамува заради всички, които се опитват да заглушат протестите, като притискат квалифицирани специалисти, принудени да работят за по 600 лв.  \r\n„Моят опит на омбудсман, на юрист и гражданин, показва, че справедливите каузи, колкото и да изглеждат невъзможни и трудни за осъществяване, винаги успяват. Правото и справедливостта са на ваша страна и съм сигурна, че вие ще успеете“, завърши Манолова.", "date": "2019.04.24", "title": "Омбудсманът Мая Манолова пред протестиращите медицински специалисти в Стара Загора: Тази агония трябва да спре незабавно"}
{"url": "http://www.focus-news.net/news/2019/04/24/2650769/parlamentarnoto-izmerenie-na-sotsialniya-dialog-beshe-osnovna-tema-na-kragla-masa-v-narodnoto-sabranie-posvetena-na-100-godishninata-ot-sazdavaneto-na-mezhdunarodnata-organizatsiya-na-truda.html", "text": "Парламентарното измерение на социалния диалог беше основна тема на кръгла маса в Народното събрание, посветена на 100-годишнината от създаването на Международната организация на труда (МОТ). Във форума, организиран от Министерството на труда и социалната политика, участваха представители на законодателната и изпълнителната власти, на социалните партньори и на структурите на гражданското общество. Това съобщиха от пресцентъра на  Народното събрание . \r\nПредседателят на Народното събрание Цвета Караянчева изрази благодарността на българския парламент за дейността на всички участници в тристранния диалог. \"Вярвам, че и занапред всички заедно ще продължите да отстоявате правата на работещите, ще бъдете стожери за спазване на трудовото законодателство и ще влагате своите енергични усилия за отговорна защита на правата на труда в България\", подчерта тя. Председателят на парламента заяви, че Народното събрание, както и досега, ще продължи да подкрепя усъвършенстването на законодателната уредба в тази област в името на благото на българските граждани и на цялото общество.  \r\n\"Можем да се гордеем, че нашата страна е активен участник в дейността на Международната организация на труда (МОТ), чиито член става година след нейното създаване\", отбеляза Цвета Караянчева. Тя подчерта, че България е сред страните, които вече 100 години работят заедно за повишаване на благосъстоянието на трудещите се лица, за подобряване на качеството на живот и постигане на социален прогрес. \"Насърчаването на социалния диалог на всички нива е ключова предпоставка за постигане на този прогрес\", посочи председателят на Народното събрание.  \r\nПредседателят на парламентарната Комисия по труда, социалната и демографската политика д-р Хасан Адемов заяви, че България е ратифицирала 101 от общо 189-те конвенции, приети от МОТ. \"Това нарежда страната ни сред първите 10 държави, които са приели и приложили разпоредбите на организацията\", подчерта той. Д-р Хасан Адемов декларира, че Народното събрание и Комисията по труда, социалната и демографската политика ще продължат съвместните усилия с представителите на Министерството на труда и социалната политика и на социалните партньори, за да могат всички конвенции на МОТ да намерят подобаващо място в българското законодателство.  \r\nМинистърът на труда и социалната политика Бисер Петков посочи, че МОТ е уникална организация, която позволява да бъдат взимани съвместни решения от представителите на правителствата, работодателите и работниците с цел подобряване на условията на работа, постигане на достоен труд и социална справедливост за всички. \"Днес 100 години след нейното създаване със задоволство можем да отбележим множество постижения в социалната сфера, като същевременно отчитаме със загриженост и редица предизвикателства, пред които се изправя съвременния свят\", отбеляза той. Бисер Петков подчерта, че са необходими конкретни действия в отговор на тези предизвикателства, за да може да се запази и укрепи постигнатото – активни политики по заетостта, приобщаващ пазар на труда, добре функциониращи институции, използване на технологиите в подкрепа на достойния труд и човека, както и насърчаване на възможностите на предприятията за развитие и генериране на заетост.  \r\nИзказвания на кръглата маса направиха президентът на Конфедерацията на труда „Подкрепа“ и заместник-председател на Националния съвет за тристранно сътрудничество Димитър Манолов и председателят на Българската търговско-промишлена палата  и заместник-председател на Националния съвет за тристранно сътрудничество Цветан Симеонов.", "date": "2019.04.24", "title": "Парламентарното измерение на социалния диалог беше основна тема на кръгла маса в Народното събрание, посветена на 100-годишнината от създаването на Международната организация на труда"}
{"url": "http://www.focus-news.net/news/2019/04/24/2650768/komisar-nedelcho-rachev-ohranitelna-politsiya-burgas-v-dnite-na-usilen-trafik-shte-podpomagame-avtomobilnoto-dvizhenie-na-teritoriyata-na-oblastta.html", "text": "На територията на област Бургас по време на великденските празниците са набелязани няколко основни мерки за сигурност. В дните на усилен трафик, които са анализирани от предишни празници и сега, ще подпомагаме автомобилното движение, там където е възможно - с регулиране. Това каза пред журналисти комисар Неделчо Рачев, началник на сектор „Охранителна полиция“ към ОДМВР – Бургас, предаде репортер на  Радио „Фокус“ – Бургас . По думите му ще има засилен контрол относно спазването на ограниченията на скоростта по пътищата на територията на областта. „Ще има засилено полицейско присъствие около питейните заведения на града и областта, където по наши предварителни проучвания ще се провеждат тържества на граждани. Засилено присъствие ще има и на местата, където се очаква да се проведат празнични мероприятия, с цел гарантиране сигурността на гражданите на областта“, заяви началникът на сектор „Охранителна полиция“ към ОДМВР-Бургас и уточни, че по-специфичните мерки, които ще бъдат предприети, са традиционните засилени проверки за управление на МПС след употреба на алкохол и наркотици. \r\nДеница ДИМИТРОВА", "date": "2019.04.24", "title": "Комисар Неделчо Рачев, „Охранителна полиция“ – Бургас: В дните на усилен трафик ще подпомагаме автомобилното движение на територията на областта"}
{"url": "http://www.focus-news.net/news/2019/04/24/2650770/na-25-april-shte-se-provede-parviyat-redoven-brifing-na-tsik.html", "text": "На 25 април (четвъртък) от 14.00 ч. ще се проведе първият редовен брифинг на Централната избирателна комисия. Това съобщиха от  комисията . Брифингът ще се състои в Пресклуба в сградата на Народното събрание, пл. „Княз Александър І“ № 1, вход откъм Националната художествена галерия.", "date": "2019.04.24", "title": "На 25 април ще се проведе първият редовен брифинг на ЦИК"}
{"url": "http://www.focus-news.net/news/2019/04/24/2650771/sofiya-zapochnaha-edinichnite-izpitaniya-na-metrovlakovete-po-tretata-liniya.html", "text": "Започнаха единичните изпитания на метровлаковете по третата линия. Първите 8 км от третата метролиния – от „Красно село“ през центъра до бул. „Владимир Вазов“ – ще пуснем до края на годината. Това написа кметът на София Йорданка Фандъкова в профила си в социалната мрежа  „Фейсбук“ . 18 от 20-те нови влака за третия лъч вече са доставени в София. Те са производство на „Сименс“ и с тях се постига до 25% икономия на енергия. Цялата трета линия е с ново поколение системи за управление, автоматизация и безопасност. Като част от мерките за безопасност изграждаме и стъклени предпазни стени на пероните. Те се отварят автоматично при спиране на влаковете на местата, на които се отварят вратите на влаковете. \r\nНа 65% е готов и участъкът през „Овча купел“ – още 4 км до околовръстния път при Горна Баня. Този участък планираме да пуснем през първата половина на 2020 г. \r\nС новите 12 км метро ще спестяваме още 11 хил. тона вредни емисии на година. Той ще се ползва от 130 хил. души дневно и ще намали до 25% трафика в зоните, през които преминава.  \r\nЗаедно с метрото променяме и наземната инфраструктура в районите, през които минава. В момента се провежда процедура за цялостна реконструкция на ул. „Житница“, за съжаление има забавяне заради жалби по отчуждаването на частни имоти. Целта ни е до края на годината заедно с метрото да завършим кръстовището на бул. „Гоце Делчев“ и бул. „Цар Борис III“ и цялостната реконструкция на ул. „Житница“. В район „Овча купел“ заедно с „Метрополитен“ цялостно реконструираме ул. „Централна“.", "date": "2019.04.24", "title": "София: Започнаха единичните изпитания на метровлаковете по третата линия"}
{"url": "http://www.focus-news.net/news/2019/04/24/2650773/afp-liderat-na-snp-prizova-za-referendum-za-nezavisimost-na-shotlandiya-prez-2021-godina.html", "text": "Правителството на Шотландия „скоро“ ще внесе законодателни инициативи за провеждане на нов референдум за независимост през 2021 година, заяви първият министър Никола Стърджън в сряда, предава  AFP . \r\n„Скоро ще внесе законодателни инициативи, за да определим правилата за всички референдуми“, заяви лидерът на Шотландската национална партия (СНП) пред депутатите в Единбург, като заяви, че това ще бъде свършено до края на 2019 година. \r\nПревод и редакция:", "date": "2019.04.24", "title": "AFP: Лидерът на СНП призова за референдум за независимост на Шотландия през 2021 година"}
{"url": "http://www.focus-news.net/news/2019/04/24/2650763/ministar-petya-avramova-sistemata-za-elektronnata-vinetka-e-napalno-zavarshena-i-vavedena-v-eksploatatsiya-do-20-april-sa-ustanoveni-8-325-narusheniya.html", "text": "Системата за електронната винетка е напълно завършена и въведена в експлоатация. Това каза министърът на регионалното развитие Петя Аврамова по време на изслушването си в Регионална комисия за напредъка по въвеждането електронната система за таксуване, предаде репортер на  Агенция „Фокус“ . Министърът обяви, че от 25 март засичането на нарушителите става автоматично на база данните от  мобилните контролни единици. Тя посочи, че за търговското опериране на електронната система за таксуване е постигнат съществен напредък. „Предстои да се усъвършенстват процедурите по отношение на придобиване на право за ползване чрез закупуване на електронна винетка по банков път, както и да се разшири прозорецът на кол центъра до 12 часа всеки ден, преминаване на двусменен режим на контрол и на правоприлагане“, допълни министърът.  \r\nПо думите ѝ 276 608 броя проверки са извършени в периода до 20 април, в резултат на които са установени 8 325 нарушения, като потребителите на пътя са потвърдили нарушението и са платили 7202 компенсаторни такси, а за останалите са издадени 1123 акта за установяване на административно нарушение“, допълни Аврамова. По думите ѝ от гледна точка на събираемостта на средствата в резултат на контролната дейност към 19 април постъпилите средства са в размер на 565 195 лв., като 381 490 лв. от тях са постъпили в резултат на 4 940 картови транзакции, извършени на терминалите на автомобилите и 183 705 са платени по банков път. От издадените 1123 броя актове за установяване на административно нарушение приблизително 50% от нарушителите са се възползвали от правото за прекратяване на наказателното производство и са заплатили компенсаторна такса“, допълни  Аврамова. Тя уточни, че предстоят за връчване 84 наказателни постановления, като 535 броя актове са издадени след 1 април 2019 г.  \r\n„Дейности по контрол и правоприлагане са упълномощени да извършват и Агенция „Митници“, екипите на КАТ „Пътна полиция“. Към момента за целите на правоприлагането са оборудвани 60 специализирани работни места за служители на Агенция „Митници“, които са разположени на ГКПП изход. Паралелно с цел увеличаване на контролния капацитет се проведе допълнителна интеграция на достъп до данни за валидност на електронна винетка чрез  модул „Пътни такси и разрешителни“, част от оперативната система за граничен контрол. От 2 април 2019 г. този тип допълнителна интеграция е в тестова експлоатация с цел да бъде въведена реална такава и да се поеме потокът автомобили за предстоящите празници“, допълни още Авромова. Тя допълни, че от страна на националното тол управление е разработен интерфейс за достъп на проверка на валидна електронна винетка, който е представен за интеграция в системата, осигуряваща защитен достъп до таблетите на пътните патрули. „След анализ на сложността на задачата за интеграция е определен срок 1 юни да бъде въведена контролната функция в реална експлоатация“, заяви още министърът. \r\nДеница КИТАНОВА", "date": "2019.04.24", "title": "Министър Петя Аврамова: Системата за електронната винетка е напълно завършена и въведена в експлоатация, до 20 април са установени 8 325 нарушения"}
{"url": "http://www.focus-news.net/news/2019/04/24/2650772/generalniyat-shtab-na-rusiya-sasht-izgrazhdat-pro-za-vazmozhno-nanasyane-na-yadren-udar-po-rusiya.html", "text": "САЩ разполагат системи за противоракетна отбрана (ПРО) край границите на Русия с цел да получат възможност за нанасяне на внезапен ядрен удар по руската територия, заяви в сряда първият заместник на началника на Генералния щаб на Въоръжените сили на Руската Федерация генерал-лейтенант Виктор Познихир, предава  ТАСС . \r\n„Разполагането на противоракетни средства по нашите граници създава мощен ударен потенциал на САЩ за възможно нанасяне на внезапен (атакуваната страна не може да удари в отговор) ракетно-ядрен удар по Руската Федерация“, заяви генералът на VIII Московска конференция за международна сигурност. \r\nПознихир добави, че САЩ, също така, се стремят за сметка на развиването на глобална система за ПРО да получат възможност за нанасяне на такъв безответен удар „по всяка неугодна за тях страна“. \r\nПо-рано в своя доклад генералът поясни, че Вашингтон разработва концепция за „достартово“ унищожаване на междуконтиненталните балистични ракети на Русия, Китай и всяка страна, т.е., те трябва да бъдат поразени в своите шахти преди да бъдат изстреляни. Ракетите, които успеят да стартират, ще бъдат унищожавани от системите за ПРО. \r\nПознихир предупреди държавите, на чиито територии вече са разположени или ще бъдат разположени елементи от американската ПРО, че обектите от тази система ще станат първостепенни за унищожаване. От друга страна, отбеляза представителят на Генералния щаб, използването на ПРО по ракети с ядрени бойни глави е свързано със заплахи за продължително радиоактивно замърсяване на териториите. „При това могат да пострадат държави, които не участват в реализацията на противоракетните планове на Пентагона“, поясни той. Мерки против ПРО на САЩ \r\nРусия е предприела адекватни мерки срещу глобалната противоракетна отбрана на САЩ, създавайки ракетни системи с увеличени възможности за преодоляване на тази система – комплексите „Сармат“ и „Авангард“. \r\nПо думите на генерала, в условията на мащабно разгръщане по границите на Русия на отбранителни и ударни въоръжения, се налага да се предприемат „адекватни ответни мерки“. Той напомни, че именно такива мерки са били изложени от президента на Русия Владимир Путин в посланията пред Федералното Събрание. \r\n„Към тях, на първо място, се отнася оборудването на стратегическите настъпателни сили с перспективни ракетни системи с повишени възможности за преодоляване на системите за ПРО, като например, „Авангард“ и „Сармат“, съобщи Познихир. \r\nГенералът напомни думите на руския държавен глава, че Русия не е заинтересована в надпревара във въоръжаването „и призовава САЩ да се върнат на масата за преговори за конструктивен диалог по проблематиката за ПРО и търсенето на взаимноприемливи решения“. Ракетите на Русия и Китай \r\nСАЩ са разработили концепция за достартово прихващане и планират да унищожат междуконтиненталните балистични ракети на Русия, Китай и други страни, докато те още се намират в пусковите установки, добави Познихир. \r\nПо неговите думи, Вашингтон планира да създаде космически ешелон с ударни средства за ПРО за поразяване на балистични ракети в ранния стадий на техния полет, по същество, възраждайки концепцията за „звездни войни“. При това, отбеляза генералът, не се изключва възможността за използване на тези средства за нанасяне на превантивен удар по обекти на Русия и Китай и всяка друга страна. \r\n„Анализът на вероятните действия на САЩ показва, че американците имат намерение да получат стратегическо превъзходство за сметка на реализацията на т.нар. достартово прихващане, когато почти всички балистични ракети трябва да бъдат унищожени още в пусковите установки“, заяви Познихир. \r\nОстаналите ракети, добави генералът, които успеят да излетят след този внезапен удар, ще бъдат прихванати от системите за ПРО. Той напомни, че САЩ активно развиват сегмента на ПРО в Европа и по-специално, в Полша, където се създава позиция за противоракетната система с наземно базиране Aegis Ashore, а друга такава система вече е на бойно дежурство в Румъния. Вашингтон, също така, разширява азиатско-тихоокеанския сегмент заедно с Япония, Южна Корея и Австралия, добави генералът. Ескадрени миноносци в Черно море \r\nВсеки ескадрен миноносец в акваторията на Черно море може да носи на борда от 30 до 80 крилати ракети „Томахоук“, съобщи Познихир. \r\nГенерал-лейтенантът отбеляза, че освен наземната ПРО, Вашингтон активно развива морския компонент на тази система. За тази цел се използват универсалните пускови установки Мк-41, които позволяват да се използват не само противоракети, но и крилати ракети с голям обсег „Томахоук“, за които се разработват нови ядрени бойни части. \r\n„Дори сега американските кораби за ПРО (разрушители от вида Arleigh Burke, снабдени със системи Aegis) редовно влизат в акваторията на Балтийско и Черно море и са на бойно дежурство в Японско и Южнокитайско море. При това в зависимост от варианта на оборудване на всеки кораб за ПРО, на него може да има от 30 до 80 крилати ракети“, заяви Познихир. \r\nТой добави, че заявленията на американската страна за създаване на ядрени бойни заряди с малка мощност за ракетите „Томахоук“ и възможността за тяхно използване „стимулира стремежа на други страни да се сдобият с аналогично оръжие“. „В резултат се случва разгръщане на нова надпревара във въоръжението, включително ядреното. При това САЩ блокират приемането на каквито и да е инициативи за предотвратяването й, както и за неразполагането на оръжия в космоса“, добави Познихир. \r\nТАСС отбелязва, че VIII Московска конференция за международна сигурност се провежда от 23 до 25 април. В дневния ред са най-значимите проблеми, възникващи при формирането на възгледите за международната сигурност. Ще се проведе обмен на мнения по въпросите за съвременните военни опасности и заплахи, включително усъвършенстването на системите за контрол над въоръженията; участниците ще обсъдят също ситуацията в Близкия Изток, Азия, Африка и Латинска Америка. Очаква се да участват министрите на отбраната на не по-малко от 35 държави и повече от хиляда експерти от повече от 100 страни. \r\nПревод и редакция:", "date": "2019.04.24", "title": "Генералният щаб на Русия: САЩ изграждат ПРО за възможно нанасяне на ядрен удар по Русия"}
{"url": "http://www.focus-news.net/news/2019/04/24/2650774/komisar-nedelcho-rachev-ohranitelna-politsiya-burgas-molbata-na-odmvr-e-za-po-golyama-tolerantnost-pri-napuskane-i-pri-vlizane-v-grada-kakto-i-pri-samoto-dvizhenie-po-patishtata.html", "text": "Молбата на ръководството на ОДМВР-Бургас е за по-голяма толерантност при напускане и при влизане в града, както и при самото движение по пътищата на областта и извън нея. Това каза пред журналисти комисар Неделчо Рачев, началник на сектор „Охранителна полиция“ към ОДМВР – Бургас, предаде репортер на  Радио „Фокус“ – Бургас . По думите му толерантността на пътя в тези дни е много важна, тъй като пропускливостта видимо се увеличава, когато се спазват основните правила, препоръчани от Закона за движение по пътищата и значително по-бързо хората се изнасят към набелязаните точки по желания от тях маршрут.  \r\n„Задължително е автомобилите да бъдат цялостно технически проверки, дали са годни да издържат маршрута, по който сме тръгнали и по който трябва да се завърнем в местата, където живеят“, заяви комисар Рачев и препоръча с цел превенция на престъпленията срещу собствеността, в това число домовите кражби, гражданите задължително да обезопасят жилищата си, евентуално, където може, да се свържат с близки и роднини, а тези особено, които ще отсъстват и ще свържат до 6-ти май своите празнични дни, да оставят някой да наглежда имотите, които дълготрайно ще бъдат освободени от своите собственици.  \r\n„Разбира се ние ще предприемем редица гласни и негласни мерки с цел наблюдение във всички комплекси, включително и в малките населени места, вилни зони и други такива райони, където гражданите имат своя собственост“, каза още началникът на сектор „Охранителна полиция“ при ОДМВР – Бургас. \r\nДеница ДИМИТРОВА", "date": "2019.04.24", "title": "Комисар Неделчо Рачев,  „Охранителна полиция“ – Бургас: Молбата на ОДМВР е за по-голяма толерантност при напускане и при влизане в града, както и при самото движение по пътищата"}
{"url": "http://www.focus-news.net/news/2019/04/24/2650776/kyustendil-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки са сухи. Към този час няма въведени допълнителни ограничения за движението на моторни превозни средства. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.04.24", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/04/24/2650777/aktsenti-v-sutreshniya-blok-dobro-utro-balgariya-po-radio-fokus-na-25-april.html", "text": "Пожарните екипи вече започнаха проверки на храмовете във връзка с предстоящите празнични дни. Колко обекта за проверени, има ли констатирани нарушения и как ще се гарантира сигурността ни? Отговорите на тези и други въпроси търсим от гл. инспектор Стефан Стефанов, началник сектор „Превантивна дейност“ в Главна дирекция „Пожарна безопасност и защита на населението“. Наш гост ще бъде и евродепутатът и водач на листата на ВМРО-БДН за предстоящите евроизбори Ангел Джамбазки, с когото ще разговаряме за очакванията от вота, както и за важните приоритети и предизвикателства пред следващия ЕП. В очакване на голямото пътуване превантивно обръщаме внимание на пътната безопасност и най-вече на отговорността ни като шофьори. За причините за инцидентите и ефективността на мерките за тяхното предотвратяване коментираме с инж. Богдан Милчев, член на УС на Института за пътна безопасност. В минутите след 9 часа на Велики четвъртък Венцеслав Илчев от  Радио „Фокус“ - Кюстендил  ще ни припомни обичаите, свързани с боядисването на великденските яйца на този ден.  Тези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2019.04.24", "title": "Акценти в сутрешния блок „Добро утро, България“ по Радио „Фокус“ на 25 април"}
{"url": "http://www.focus-news.net/news/2019/04/24/2650778/kmetat-na-sofiya-yordanka-fandakova-shte-poseti-kurilskiya-manastir-sv-ivan-rilski-na-25-april.html", "text": "Столичният кмет Йорданка Фандъкова ще посети на 25 април в 13.00 часа Курилския манастир „Св. Иван Рилски“, за да провери реставрационните дейности. Това съобщиха от пресцентъра на  Столична община . Реставрацията на стенописите се извършва със средства, осигурени от Столичната община. В утрешния ден на Велики четвъртък деца от район Нови Искър ще боядисват яйца в двора на манастира.  Курилски манастир „Свети Иван Рилски“ е основан през Х век. Намира се на територията на район „Нови Искър“ – Столична община и е един от най-старите манастири в този регион. През 1593 г. манастирският храм е обновен, а три години по-късно е изографисан от Св. Пимен Зографски. През 1830 г. е пристроен и изографисан притвор. Деветнадесет години по-късно е построен втори притвор. До средата на XIX век манастирът е обитаван от 45 монахини, реализиращи огромна мисионерска дейност. През 2013 г. започва поетапна реставрация на ценните стенописи в храма. Освен започналата реставрация са изградени музейна част, библиотека, архондарик и камбанария. Направено е цялостно обновяване на облика на дворното пространство. Манастирският комплекс ежедневно е посещаван от поклонници, ученици и десетки туристи – български и чуждестранни. Всички те са силно впечатлени от това свещено място с дълга история.  \r\nС решение на Столичен общински съвет са осигурени средства в размер 51 556 лв. от бюджета на Столична община за довършване на реставрацията на ценни стенописи в Курилски манастир „Св. Иван Рилски“.", "date": "2019.04.24", "title": "Кметът на София Йорданка Фандъкова ще посети Курилския манастир „Св. Иван Рилски“ на 25 април"}
{"url": "http://www.focus-news.net/news/2019/04/24/2650781/burgas-normalna-e-patnata-obstanovka-v-oblastta-dvizhenieto-e-intenzivno.html", "text": "Нормална е пътната обстановка в област Бургас. Това съобщиха за  Радио „Фокус“ – Бургас  от Областното пътно управление. Видимостта е добра, пътищата са сухи и нормално проходими. Движението е интензивно както по пътищата в областта, така и по основните пътни артерии в Бургас.  \r\nЗатруднено е преминаването в района на пътен възел „Юг“ в посока от и към ж.к. „Меден Рудник“ поради ремонтни дейности на бул. „Захари Стоянов“. Струпване на автомобили се наблюдава около МБАЛ – Бургас и в района на кръстовището с кръгово движение „Трапезица“, при кръстовището между бул. „Сан Стефано“ и ул. „Христо Ботев“, както и в някои участъци от „24-ти Черноморски пехотен полк“. Интензивно е движението в района на кръстовищата между улиците „Спортна“ и „Индустриална“ и между улиците „Цар Симеон“ и „Генерал Гурко“. Натоварен е трафикът и по входно-изходните пътни артерии на града – в района на пътен възел „Юг“ и по пътя в посока кв. „Сарафово“. \r\nДеница ДИМИТРОВА", "date": "2019.04.24", "title": "Бургас: Нормална е пътната обстановка в областта, движението е интензивно"}
{"url": "http://www.focus-news.net/news/2019/04/24/2650782/sliven-sluzhiteli-na-razlichni-administratsii-i-grazhdani-pochetoha-pametta-na-zhertvite-na-trudovi-zlopoluki.html", "text": "Служители на областната администрация, на Дирекция „Инспекция по труда“, ТП на НОИ, представители на синдикатите, на работодателски организации и граждани почетоха паметта на загиналите при трудови злополуки в Сливен и областта. Това съобщиха от пресцентъра на  Областна администрация . \r\nНа скромна церемония днес бяха поднесени цветя пред възпоменателната плоча до административната сграда „Печ“. Церемонията се състоя в навечерието на Световния ден за безопасност и здраве при работа. С решение на Международната организация на труда на 28 април се изразява почит към загиналите при трудови злополуки. \r\nПреди поклонението се състоя заседание на Областния съвет по условия на труд под ръководството на зам.областния управител Димитринка Петкова.  Основни теми бяха състоянието на травматизма и професионалните заболявания в Сливенска област през 2018 г. и резултатите от проверките на Дирекция „Инспекция по труда“. \r\nСливенска област е на 12-то място в страната по брой на подадените декларации за трудови злополуки, съобщи Петрана Колева от ТП на НОИ – Сливен. През  м.г. са декларирани 78 трудови злополуки. 12 от тях са били разследвани съвместно с Дирекция „Инспекция по труда“. Четири са смъртните злополуки, седем са средно тежките, свързани с причинени фрактури и други увреждания. 68 от общо 78-те злополуки са се случили на самото работно място. 18 трудови злополуки са станали в държавното управление, 13 – в подготовката и преденето на текстилни влакна, 11 – в образованието.  Осем трудови злополуки са допуснати при пътно-транспортни произшествия при 4 за 2017 г. Четири трудови злополуки са били допуснати заради упражнено физическо насилие спрямо служители на реда при изпълнение на служебните им задължения, през 2017 г. случаите са били три. \r\nДиректорът на „Инспекция по труда“ Ирена Иванова съобщи, че през първото тримесечие на т.г. са извършени 368 проверки, като 32 предприятия са били проверени за първи път. Качеството на значителна част от извършените оценки на риска за здравето и безопасността на работещите отговаря на нормативните изисквания.  В някои от проверените предприятия не са оценени всички работни места, процеси, машини и съоръжения и не са идентифицирани всички рискови фактори. Констатирани са 1 937 нарушения на трудовото законодателство, нарушенията по здравословни и безопасни условия на труд са 1 053, приложени са 1885 принудителни мерки и са съставени 89 акта.", "date": "2019.04.24", "title": "Сливен: Служители на различни администрации и граждани почетоха паметта на жертвите на трудови злополуки"}
{"url": "http://www.focus-news.net/news/2019/04/24/2650780/tanya-hristova-kmet-razchitam-na-zdravoto-silno-i-efektivno-partnyorstvo-s-politsiyata-za-da-garantirame-reda-i-spokoystvieto-v-gabrovo.html", "text": "Разчитам на здравото, силно и ефективно партньорство с полицията, за да гарантираме реда и спокойствието в нашия град, заяви кметът на Габрово Таня Христова на съвместен брифинг с новия директор на ОДМВР – Габрово – старши комисар Борислав Муеров. Това съобщиха от пресцентъра на  Община Габрово . „За да постигнем промяната, която очакваме, всички институции трябва да работим в синхрон. Правила, ред и контрол – това искам за Габрово, това поискаха и хората, които протестираха. Демонстрационно неспазване на нормите на обществения ред не трябва да бъде допускано. Ще бъда безкомпромисна по отношение на спазването на общинските наредби за чистота, тишина, опазване на обществени места и имущество“, допълни още кметът на Габрово. Тя добави, че Община Габрово продължава със събарянето на общински къщи, които са необитаеми, опасни или не се запазват по план. Вече са в ход мащабни проверки на частни сгради, негодни за обитаване, изясняване на лицата, които ги ползват и основанията им за ползване. Таня Христова съобщи, че своевременно е изпратила исканията на протестиращите, подкрепени с подписка, до органите на държавната власт, включително до НСОРБ. По отношение на исканията за законодателните промени тя допълни: „Подкрепям всички разумни и справедливи искания на гражданите за законодателни промени. Вече разговарях с министъра на труда и социалната политика, предстоят ми други срещи в министерството на образованието и на здравеопазването. Ще продължавам да настоявам за прекратяване на злоупотребите със социални плащания, включително и тези с ТЕЛК решенията“. Ежеседмични специализирани полицейски операции, мерки за намаляване на разпространението на наркотици, акцент в действията срещу битовата престъпност, засилено присъствие в районите на учебни заведения, мобилни екипи в малките населени места, анализ на средата, гъвкаво разпределени на силите, включително подпомагане от Дирекция „Жандармерия“, обеща новият директор на ОД на МВР – Габрово – старши комисар Борислав Муеров. Той съобщи, че в резултат на работата на Икономическа полиция, 30 ТЕЛК решения се преразглеждат. От 10 април до момента са установени 10 административно-наказателни нарушения по Закона за гражданска регистрация и наложени 77 акта по Закона за българските лични документи. Борислав Муеров съобщи, че ще ОД на МВР – Габрово ще има своя фейсбук страница, в която гражданите ще могат да подават сигнали и апелира те да не бъдат анонимни, за да не се възпрепятства ефективността на работата. „Както настояват протестиращите в исканията си, винаги ще бъдем п", "date": "2019.04.24", "title": "Таня Христова, кмет: Разчитам на здравото, силно и ефективно партньорство с полицията, за да гарантираме реда и спокойствието в Габрово"}
{"url": "http://www.focus-news.net/news/2019/04/24/2650779/yasni-sa-nomerata-na-partiite-v-byuletinata-za-evroizborite-obzor.html", "text": "В Централната избирателна комисия беше изтеглен жребият за определяне на поредните номера в бюлетината на партиите, коалициите и инициативните комитети, регистрирани за участие на европейските избори на 26 май. Общо 13 партии, 8 коалиции и 6 инициативни комитета ще се борят за 17-те места за евродепутати, на които има право България в Европейския парламент. Бариерата за влизане е 5.8%.  \r\nПод номер 12 е  ПП ГЕРБ , която ще се яви на евроизборите в коалиция със СДС. Зам.-председателят на ГЕРБ Цветан Цветанов посочи, че партията възприема номер 12 като 12-а победа, която предстои да постигне. На  „БСП за България“  се падна номер 18, като зам.-председателят на ПГ на БСП Георги Свиленски заяви, че числото 18 представлява ясна задача – първо място на евроизборите и 8 евродепутати. С номер 20 ще бъде  ДПС , като евродепутатът Илах Кючюк подчерта, че това е номерът на успеха. Под номер 1 в бюлетината е коалиция  „Патриоти за Валери Симеонов (НФСБ и Средна европейска партия“) , като водач на листата е Валери Симеонов. Пред журналисти той заяви, че 1 е най-хубавият номер и изяви готовност да бъде евродепутат.  ПП ВМРО – БНД  ще бъде с номер 3 на предстоящия евровот. Водачът на листата Ангел Джамбазки коментира, че тройката може да означава, че партията ще има трима евродепутати. Номер 14 се падна на  ПП „Атака“ . Водачът на листата Георги Димов заяви, че партията е дала ясно своите каузи и цели и ще се бори за тях в Европейския съюз.  \r\nПредизборната кампания за евровота ще стартира на 26 април. Агенция „Фокус“ публикува пълен списък с номерата на партиите, коалициите и инициативните комитети в бюлетината за европейските избори: \r\nПод номер 1 е коалиция „Патриоти за Валери Симеонов (НФСБ и Средна европейска партия“). \r\nПод номер 2 е коалиция „Път на младите“ (ПП НДСВ и ПП Новото време). \r\nПод номер 3 е ПП ВМРО – БНД. \r\nПод номер 4 е независимият кандидат Ваня Григорова. \r\nПод номер 5 е ПП „Партията на зелените“. \r\nПод номер 6 е ПП ВОЛТ. \r\nПод номер 7 е независимият кандидат Николай Ненчев. \r\nПод номер 8 е независимият кандидат Венислава Атанасова. \r\nПод номер 9 е коалиция „Възход“. \r\nПод номер 10 е коалиция „Коалиция за България“. \r\nПод номер 11 е независимият кандидат Десислава Иванчева. \r\nПод номер 12 е ПП ГЕРБ. \r\nПод номер 13 е коалиция „Демократична България – Обединение“. \r\nПод номер 14 е ПП АТАКА. \r\nПод номер 15 е независимият кандидат Минчо Куминев. \r\nПод номер 16 е ПП ДОСТ. \r\nПод номер 17 е ПП „Пряка демокрация“. \r\nПод номер 18 е коалиция „БСП за България“. \r\nПод номер 19 е ПП „Глас Народен“ \r\nПод номер 20 е ПП ДПС. \r\nПод номер 21 е коалиция Движение „Заедно“. \r\nПод номер 22 е ПП „Българско национално обединение“. \r\nПод номер 23 е коалиция „ВОЛЯ – Българските Родолюбци“. \r\nПод номер 24 е ПП „Движение 21“. \r\nПод номер 25 е независимият кандидат Христо Симеонов. \r\nПод номер 26 е ПП „Движение презареди България“. \r\nПод номер 27 е ПП „Възраждане“. \r\nЦветилена СИМЕОНОВА", "date": "2019.04.24", "title": "Ясни са номерата на партиите  в бюлетината за евроизборите (ОБЗОР)"}
{"url": "http://www.focus-news.net/news/2019/04/24/2650754/ministar-petya-avramova-ot-1-mart-e-vaveden-modul-za-preventsiya-na-dublirani-plashtaniya-za-elektronni-vinetki.html", "text": "От 1 март е въведен модул за превенция на дублирани плащания за електронни винетки. Това каза министърът на регионалното развитие Петя Аврамова по време на изслушването си в Регионална комисия за напредъка по въвеждането електронната система за таксуване, предаде репортер на  Агенция „Фокус“ . По думите ѝ след въвеждането на този модул са установени 10 такива плащания по-банков път. Тя посочи, че тъй като става дума за банкови плащания, подобен контрол не може да бъде реализиран. Управлението на плащанията е един друг ключов процес, който се осигурява от екипа на Националното тол упавление. В периода са обработени 7 932 плащания по банков път, като ръчно са обработени 746 плащания, за които е била необходима допълнителна информация, някои от които на стойност над 50 хил. лв. В рамките на отчетния период 738 007 картови транзакции са преминали през режим наблюдение, като някои от тях са били тотално проследявани. В сектор „Управление на плащанията“ са обработени 1307 жалби и заявления на граждани и фирми, като са възстановени суми по двойни плащания във връзка с 396 преписки“, коментира Аврамова. \r\nДеница КИТАНОВА", "date": "2019.04.24", "title": "Министър Петя Аврамова: От 1 март е въведен модул за превенция на дублирани плащания за електронни винетки"}
{"url": "http://www.focus-news.net/news/2019/04/24/2650784/fond-za-strategicheska-kultura-rusiya-golyamata-igra-na-sasht-v-evraziya-prodalzhava.html", "text": "Сътрудничеството между Москва и Пекин пречи на плановете на американските стратези. Те разглеждат настоящото руско-китайско сътрудничество като заплаха за своето влияние в Евразия. От гледна точка на американците, те биха могли да подкопаят тези отношения като сблъскат интересите на Китай и Русия в един от граничните с двете държави райони, а „най-подходяща“ за Вашингтон изглежда Централна Азия, пише руското издание  „Фонд за стратегическа култура“  в материал, представен без редакторска намеса. \r\nРазработването на хипотетични сценарии на такъв сблъсък се осъществява не само на експертно-аналитично, но и на политическо и пропагандно ниво - чрез медиите и социалните мрежи. Най-често акцентът се поставя върху икономическата “инвазия” на Китай в “руската зона на влияние”; авторите на такива материали твърдят, че това трябва да бъде последвано от китайска военно-политическа експанзия. \r\nВ тази работа се използват и американските военни структури за информационно-психологически операции. Например, интернет-ресурсът Karavansaray, принадлежащ ба Централното командване на САЩ (CENTCOM), публикува през март статията „Китай подкопава руското влияние в областта на сигурността в Централна Азия“. В материала се твърди, че нарастващото икономическо и военно присъствие на Китай в Централна Азия е започнало да предизвиква напрежение между Пекин и Москва, която преди това се е считала за \"гарант за регионалната сигурност\". Разсъжденията на автора се основават на факта, че Китай трябва да защитава своите инвестиции, а Русия не може да не бъде „нещастна” от нахлуването на КНР в традиционно руска „зона на влияние”. \r\nВ подкрепа на тезата за нарастващото военно присъствие на Пекин в Централна Азия са предоставени данни за доставките на китайски системи за противовъздушна отбрана, безпилотни летателни апарати и леки бронирани превозни средства за Туркменистан, както и за продажбата на безпилотни летателни апарати и техническо подпомагане на армиите на Казахстан и Узбекистан. \r\nСтраните от Централна Азия действително купуват китайско оръжие. Така, през януари 2015 година се разбра, че Китай доставя малко количество зенитно-ракетни комплекси (ЗРК) със среден обсег HQ-9 на Туркменистан и Узбекистан по договори, сключени още през 2013 година. Освен това, на Узбекистан е доставен като минимум един комплект ударни китайски дронове Pterodactyl (Yilong-1), произведени от Chengdu Aircraft Industry Corporation. Едновременно Туркменистан е купил от Китай радиолокатори за наблюдение на дълги разстояния, а няколко десетки туркменски военни са преминали обучение в КНР. \r\nНо къде тук е \"търкането\" между Москва и Пекин? През последните години Русия е снабдила Туркменистан с 10 танка Т-90С, най-малко 8 БМП-3, повече от хиляда автомобили КАМАЗ, шест РСЗО „Смерч“, два хеликоптера Ми-17-1В, както и две ракетни лодки проект 12413 \"Молния\". Общият обем и цена на тези доставки не са сравними с китайските; тези данни не се вписват в логиката на \"изтласкването\" на Русия от Туркменистан от Китай и следователно те изобщо не се споменават в материала \"Каравансарай\". Освен това Туркменистан е неутрална държава, която не е част от никакви военни блокове. Това не пречи да бъде икономически свързана с Китай чрез мрежата от трансконтинентални газопроводи, както и с Турция. \r\nТрябва да се отбележи, че като оценител на руско-китайското военно \"съперничество\" в Централна Азия, \"Каравансарай\" използва предимно грузински и украински автори, чиито възгледи се вписват в американската интерпретация на случващото се. Очевидно в Русия или Китай не могат да бъдат намерени специалисти, подходящи за Каравансарай. \r\nДруга област на американската пропаганда е култивирането на слухове за китайска военна база, която се твърди, че се намира в недостъпния терен на Планински Бадахшан (Таджикистан). Миналия април Вашингтонският Институт за Централна Азия и Кавказ публикува статия на професор от Военната колегия на армията на САЩ, Стивън Блан, за проучването на Пекин за възможността за откриване на военна база във Ваханския коридор на Афганистан, което ще попречи на уйгурските бойци да проникнат в китайския Синдзян и да осигурят безопасността на транспортния коридор към Индийския океан. Но, първо, става въпрос само за Афганистан, а от друга страна, Пекин категорично отрича да има подобни планове. \r\nПрез февруари The Washington Post продължи темата за китайското военно присъствие в Централна Азия, като публикува обширна статия за възможното присъствие на китайски войници в Планински Бадахшан, на 85 километра от регионалния център Мургаб. Географията на този регион е удобна за контролиране на коридора Вахан, който свързва Афганистан с китайския Синцзян. Сателитните изображения показват група сгради, които наподобяват по-скоро граничен отряд, отколкото пълноценна военна база, в изображенията няма военно оборудване. Според анализатори, китайците, с които репортерите са имали възможност да разговарят, могат да бъдат представители на паравоенни части, подчинени на Народноосвободителна армия на Китайската народна република, но не и част от нея. \r\nЗа разлика от „Каравансарай“, \"Вашингтон пост\" не прави прибързани заключения за възможен сблъсък между Москва и Пекин, но отбелязва, че китайците внимателно се опитват да намерят \"червените линии\", които Русия провежда в този регион, и възможната й реакция при поставянето на китайско военни в Горно-Бадахшан. От друга страна, изданието на Сорос Eurasianet прави изводи, че в дългосрочен план появата на китайски войски в Таджикистан ще промени целия баланс на силите, тъй като това ще бъде първият опит за разполагане на китайско военно съоръжение на територията на бившия СССР. \r\nСпекулациите по тази тема ще продължат. Въпреки това Москва и Пекин, осъзнавайки, че техните интереси в Централна Азия могат да се припокриват, могат да изграждат взаимоотношения по такъв начин, че да не възникнат неразрешими проблеми. Затова по-конкретно се появи обещаваща идея за сближаване на Евразийския икономически съюз (ЕАЕС) и икономическия пояс на Китайския път на коприната (проектът „Пояс и път“). \r\nПревод и редакция:", "date": "2019.04.24", "title": "„Фонд за стратегическа култура“ (Русия): Голямата игра на САЩ в Евразия продължава"}
{"url": "http://www.focus-news.net/news/2019/04/24/2650783/varnenskiyat-i-velikopreslavski-mitropolit-yoan-nikoga-ne-e-praven-osnoven-remont-na-kupolite-na-katedralniya-hram-sv-uspenie-bogorodichno-vav-varna.html", "text": "Никога не е правен основен ремонт на куполите на Катедралния храм „Св. Успение Богородично“ във Варна. Това заяви пред журналисти Варненският и Великопреславски митрополит Йоан, предаде репортер на  Радио „Фокус“ – Варна . Митрополит Йоан припомни, че основният купол на църквата е на 130 години, а останалите четири са на по 80 години. Той посочи, че след Възкресение Христово ще продължат усилията на Митрополията за придвижването на процедурите за обновяване на куполите на храма. Трябва да се извърши ремонт на покрива и куполното пространство. Документите са на финал и трябва да бъдат съгласувани с Националния институт за недвижимо културно наследство. „Това е една по-бавна процедура, но се надяваме да я ускорим. Това е един бавен процес, който няма да стане за един ден или за една година“, обясни митрополит Йоан. По думите му основен ремонт на куполите не е правен никога. През 1998 година ламарината е била измазана с боя за печки. Това донякъде е консервирало материала и го е предпазило от метеорологичните условия, но ремонт трябва да се направи, макар нуждата още да не е крещяща. Според митрополит Йоан до момента са доста събрани средства за ремонта – около половин милион лева, но ще трябват още пари. \r\nДиана СТОЕВА", "date": "2019.04.24", "title": "Варненският и Великопреславски митрополит Йоан: Никога не е правен основен ремонт на куполите на Катедралния храм „Св. Успение Богородично“ във Варна"}
{"url": "http://www.focus-news.net/news/2019/04/24/2650785/vidin-120-bezrabotni-litsa-ot-oblastta-shte-badat-vklyucheni-v-regionalnata-programa-za-zaetost.html", "text": "120 трайно безработни лица от област Видин ще бъдат включени в Регионалната програма за заетост на областта за 2019 г. Това съобщи заместник областният управител на област Видин Лъчезар Попиванов на провелото се днес заседание на Комисията по заетост към Областния съвет за развитие, предаде репортер на  Радио „Фокус“ – Видин . \r\nСредствата за област Видин, които са осигурени от държавния бюджет за работна заплата на наетите лица, са в размер на 451 105 лева. В сравнение с миналата година увеличението е в размер на 40 395 лева. За цялата страна средствата, осигурени с Решение на Министерски съвет, са 8 808 000 лв., което ще осигури заетост на над 2 000 безработни лица. \r\nЗаместник областният управител информира за разпределението на работни места по общини, като община Видин ще осигури работа на 14 безработни лица, Белоградчик – на 11,  в Димово ще започнат работа 13 лица. В община Ружинци ще бъдат наети 28 лица на 4-часов работен ден. По 7 лица ще бъдат наети в общините Брегово и Макреш. В Чупрене ще бъдат назначени 9 лица – 6 от тях на 4-часов работен ден, в Кула – 6, в Грамада – 5, в Ново село – 4 и в Бойница –  3. За Областна администрация Видин са одобрени 13 места.  Целта на Регионалната програма е да повиши заетостта, да намали безработицата и повиши качеството на работната сила в региона. В обхвата на целевата група се включват: \r\n - Безработни младежи до 29 г. с подгрупа до 25г. младежи, които нито се обучават, нито са заети; \r\n - безработни над 50-годишна възраст; \r\n - безработни с ниска или с нетърсена на пазара на труда професионална квалификация и недостиг на ключови компетентности в т.ч. безработни с ниско образование (включително от ромски произход); \r\n - хора с увреждания; \r\n - продължително безработни лица; \r\n - лица извън работната сила, желаещи да работят в т.ч. обезкуражени лица. \r\nПроектът на Регионалната програма за заетост на област Видин за 2019г. е разработен от комисия, сформирана със заповед на Областния управител и на днешното заседание бе представен и одобрен от членовете на Комисията по заетостта към Областния съвет за развитие. \r\nОдобрената Регионална програма за заетост на Област Видин – 2019г. ще бъде изпратена за утвърждаване от министъра на труда и социалната политика. Предвижда се  изпълнението на програмата да е в периода юни-декември 2019г. \r\nАнна ЛОЗАНОВА", "date": "2019.04.24", "title": "Видин: 120 безработни лица от областта ще бъдат включени в Регионалната програма за заетост"}
{"url": "http://www.focus-news.net/news/2019/04/24/2650786/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление (ОПУ) – Смолян. Времето е облачно, без валежи, а температурите са положителни. Пътните настилки са сухи. Няма въведени ограничения по проходите и републиканските направления в областта, с изключение на Пампорово, където целогодишно е забранено движението на товарни автомобили над 3,5 тона. През нощта не са получавани сигнали за инциденти по пътищата в областта. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nДвижението по път ІІ-86 Средногорци – Рудозем се осъществява след изчакване заради ремонтни дейности. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. С повишено внимание трябва да се шофира по пътя от Михалково до границата с ОПУ – Пловдив заради осъществяване на рехабилитация на пътя и извършване на ремонтни дейности, като на места се преминава след изчакване. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.04.24", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/04/24/2650788/obshtina-svishtov-desetki-uchenitsi-se-vklyuchiha-v-ezhegodniya-obshtogradski-lekoatleticheski-kros-v-pamet-na-antoniya-antoana-i-vsichki-tragichno-zaginali-detsa-v-reka-lim-na-4-april-2004-g.html", "text": "Десетки ученици се включиха в ежегодния общоградски лекоатлетически крос в Свищов в памет на Антония, Антоана и всички трагично загинали деца във водите на река Лим на 4 април 2004 година. Това съобщиха от пресцентъра на  Община Свищов . В традиционното вече състезание, което протича под мотото „Да опазим децата си” участваха момичета и момчета от 2-ри до 12-ти клас от училищата в община Свищов. Те мериха сили в 8 категории. Кросът се организира за петнадесета поредна година от Фондация „Ангели от Лим”, семейство Братови и семейство Евтимови. Децата, които бягаха в памет на Ангелите от Лим, отново бяха поощрени с грамоти и призове за победителите. Две специални награди бяха връчени за най-млад участник на Митко Борисов (ОУ „Хр. Ботев“, с. Алеково) и най-голям участник – Александър Руменов (ПДТГ „Димитър Хадживасилев“, Свищов). От името на Фондацията г-жа Братова поднесе две парични дарения на Дневния център за деца с увреждания и Центъра за социална рехабилитация и интеграция към Община Свищов.", "date": "2019.04.24", "title": "Община Свищов: Десетки ученици се включиха в ежегодния общоградски лекоатлетически крос в памет на Антония, Антоана и всички трагично загинали деца в река Лим на 4 април 2004 г."}
{"url": "http://www.focus-news.net/news/2019/04/24/2650789/pregled-na-mezhdunarodnite-novini-do-18-chasa-agentsiya-fokus.html", "text": "Посланието на избирателите от първия тур на президентските избори в Македония е приета и ще реагираме, но да дадем шанс на нашата държава, заяви премиерът Зоран Заев в коментар за резултатите от вота. Той изрази увереност, че все пак ще бъде постигната нужната избирателна активност и концепцията на кандидата на СДСМ Стево Пендаровски ще победи, предава скопският телевизионен канал  „Нова ТВ“ . \r\nСпоред Заев, въпросът за името и Договора от Преспа не са причина за неизпълнението на очакванията, защото на референдума са излезли 669 хиляди граждани, а „за“ са гласували 609 хиляди. Ако действително мнозинството е било против, те са щели да гласуват за кандидата на опозицията Гордана Силяновска-Давкова, а тя е получила 319 хиляди гласа на изборите за президент. \r\n*** Преговорите между британското правителство и опозиционната Лейбъристка партия за намиране на компромис за Брекзит не могат да са с отворен край, заявиха от Даунинг стрийт в сряда, предава  Reuters . \r\nГоворителят на британския премиер заяви, че работни групи от двете страни ще ускорят разговорите през тази седмица, като е предвидена и среща за обсъждане на финансовите проблеми в сряда. \r\n***  Правителството на Шотландия „скоро“ ще внесе законодателни инициативи за провеждане на нов референдум за независимост през 2021 година, заяви първият министър Никола Стърджън в сряда, предава  AFP . \r\n„Скоро ще внесе законодателни инициативи, за да определим правилата за всички референдуми“, заяви лидерът на Шотландската национална партия (СНП) пред депутатите в Единбург, като заяви, че това ще бъде свършено до края на 2019 година. \r\n***  САЩ разполагат системи за противоракетна отбрана (ПРО) край границите на Русия с цел да получат възможност за нанасяне на внезапен ядрен удар по руската територия, заяви в сряда първият заместник на началника на Генералния щаб на Въоръжените сили на Руската Федерация генерал-лейтенант Виктор Познихир, предава  ТАСС . \r\n„Разполагането на противоракетни средства по нашите граници създава мощен ударен потенциал на САЩ за възможно нанасяне на внезапен (атакуваната страна не може да удари в отговор) ракетно-ядрен удар по Руската Федерация“, заяви генералът на VIII Московска конференция за международна сигурност. \r\nПознихир добави, че САЩ, също така, се стремят за сметка на развиването на глобална система за ПРО да получат възможност за нанасяне на такъв безответен удар „по всяка неугодна за тях страна“. \r\nПо-рано в своя доклад генералът поясни, че Вашингтон разработва концепция за „достартово“ унищожаване на междуконтиненталните балистични ракети на Русия, Китай и всяка страна, т.е., те трябва да бъдат поразени в своите шахти преди да бъдат изстреляни. Ракетите, които успеят да стартират, ще бъдат унищожавани от системите за ПРО. \r\nПознихир предупреди държавите, на чиито територии вече са разположени или ще бъдат разположени елементи от американската ПРО, че обектите от тази система ще станат първостепенни за унищожаване. От друга страна, отбеляза представителят на Генералния щаб, използването на ПРО по ракети с ядрени бойни глави е свързано със заплахи за продължително радиоактивно замърсяване на териториите. „При това могат да пострадат държави, които не участват в реализацията на противоракетните планове на Пентагона“, поясни той. Мерки против ПРО на САЩ \r\nРусия е предприела адекватни мерки срещу глобалната противоракетна отбрана на САЩ, създавайки ракетни системи с увеличени възможности за преодоляване на тази система – комплексите „Сармат“ и „Авангард“. \r\nПо думите на генерала, в условията на мащабно разгръщане по границите на Русия на отбранителни и ударни въоръжения, се налага да се предприемат „адекватни ответни мерки“. Той напомни, че именно такива мерки са били изложени от президента на Русия Владимир Путин в посланията пред Федералното Събрание. \r\n„Към тях, на първо място, се отнася оборудването на стратегическите настъпателни сили с перспективни ракетни системи с повишени възможности за преодоляване на системите за ПРО, като например, „Авангард“ и „Сармат“, съобщи Познихир. \r\nГенералът напомни думите на руския държавен глава, че Русия не е заинтересована в надпревара във въоръжаването „и призовава САЩ да се върнат на масата за преговори за конструктивен диалог по проблематиката за ПРО и търсенето на взаимноприемливи решения“. Ракетите на Русия и Китай \r\nСАЩ са разработили концепция за достартово прихващане и планират да унищожат междуконтиненталните балистични ракети на Русия, Китай и други страни, докато те още се намират в пусковите установки, добави Познихир. \r\nПо неговите думи, Вашингтон планира да създаде космически ешелон с ударни средства за ПРО за поразяване на балистични ракети в ранния стадий на техния полет, по същество, възраждайки концепцията за „звездни войни“. При това, отбеляза генералът, не се изключва възможността за използване на тези средства за нанасяне на превантивен удар по обекти на Русия и Китай и всяка друга страна. \r\n„Анализът на вероятните действия на САЩ показва, че американците имат намерение да получат стратегическо превъзходство за сметка на реализацията на т.нар. достартово прихващане, когато почти всички балистични ракети трябва да бъдат унищожени още в пусковите установки“, заяви Познихир. \r\nОстаналите ракети, добави генералът, които успеят да излетят след този внезапен удар, ще бъдат прихванати от системите за ПРО. Той напомни, че САЩ активно развиват сегмента на ПРО в Европа и по-специално, в Полша, където се създава позиция за противоракетната система с наземно базиране Aegis Ashore, а друга такава система вече е на бойно дежурство в Румъния. Вашингтон, също така, разширява азиатско-тихоокеанския сегмент заедно с Япония, Южна Корея и Австралия, добави генералът. Ескадрени миноносци в Черно море \r\nВсеки ескадрен миноносец в акваторията на Черно море може да носи на борда от 30 до 80 крилати ракети „Томахоук“, съобщи Познихир. \r\nГенерал-лейтенантът отбеляза, че освен наземната ПРО, Вашингтон активно развива морския компонент на тази система. За тази цел се използват универсалните пускови установки Мк-41, които позволяват да се използват не само противоракети, но и крилати ракети с голям обсег „Томахоук“, за които се разработват нови ядрени бойни части. \r\n„Дори сега американските кораби за ПРО (разрушители от вида Arleigh Burke, снабдени със системи Aegis) редовно влизат в акваторията на Балтийско и Черно море и са на бойно дежурство в Японско и Южнокитайско море. При това в зависимост от варианта на оборудване на всеки кораб за ПРО, на него може да има от 30 до 80 крилати ракети“, заяви Познихир. \r\nТой добави, че заявленията на американската страна за създаване на ядрени бойни заряди с малка мощност за ракетите „Томахоук“ и възможността за тяхно използване „стимулира стремежа на други страни да се сдобият с аналогично оръжие“. „В резултат се случва разгръщане на нова надпревара във въоръжението, включително ядреното. При това САЩ блокират приемането на каквито и да е инициативи за предотвратяването й, както и за неразполагането на оръжия в космоса“, добави Познихир. \r\nТАСС отбелязва, че VIII Московска конференция за международна сигурност се провежда от 23 до 25 април. В дневния ред са най-значимите проблеми, възникващи при формирането на възгледите за международната сигурност. Ще се проведе обмен на мнения по въпросите за съвременните военни опасности и заплахи, включително усъвършенстването на системите за контрол над въоръженията; участниците ще обсъдят също ситуацията в Близкия Изток, Азия, Африка и Латинска Америка. Очаква се да участват министрите на отбраната на не по-малко от 35 държави и повече от хиляда експерти от повече от 100 страни. \r\n*** Сръбският президент Александър Вучич заяви от Пекин, че след десет дни ще бъде открита южната част на Коридор номер 10, предава скопското електронно издание  „Слободен печат“. \r\n„Бих искал да участвам в отварянето на южната част на Коридор номер 10, който ще бъде завършен след десет дни. След десет дни ще можете да пътувате към Скопие, Солун и Атина без да минете нито един метър, който не е автомагистрала“, заяви държавният глава. \r\n***  Президентът на САЩ Доналд Тръмп в сряда заяви, че ще изпрати „въоръжени войници“ на южната граница на страната, след като мексикански военнослужещи са „извадили оръжия“ срещу американските си колеги, предава  AFP . \r\nТръмп визира инцидент от 13 април, когато мексикански войници са разпитали и са насочили оръжията си към двама американски граничари, извършващи наблюдение на границата. \r\n„Наскоро мексикански войници извадиха оръжия срещу войници от нашата Национална гвардия, вероятно като отвличаща маневра за наркотрафикантите на границата. Това е по-добре да не се случва отново! Сега изпращаме ВЪОРЪЖЕНИ ВОЙНИЦИ (главните букви са от Тръмп) на границата. Мексико не прави достатъчно за спирането и връщането (на наркотрафикантите, имигрантите)“, написа американският лидер в „Туитър“. \r\n***  Президентът на Русия Владимир Путин подписа указ, който позволява жителите на редица райони на югоизточните региони на Украйна да получат руско гражданство чрез опростена процедура, предава  ТАСС . \r\nСпоред документа, публикуван на официалния сайт на Кремъл, „лицата, постоянно живъщи на териториите на отделни райони на Донецка и Луганска области на Украйна, имат право да се обърнат със заявление за получаване на гражданство на Руската Федерация в опростен ред“, се казва в указа. Отбелязва се, че това решение е взето „с цел да се защитят правата и свободите на човека и гражданина“ и изхожда от общопризнатите принципи и норми на международното право. \r\n***  След първия тур на президентските избори в Македония много ниската избирателна активност на гражданите, в „Туитър“ и другите социални мрежи започнаха обширни дискусии кой ще бъде президент на Македония ако във втория тур не бъде постигната нужната избирателна активност от 40% от всички избиратели ( 1 808 131 ), пише  електронното издание „Скопие 24“ . \r\nДосега в публичното пространство се обсъждаха няколко различни варианта за това, което ще се случи, ако има бойкот на изборите и не бъде постигната заветната явка, сред които бяха, държавният глава да се избере в парламента, неговата функция да бъде поета от председателя на парламента (Талат Джафери) до провеждането на нови избори и настоящият държавен глава да остане на поста си до новия вот. \r\nПотребителите на социалните мрежи обаче са категорични, че според член 82 точка 1 от Конституцията на Република Северна Македония, Иванов трябва да остане на длъжността си, освен при строго определени случаи – смърт, оставка, трайно възпрепятстван да изпълнява служебните си задължения, нито един от които не е факт. \r\nНа първия тур на президентските избори от регистрираните 1 808 131 избиратели от своето право се възползваха 755 816 души, или 41,85%, според данните на Държавната избирателна комисия. \r\n*** Министърът на външните работи на Албания Гент Цакай заяви, че „Министерството на външните работи на Албания ще създаде специален екип, който да се занимава със засилването на международните позиции на Косово, съставен от най-квалифицираните дипломати от Косово и Албания“, предава  държавната „Радио и телевизия Косово“ (RTK) . \r\nПо време на интервю пред телевизия Klan TV, Цакай заяви, че много скоро Албания и Косово ще имат общи посолства. \r\n„Ще разгледаме възможността за обмен на професионален и дипломатически персонал в министерствата. Също така ще има съвместен календар между външните министерства на Косово и Албания“, добави Цакай. Агенция „Фокус“ припомня: Интеграционните процеси между Косово и Албания вървят с пълна сила, а сред населението на двете страни има огромна подкрепа за съединение. \r\nНа 2 август 2018 г. съобщихме, че албанският министър на диаспората Пандели Майко, извести косоварите, че от 1 януари 2019 година между Косово и Албания няма да има граница. \r\nМайко, на посещение в град Скендерай, Централно Косово, присъства на манифестация, посветена на косовската диаспора, заяви, че албанският премиер Еди Рама вече е взел решението. \r\n„Границата между Албания и Косово трябва да се отвори и премиерът ми каза, че вече е взел решение от 1 януари да започне свободното движение между Албания и Косово“, подчерта Майко, а неговото изказване бе посрещнато от бурни овации и скандирания. \r\nНа манифестацията в Скендерай присъстваха и премиерът и президентът на Косово Рамуш Харадинай и Хашим Тачи, но, както съобщават прищинските медии. \r\nНа 1 януари 2019 г. Албания и Косово признаха взаимно шофьорските книжки и влезе в сила правилото, че  за преминаването на границата да е достатъчна лична карта, издадена или в Албания, или в Косово. \r\nОсвен това двете страни подписаха споразумение, според което се въвежда съвместен контрол на границата между двете страни. \r\n„Това, което някога беше граничен пункт на Косово, сега вече не съществува, изцяло е премахнато. Очакваме и развитието на останалата част от нужните договори и протоколи, за да не бъдат спирани превозните средства, така че тук ще бъдат спирани много малко автомобили, за да бъдат направени нужните рутинни процедури“, заяви Харадинай на граничния пункт Морина. \r\n„Така че няма да има двоен контрол, а само единичен и аз вярвам, че до 2 април тази граница ще бъде точката, която ни обединява“, заяви Харадинай, като обяви, че през следващите месеци ще бъде интензифицирана работата за „цялостното премахване на границата между Косово и Албания, на шенгенския принцип“.  \r\n***  Президентът на Турция Реджеп Таийп Ердоган в сряда заяви, че не може да бъде оспорен фактът, че Франция е избила 800 хиляди души в Руанда преди 25 години, в остър ответ на критиките на френския президент Еманюел Макрон, който определи събитията от 1915 година като „арменски геноцид“, пише електронното издание на  турския вестник Yeni Safak . \r\n„Ако се поровим в геноцидите, кланетата и нарушенията на човешките права, ще видим същите страни, които вдигат шум за демокрацията и свободата“, заяви турският президент на симпозиум за архивите и историческите изследвания в столицата Анкара. \r\n„Тези, които поучават Турция за човешките права, демокрацията, арменския въпрос и борбата срещу тероризма имат кървава история“, добави турският лидер. \r\nТой каза още,  че нито една група или държава не може да докаже твърденията по арменския въпрос чрез доказателства от архивите. \r\nКато отбеляза, че архивите на Турция за събитията от 1915 година са изцяло достъпни, Ердоган призова арменците и третите страни да направят същото. \r\nПо-рано този месец Макрон обяви 24 април за ден на памет за събитията от 1915 година между Турция и Армения. \r\nПозицията на Турция за тези събития е, че избиването на арменците в Източна Анатолия се е случило, когато някои от тях са взели страната на нахлуващите руснаци и са се разбунтували срещу Османската империя. Последващото преселване на арменците води до много жертви. \r\nТурция отхвърля представянето на инцидента като геноцид и описва събитията през 1915 година като трагедия, в рамките на която и двете страни са дали жертви. \r\nАнкара многократно е предлагала да се създаде съвместна комисия от историци от Турция и Армения и международни експерти, които да се справят с въпроса. \r\n*** Вицепремиерът на Италия и министър на отбраната Матео Салвини в сряда опроверга спекулациите за разпадане на правителството и предсрочни парламентарни избори, като увери, че то ще изкара целия си мандат, предава  Reuters . \r\nДвете управляващи партии, дясната „Лига“ и ляво-популисткото Движение 5 Звезди, влязоха в няколко конфронтации в рамките на борбата за гласове на изборите за Европейски парламент на 26 май, отбелязва британската агенция. \r\n***  Началникът на Генералния щаб на Въоръжените сили на Русия армейски генерал Валерий Герасимов заяви, че политиката на САЩ и техните съюзници е агресивна, предава  ТАСС . \r\n„Най-голямо влияние върху състоянието на глобалната и регионалната сигурност оказват фактори от субективен характер, обусловени от агресивното направление на политиката на САЩ и техните съюзници“, заяви военният в сряда по време на VIII Московска конференция по сигурността. \r\nГерасимов добави, че за запазване на глобалната си доминация, контрола над световните запаси на природни ресурси и транспортни комуникации, Вашингтон пренебрегва нормите на международното право и целенасочено разрушава механизма за колективна сигурност, закрепен с Устава на ООН. Според оценката на генерала, това води към разрушаване на цялата система за стратегическа стабилност. \r\nНачалникът на Генералния щаб обърна внимание, че „Вашингтон последователно се освобождава от поетите договорни задължения в областта на контрола над въоръженията“. \r\n„Методите за водене на хибридна война не са разработени от нас. Специалните служби на Запада отдавна ги използват, на първо място срещу Русия“, отбеляза Герасимов. \r\nПо неговите думи, западните страни обвиняват в подобни действия Русия, за да замаскират своите собствени дела. Но „готовите да повярват в тази лъжа става все по-малко и по-малко“, подчерта военният. \r\n***  Саудитска Арабия към момента няма планове за увеличаване на добивите, след като САЩ прекратиха изключенията от санкциите срещу износа на ирански нефт, заяви енергийният министър на страната в сряда, предава  AFP . \r\n„Глобалните резерви продължават да се увеличават въпреки случващото се във Венецуела и затягането на санкциите срещу Иран“, заяви Халид ал Фалих на финансова конференция в Рияд. \r\n„Не виждаме нужда да правим нещо незабавно“. \r\n***  Мащабът и сложността на терористичните атаки на католическия Великден в хотели и църкви в Шри Ланка предполага участието на външна група, като „Ислямска държава“, заяви посланикът на САЩ в Коломбо Алайна Теплиц в сряда, докато броят на жертвите се увеличи до 359 души, предава  Reuters . \r\nТерористичната групировка „Ислямска държава“ вече пое отговорността за координираните бомбени атаки, но към момента няма доказателства за това. \r\nДлъжностни лица на Шри Ланка обвиниха две местни ислямистки групи, за които има подозрения, че имат връзки с джихадистката групировка. Започнали са да се появяват детайли за група от деветима, добре образовани самоубийствени атентатори, включително жена, от заможни семейства. \r\n„Ако погледнете мащаба на атаките, нивото на координация, колко са сложни, не е невероятно да се смята, че има външни връзки“, заяви Телиц пред журналистите в Коломбо. \r\n***", "date": "2019.04.24", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2019/04/24/2650790/sliven-vremenno-sa-vavedeni-ogranicheniya-za-dvizhenie-kray-gradets-i-sadovo.html", "text": "Сухи и нормално проходими  са пътищата в Сливенска област. Няма въведени ограничения. Движението е интензивно, съобщиха от  Областното пътно управление . Затворени за тежкотоварни автомобили над 10 т са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nПо пътя ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено движението на МПС над 12 т поради намалена носимоспособност на мостово съоръжение на км 10+868. Движението по пътя ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка в област Бургас. Срокът на двата ремонта е до 30 юни.", "date": "2019.04.24", "title": "Сливен: Временно са въведени ограничения за движение край Градец и Садово"}
{"url": "http://www.focus-news.net/news/2019/04/24/2650791/blagoevgrad-shofyorite-da-se-dvizhat-s-povisheno-vnimanie-po-glaven-pat-e-79-v-uchastaka-ot-oblastniya-grad-do-otklonenieto-za-selo-stara-kresna.html", "text": "Шофьорите да се движат с повишено внимание по главен път Е-79 в участъка от Благоевград до отклонението за село Стара Кресна от км 360+000 до км 392+500, поради косене на трева. Това съобщи за  Радио „Фокус“ - Пирин  дежурният служител в Областно пътно управление - Благоевград. Нормално интензивен е трафикът по главен път Е-79 и второкласен път 19 Симитли - Гоце Делчев. Ограничено е движението за тежкотоварни автомобили над 12 тона на третокласен път 108 в района на село Рибник, поради аварийни ремонтни дейности. Обходният маршрут е през третокласен път 198 – село Дрангово - село Ръждак - Петрич. Срокът за приключване на аварийния ремонт е до 31 юли. Повишена е опасността от падащи камъни в района на Кресненското дефиле и прохода Предел. Шофьорите да се движат с повишено внимание и съобразена скорост на второкласен път 19 Симитли - Разлог в участъка от град Симитли до прохода Предел от км 0+000 до км 21+400, поради косене на трева и изрязване на храсти в участъка. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатоварено е движението в областния център. Всички светофарни уредби в града са изправни. Колони от автомобили се образуват на кръстовището между бул. „Св. св. Кирил и Методий“ и бул. „Св. Димитър Солунски“. Задръстване се е образувало на кръговото кръстовище между улица „14-ти полк“, булевард „Джеймс Баучер“ и улица „Александър Стамболийски“. Частични задръствания се образуват на кръговото кръстовище на булевард „Св. св. Кирил и Методий“, на кръстовището на булевард „Васил Левски“ и булевард „Свети Димитър Солунски“, на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“, на кръстовището на улица „Славянска“ под МБАЛ-Благоевград, на улица „Яне Сандански“ на влизане в квартал „Струмско“ и на улица „Стефан Стамболов“. \r\nНатали СТЕФАНОВА", "date": "2019.04.24", "title": "Благоевград: Шофьорите да се движат с повишено внимание по главен път Е-79 в участъка от областния град до отклонението за село Стара Кресна"}
{"url": "http://www.focus-news.net/news/2019/04/24/2650758/ministar-petya-avramova-polagame-usiliya-srokat-za-vavezhdane-na-tol-sistemata-16-avgust-da-bade-spazen.html", "text": "Полагаме усилия срокът за въвеждане на тол системата - 16 август, да бъде спазен. Това каза министърът на регионалното развитие Петя Аврамова по време на изслушването си в Регионална комисия за напредъка по  въвеждането електронната система за таксуване, предаде репортер на  Агенция „Фокус“ . „Искам да ви уверя, че всички, които са назначени и работят в Националното тол-управление и екипа на АПИ и на МРРБ полагаме усилия този срок да бъде спазен“, заяви Аврамова.  \r\nМинистърът обясни възприетият заедно с  консултантите от Световната банка подход. „В сектора от 3,5 до 12 тона сме търсили максимално евтин вариант, даже вариантът, който сме предложили е най-евтин в Европа, така че да защитим малкия бизнес, който прави ежедневните доставки на хранителни продукти“, посочи министърът. \r\nВ сектора за превозни средства над 12 тона Аврамова отбеляза, че тарифите, които са представили на превозвачите, са средни за Европа. „При автобусите принципът, който сме искали да се спази е средствата, които до момента сме събирали от автомобилните превози като винетни такси да събираме и в бъдеще, само че тя да бъде преразпределена вътре в сектора и то по справедлив начин“, каза Аврамова.  \r\nПо думите ѝ идеята е тези, които пътуват повече да заплащат повече.  \r\n„Този диалог не е затворен. Ние ще продължаваме тези срещи, така че накрая да се обединим около една тарифа, която да бъде както приемлива за бизнеса, така и за нас, и за АПИ като средства, които ние трябва да ремонтираме, рехабилитираме и да строим нови пътища в България“, допълни министърът. Министърът уточни, че обхватът на пътна мрежа все още не е предоставен в окончателния вариант. „Доизчистваме пътищата, които ще бъдат в обхвата на тол системата, но ще имат нулева ставка поради лошо състояние на пътната настилка“, уточни още министърът. \r\nДеница КИТАНОВА", "date": "2019.04.24", "title": "Министър Петя Аврамова: Полагаме усилия срокът за въвеждане на тол системата - 16 август, да бъде спазен"}
{"url": "http://www.focus-news.net/news/2019/04/24/2650775/govoritelyat-na-tereza-mey-pregovorite-mezhdu-pravitelstvoto-i-leybaristite-ne-mogat-da-sa-s-otvoren-kray.html", "text": "Преговорите между британското правителство и опозиционната Лейбъристка партия за намиране на компромис за Брекзит не могат да са с отворен край, заявиха от Даунинг стрийт в сряда, предава  Reuters . \r\nГоворителят на британския премиер заяви, че работни групи от двете страни ще ускорят разговорите през тази седмица, като е предвидена и среща за обсъждане на финансовите проблеми в сряда. \r\nПревод и редакция:", "date": "2019.04.24", "title": "Говорителят на Тереза Мей: Преговорите между правителството и Лейбъристите не могат да са с отворен край"}
{"url": "http://www.focus-news.net/news/2019/04/24/2650793/prof-georgi-kamarashev-zam-kmet-veliko-tarnovo-istoricheskata-i-duhovna-stolitsa-na-balgariya-e-nay-podhodyashtoto-myasto-za-vsichki-hristiyani-da-posreshtnat-velikden.html", "text": "Велико Търново – историческата и духовна столица на България е най-подходящото място за всички християни да посрещнат Великден. Това каза в предаването  „Царевград Търнов – славата и величието на България“  на Радио „Фокус“ зам.-кметът на Община Велико Търново проф. Георги Камарашев. Той призова всички търновци и гости на града да се качат на крепостта Царевец на връх Великден, където местната администрация организира специална програма за девета поредна година.  „По стара традиция пасхалната служба ще бъде на върха на крепостта Царевец, там където днес се издига патриаршеския храм „Възкресение Господне“. От това сакрално място ще бъде изнесен благодатният огън в нощта nа 27 срещу 28 април. А точно в полунощ, когато настъпва Великден, всички църковни камбани ще бият едновременно. Организирано е литийно шествие с факли, което ще започне във Великденската нощ  от патриаршията на Царевец и ще продължи до катедралния храм „ Рождество на Св. Богородица“, обясни още зам.-кметът и допълни, че за всички присъстващи ще има осигурена почерпка – великденски козунаци и украсени яйца. Той подчерта и, че Великден – един от най-светлите християнски празници ни напомня да спазваме общочовешките християнски ценности и принципи. „Те са били винаги и в основата на нашата българска идентичност, а именно да бъдем добри, да помагаме на ближния, да бъдем състрадателни и солидарни с хората в беда, да носим доброта и любов в сърцата си. Пожелавам на всички светъл, озарен и благословен Великден!“, каза още проф. Камарашев. „Фокус“  припомня, че последната служба за Възкресение Христово на Царевец е отслужена през 1393 година от патриарх Евтимий, преди падането на България под турско робство. Традицията бе възстановена от Община Велико Търново през 2011 година. \r\nЛуиза ТРАНЧЕВА", "date": "2019.04.24", "title": "Проф. Георги Камарашев, зам.-кмет: Велико Търново – историческата и духовна столица на България е най-подходящото място за всички християни да посрещнат Великден"}
{"url": "http://www.focus-news.net/news/2019/04/24/2650792/bls-nastoyava-za-uvelichavane-na-tsenite-na-meditsinskite-deynosti-v-ramkite-na-sega-deystvashtiya-aneks-kam-nrd-2018.html", "text": "Българският лекарски съюз настоява за увеличаване на цените на медицинските дейности (особено за педиатричните пътеки) още в рамките на сега действащия Анекс към НРД 2018, като за тази цел се използва резерва на НЗОК. Това става ясно от позиция на  БЛС , приета на по време на днешното му заседание.  \r\nВ него се посочва, че през последните месеци сме свидетели на поредица от протести – тези на професионалистите по здравни грижи от страната, а от началото на месец април - на педиатрите от Специализираната болница по детски болести „Проф. д-р Иван Митев“, но според БЛС това не е начинът да се реши задълбочаващият се с години проблем за остойностяване на труда на здравните специалисти.  \r\nОт БЛС посочват, че единственият начин за публично финансиране на здравеопазването в България е през НЗОК, а финансирането на отдалечените региони е отговорност на Министерство на здравеопазването чрез програмата за лечебните заведения, работещи в неблагоприятни условия. Те има възможност и трябва да бъдат решени чрез повишаване на цените на клиничните пътеки в болничната помощ и чрез повишаване на цените на  \r\nмедицинските дейности и капитацията в извънболничната, смятат от съсловната организация. \r\nБЛС настоява в спешен порядък да отпаднат лимитите за броя легла по клиники в Педиатрията и предлага ограничението да е общо за броя легла за педиатричните болници и отделения. Съюзът иска още увеличаване на цените на медицинските дейности (особено за педиатричните пътеки) още в рамките на сега действащия Анекс към НРД 2018, като за тази цел се използва резерва на НЗОК. Сред исканията на БЛС е и изплащане на т. нар. „надлимитна дейност“ на болниците на стойност 153 млн. лв. с икономии реализирани от бюджета за болничната помощ за 2019.Съсловната организация настоява да бъде въведена потребителска такса за преглед на дете, която да бъде поета от държавата. \r\nБЛС настоява за достойно заплащане на всички, работещи в здравния сектор, което да се реализира чрез реално остойностяване на труда на  \r\nмедицинските специалисти. Съсловната организация е на мнение, че само по този начин ще се гарантира спокойствието на пациента и предвидимост в системата.", "date": "2019.04.24", "title": "БЛС настоява за увеличаване на цените на медицинските дейности в рамките на сега действащия Анекс към НРД 2018"}
{"url": "http://www.focus-news.net/news/2019/04/24/2650797/gabrovo-remont-se-izvarshva-v-uchastak-ot-patya-mezhdu-sevlievo-i-selo-draganovtsi.html", "text": "Ремонт се извършва в участъка от пътя между Севлиево и село Драгановци от км 0+000 до км 14+600. Строително-монтажните работи ще продължат до 22 юни, съобщиха за  Радио „Фокус“ – Велико Търново  от Областно пътно управление – Габрово и уточниха, че трафикът в региона към този час е натоварен. Времето е ясно и слънчево, а настилките – сухи. Нови въведени ограничения няма. За изминалото денонощие не са регистрирани и тежки инциденти. Пропаднал участък затруднява движението между селата Селище и Стоките. Нека шофьорите карат внимателно в отсечката при  км 11+675. Мястото е обезопасено и сигнализирано, а укрепването ще продължи до 31 март. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 граница с област Ловеч – Кормянско – Малки Вършец, при км 46+800 - по общинския път до III–403 в село Малки Вършец. Отворен за движение е прохода Шипка, но там остава в сила забраната за тежкотоварни автомобили над 12 тона. \r\nЛуиза ТРАНЧЕВА", "date": "2019.04.24", "title": "Габрово: Ремонт се извършва в участък от пътя между Севлиево и село Драгановци"}
{"url": "http://www.focus-news.net/news/2019/04/24/2650794/kardzhali-110-politsai-shte-osiguryavat-obshtestveniya-red-po-vreme-na-velikdenskite-praznitsi-v-oblastta.html", "text": "110 полицаи ще осигуряват обществения ред по време на великденските празници в област Кърджали, като за тази цел ще бъдат мобилизирани служители на охранителна и териториална полиция. Това каза по време на брифинг главен инспектор Тодор Ригов, началник на сектор в отдел „Охранителна полиция” в Областна дирекция на МВР-Кърджали, предаде кореспондент на  Радио „Фокус“ . Той допълни, че на местата с голямото струпване на хора, което се очаква около храмовете и питейните заведения, ще бъде осигурен общественият ред. „Извършват се проверки на оръжейни магазини за пиротехнически средства с изтекла годност, особено що се отнася до продажбата на фойерверки на непълнолетни лица, които могат да създадат проблеми“, обясни главен инспектор Тодор Ригов. Той отбеляза, че при извънредни ситуации гражданите могат да сигнализират на тел. 112. „Автопатрули и служители на КАТ ще дежурят, за да може да се вземат мерки за пресичане на престъпления в самото начало“, увери гл. инспектор Ригов. \r\nДарина ДЕЕНИЧИНА", "date": "2019.04.24", "title": "Кърджали: 110 полицаи ще осигуряват обществения ред по време на великденските празници в областта"}
{"url": "http://www.focus-news.net/news/2019/04/24/2650796/kyustendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево. Това съобщи за  Радио „Фокус” – Кюстендил  дежурният на българо-македонския граничен пункт. Движението от и към пункта се осъществява без проблеми, пътните настилки навсякъде са сухи. Няма образували се колони от чакащи автомобили. Не са въведени ограничения за движението на автомобилите. \r\nВенцеслав ИЛЧЕВ", "date": "2019.04.24", "title": "Кюстендил: Нормално се извършва преминаването през ГКПП „Гюешево"}
{"url": "http://www.focus-news.net/news/2019/04/24/2650765/prof-oleg-asenov-natsionalno-tol-upravlenie-dvizhim-se-v-grafik-s-tol-sistemata-obsluzhvaneto-na-klientite-e-prioritet.html", "text": "Движим се в график с тол системата. Това каза проф. Олег Асенов, началник отдел „Управление на информационните системи и инфраструктура“ в Националното тол управление по време изслушване в Регионална комисия за напредъка по въвеждането на електронната система за таксуване, предаде репортер на  Агенция „Фокус“ . Той изтъкна, че на първи план е обслужването на клиенти.  „Дали сме приоритет на този елемент, защото сме си взели поуки от това, което се случи около Нова година. Искаме този елемент да бъде на първо място в нашата листа от задачи, за да може да осигурим ефективната работа на функцията на обслужване“, заяви Асенов и допълни, че от 8 юни започват обучения за работа с тол системата. „Хората, които ще обслужват нашите потребители на пътя ще имат достатъчно време, за да могат да се запознаят с интерфейсите, с които ще работят“, допълни проф. Асенов. Той обясни, че към момента активно се движи и процесът на инсталиране на така наречените стационарни контролни точки. „Към момента имаме инсталирани 24 точки, въведени в експлоатация. Още 24 са в процес на изгражданите, за останалите имаме проектна документация, която предстои да бъде внесена“, допълни още началникът на отдел „Управление на информационните системи и инфраструктура“. „Днес имахме оперативна среща за отчет на прогреса. В момента вървят рехабилитационните дейности по подготовка за инсталации с разчет началото на май да започнем проеоборудването на тези точки, за да бъдат необходимия брой готови за въвеждане на системата към 16 август“, обясни проф. Асенов. Той съобщи, че днес ще има временно прекъсване, защото започва въвеждането на софтуера на така наречената централна компонента за тол таксуване.  \r\nДеница КИТАНОВА", "date": "2019.04.24", "title": "Проф. Олег Асенов, Национално тол управление: Движим се в график с тол системата, обслужването на клиентите е приоритет"}
{"url": "http://www.focus-news.net/news/2019/04/24/2650799/veliko-tarnovo-usloviyata-za-patuvane-v-regiona-sa-normalni.html", "text": "Ограничено е движението на товарни автомобили над 10 тона по пътя Дебелец – Средни колиби – Елена. Причината е намален габарит на пътното платно. В участъка се извършват ремонтни дейности, които трябва да приключат до края на май. От Областно пътно управление – Велико Търново съобщиха за  Радио „Фокус“ – Велико Търново , че обходният маршрут е през Дебелец – Велико Търново – Лясковски кантон – Миндя – Елена и обратно. Условията за пътуване в региона са нормални. Времето е ясно и слънчево, пътищата навсякъде са сухи. Ограничено е движението по пътя между селата Царски извор и Драганово. От км 0+000 до км 5+500 има  свлачище, което укрепване ще продължи до 31 май. Обходният маршрут е през Сушица – Драганово. Забранено е преминаването на автомобили над 3.5 тона по пътя Чешма – Кесарево, където се разширява платното. Обходният маршрут е през  Сливовица – Горско Ново село – Джулюница. Ремонтни дейности се извършват и по пътя между Твърдица и Елена. В участъка от от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за организация на движението отново е краят на май. Отворен за движение е Прохода на Републиката, но остава в сила предупреждението за опасност от падащи камъни. Там пътната настилка също е суха, а трафикът – интензивен. \r\nЛуиза ТРАНЧЕВА", "date": "2019.04.24", "title": "Велико Търново: Условията за пътуване в региона са нормални"}
{"url": "http://www.focus-news.net/news/2019/04/24/2650802/nezavisen-severna-makedoniya-makedoniya-s-nay-golyam-rast-na-noshtuvkite-v-evropa.html", "text": "Македония през 2018 г. постигна най-голям ръст в Европа, в броя на нощувките на туристите, а Крушево заедно със Скопие, Охрид и Битоля са лидерите на този ръст, предава македонското електронно издание „Независен“, позовавайки се на уеб портала https://www.travel-advisor.eu. Според него в Македония има около 250 категоризирани хотела и много частни квартири, така че се смята, че туристите разполагат с над 45 000 легла. Най-посещавани са Скопие, Охрид, Битоля, Крушево, планински и винарски райони. Ръстът в броя на туристическите посещения от 22% е голям успех, а Македония е на върха на европейските дестинации, когато става дума за увеличение на нощувките, отбелязва медията, позовавайки се на портала. \r\nМестните власти на Крушево са повече от доволни, че градът е на върха на желаните от туристите дестинации в Македония, предава Радио „Фокус“ в рубриката „Балкански туристически часовник“. През 2018 г. община Крушево регистрира увеличение от 67% на броя нощувки и това предполага, че Крушево става все по-популярна. В момента общината изпълнява няколко проекта, които имат за цел да прокарат Крушево като дестинация за приключенски туризъм, но и да продължат туристическия сезон в града и общината.", "date": "2019.04.24", "title": "“Независен” (Северна Македония): Македония с най-голям ръст на нощувките в Европа"}
{"url": "http://www.focus-news.net/news/2019/04/24/2650801/predstoyashti-sabitiya-v-stranata-za-25-april-agentsiya-fokus.html", "text": "*** \r\nОт 09.00 часа ще започне редовното заседание на Народното събрание. \r\n*** \r\nОт 11.00 часа В УНСС премиерът Бойко Борисов ще проведе среща с ръководството на университета, за да обсъдят въпроса с обещаните средства за нов корпус.  \r\n*** \r\nОт 10.15 часа в Центъра за настаняване от семеен тип за деца/младежи с увреждания (ул. „Владислав Граматик“ № 93) министърът на труда и социална политика Бисер Петков ще даде брифинг. \r\n*** \r\nОт 8.00 часа в локалното платно на бул. „Александър Малинов“, след магазин ХИТ в посока Бизнес-парк, представител на Пътна полиция – ГДНП ще даде подробности за предприетите мерки за организация на движението във връзка с предстоящите празници.  \r\n*** \r\nОт 09.00 часа Негово Светейшество Патриарх Неофит ще отслужи архиерейска св. Василиева литургия в митрополитската катедрала „Св. Неделя“. \r\n*** \r\nОт 09.30 часа 3-ти състав на Специализирания наказателен съд ще заседава по делото срещу Мирослав Ц. и Ивалин Й., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа в зала „Проф. Марин Дринов“ на БАН ще се проведе лекция на проф. Федерика Оливарес на тема „The power of Cultural Diplomacy in a changing world”. \r\n*** \r\nОт 10.00 часа европейският комисар по цифрова икономика и цифрово общество Мария Габриел ще открие конференция по изкуствен интелект на тема: „ARTIFICIAL INTELLIGENCE: INTELLIGENCE VS. ETHICS“  в Нова конферентна зала (Огледалната зала) в Ректората на Софийския университет „Св. Климент Охридски”. \r\n*** \r\nОт 10.00 часа 12-и състав на Специализирания наказателен съд ще заседава по делото срещу Гриша Г., Данаил Г. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа ІІ въззивен състав на СГС ще разгледа мярката за неотклонение на служителя от СОБТ Красимир Пешовски, обвинен в искане на откуп.  \r\n*** \r\nОт 10.30 часа 10-и състав на Специализирания наказателен съд ще заседава по делото срещу Иво Т. и Шерго А., на които са повдигнати обвинения за образуване и ръководене на организирана престъпна група. \r\n*** \r\nОт 10.30 часа на пл. „Света Неделя“ институцията на омбудсмана, съвместно с Българската православна църква, организира боядисване на 1 000 великденски яйца, в което са поканени над 200 деца от 4 столични детски градини и 8 училища. \r\n*** \r\nОт 11.00 часа Камарата на строителите в България организира работна закуска, на която ще представи актуалните теми, по които Камарата работи – усъвършенстване на нормативната уредба в сферата на строителството, както и новите възможности, които дава системата на Централния професионален регистър на строителя. \r\n*** \r\nОт 11.00 часа в централата на ВМРО (ул. „Пиротска“ 5, ет. 5) ще бъде подписано споразумение за съвместна дейност на евроизборите между ВМРО и Социалдемократическата партия. На събитието ще присъстват председателят на СДП Тодор Барболов, водачът на листата на ВМРО – БНД Ангел Джамбазки, началникът на предизборния щаб Юлиан Ангелов и Румяна Борисова – представител на СДП в листата с кандидати за евродепутати. \r\n*** \r\nОт 11.00 часа в Националния пресклуб на БТА проф. Николай Овчаров и кметът на Свищов Генчо Генчев ще дадат пресконференция за разкриването на средновековната крепост в Свищов – една от последните героични крепости на цар Иван Шишман и резиденция на Дракула. \r\n*** \r\nОт 11.00 часа Националното ловно-рибарско сдружение – „ Съюз на ловците и риболовците в България“ ще даде пресконференция на тема „Европейските предизвикателства пред лова и ловната общност в България. Информиран избор за Европейски парламент 26 май 2019 г.” на бул. „Витоша“ № 31-33, ет. 5.  \r\n*** \r\nОт 11.30 часа в Парк хотел Витоша в рамките на 42-ия годишен конгрес на Европейската фармацевтична студентска асоциация (EPSA), ще се проведе дискусионен семинар на тема: „Онкохематологичните заболявания: от смъртоносна диагноза към нов живот“. \r\n*** \r\nОт 12.00 часа с мирен протест пред посолството на КНР, последователите на Фалун Гонг в България ще отбележат 20 години от началото на  национална кампания за елиминиране на Фалун Гонг от Китай. \r\n*** \r\nОт 12.00 часа в Борисовата градина (до паметника Братска могила на загиналите антифашисти) Астелас Фарма ще отбележи 10-годишнината на компанията в България със засаждането на 20 японски вишни. \r\n*** \r\nВ 13.00 часа кметът на София Йорданка Фандъкова ще посети Курилския манастир „Св. Иван Рилски“, за да провери реставрационните дейности.  \r\n*** \r\nОт 13.00 часа 9-и състав на Специализирания наказателен съд ще заседава по делото срещу  Илия Я., Юлиана Я. и Василка С., на които са повдигнати обвинения за образуване и ръководене на организирана престъпна група. \r\n*** \r\nОт 14.00 часа в Пресклуба в сградата на Народното събрание (пл. „Княз Александър І“ № 1, вход откъм Националната художествена галерия) ще се проведе първият редовен брифинг на Централната избирателна комисия.  \r\n*** \r\nОт 18.00 часа в галерия „Академия“ на НХА ще бъде открита изложбата „Пет години студентски пленер „В духа на Майстора“, която включва произведения живопис и скулптура на студенти от НХА, създадени по време на пленерите в село Шишковци, община Кюстендил, където Майстора живее и твори в продължение на 26 години. \r\n*** \r\nОт 18.00 часа Негово Светейшество Патриарх Неофит ще отслужи Последование на 12-те евангелие в ПКСХП „Св. Александър Невски“. \r\n*** \r\nОт 18.00 часа в  Мраморното фоайе на Столична библиотека ще се състои концерт на Артес трио от цикъла „Вълшебният свят на музиката“. \r\n*** \r\nОт 18.00 часа в Унгарския културен институт ще бъде прожектиран филмът „Копелето на Сатаната“ на режисьора Дежьо Жигмонд. \r\n*** \r\nОт 18.30 часа в Литературния клуб на Столична библиотека ще бъдат представени книгите „Призраци на настоящето“ и „Кратки разкази за недружелюбни момичета“. \r\n*** \r\nОт 19.00 часа в Софийската опера и балет публиката ще се докосне до музиката на Верди и неговия „Реквием”. \r\n*** \r\nОт 17.30 часа на площад „Македония“ ще се проведе инициативата „На лов за Великденски яйца“.  \r\n*** \r\nОт 11.00 до 15.00 часа в Авиомузей „Бургас“  на летище „Бургас“ в кв. „Сарафово“ ще се проведе работилницата „Създай своето авиационно яйце“, а от 13.00 до 17.00 часа – игра „Великденският заек каза…“.  \r\n*** \r\nОт 11.00 часа в парк „Велека” младежите от „Движение България на гражданите” – Бургас организират великденско боядисване на яйца сред природата за трета поредна година. \r\n*** \r\nОт 12.00 часа пред Градинката до Часовника ще се състои „Багрилница за Великден“ – автентичен ритуал за боядисване на яйца. Организатор на събитието е Регионалният исторически музей в Бургас и група за автентичен фолклор от с. Факия.  \r\n*** \r\nОт 17.00 часа в Галерия експозиция „Георги Баев“ ще се проведе концерт на Арт център „Точно време“ с ръководител Жени Лалчева. \r\n*** \r\nОт 17.30 часа къща музей „Петя Дубарова“ ще започне музикално-поетичен спектакъл „Докосване до Петя“ с участието на Лилия Христова, Теменуга Захариева, Наталия Димитрова. Събитието е по повод 57-годишнината от рождението на поетесата Петя Дубарова. \r\n*** \r\nОт 18.30 часа в зала „Петя Дубарова“ на Културен център „Морско казино“ ще се проведе лекция на проф. Иван Бъчваров на тема „Възкресението – култура на Богознанието“.  \r\n*** \r\nВ 16.00 часа депутатът от БСП Димитър Данчев ще се срещне с обществеността в кафе-клуб. \r\n*** \r\nОт 11.00 часа пред сградата на НЧ „Просвета 1927“ кв. „Аспарухово“ ще се проведе благотворително боядисване на яйца под надслов „Дари, за да помогнеш“. \r\n*** \r\nОт 11.00 часа в прес-залата на Радио Варна ще се проведе пресконференция по повод провеждането на 50-ото рали България. \r\n*** \r\nОт 15.30 часа Варненска Търговска Гимназия „Георги Ст. Раковски“ ще отбележи 115 години от създаването си. От 16.00 часа от двора на гимназията ще тръгне шествие до Фестивалния и конгресен център, където в 17.00 часа ще започне празничната програма „Туй дето трябва да стане“. \r\n*** \r\nОт 17.00 часа в залата на неделното училище при храм „Св. Атанасий” ще има „Великденска работилница”.  В нея деца от школите по изкуства и неделното училище при храма ще боядисват яйца и изработват великденски картички.  \r\n*** \r\nОт 9.00 часа в голяма зала на Общината ще се проведе редовна сесия на ОбС - Велико Търново.  \r\n*** \r\nОт 10.00 часа в Катедралния храм „Рождество на св. Богородица“ ще се проведе  освещаване на великденски яйца и козунаци.  \r\n*** \r\nОт 15.00 часа в двора на Търговската гимназия ще бъде отбелязана 115-ата си годишнина от създаването на учебното заведение. \r\n*** \r\nОт 18.00 часа в Клуб 7 ще бъде представена книгата „Спортната слава на Велико Търново“ с автор Ангел Ганцаров.   \r\n*** \r\nОт 19.00 часа в МДТ „Константин Кисимов“ ще бъде представена „Теменужката от Монмартр“ – оперета от Имре Калман.  \r\n*** \r\nВ 14.30 часа кандидатът за евродепутат от БСП Мариела Модева ще се срещне с читалищни и културни дейци в читалище „Отец Паисий“. \r\n*** \r\nОт 11.00 часа в Клуба на пенсионера „Асен Разцветников“ ще има боядисване на яйца с участието на Детски танцов състав и Група за стари градски песни. \r\n*** \r\nОт 16.00 часа в Младежкия дом ще се проведе „Работилница за умения и добродетели: Великденски писани яйца”. \r\n*** \r\nОт 18.00 часа в НЧ „Напредък-1869“ Младежкият театър „Алтернатива-деца“ представя премира на спектакъла „Ваше въображение“ по Албена Димова. Спектакълът е посветен на 150 години от създаването на читалището. \r\n*** \r\nОт 10.00 часа в Етнографска къща ще се проведе работилничка за боядисване на яйца „Зададе се Великден“. \r\n*** \r\nОт 10.30 часа в Регионална библиотека „Дора Габе“ ще се състои празнична беседа за Великден и боядисване на великденски яйца. \r\n*** \r\nОт 13.00 часа в Народно читалище „Мевляна – 2002 г.“ ще се проведе конкурс „Да нашарим яйцата“ за най-шарено великденско яйце. \r\n*** \r\nОт 18.00 часа в Младежки център – Добрич ще започне концерт „Пролетно вдъхновение“ на Клуб „Пиано“ с ръководител Детелина Захариева с участието на изпълнители от Студио за поп-рок изпълнители „Сарандев“ с ръководител Елена Карабельова при Младежки център – Добрич. \r\n*** \r\nОт 15.00 часа в НЧ „Христо Козлев-1883“ ще бъде открита изложба „Червено яйчице в моите ръце“ с участието на деца от ОУ „Св. Св. Кирил и Методий“. \r\n*** \r\nОт 18.00 часа в Керимовата къща ще бъде открита изложба на Дружеството на художниците.  \r\n*** \r\nОт 18.30 часа в Дома на културата ще се състои Празничен великденски концерт с участието на самодейни от състави и индивидуални изпълнители към културното средище. \r\n*** \r\nОт 9.30 часа на стадион „Осогово” ще се проведе състезание на Младежките противопожарни отряди „Млад огнеборец“.  \r\n*** \r\nОт 14.00 часа в залата на парк-хотел „Кюстендил” ще се проведе редовно заседание на ОбС - Кюстендил. \r\n*** \r\nОт 10.00 часа в заседателната зала на общината ще се проведе 62-то заседание на Общинския съвет.  \r\n*** \r\nОт 11.30 часа в офиса на ГЕРБ общинските съветници от партията ще отговарят на въпроси на граждани. \r\n*** \r\nОт 11.30 часа ще бъде открита Алея на 10-те най-добри спортисти на общината и площадка за скейт тренировки. \r\n*** \r\nОт 12.30 часа в градинката на църква „Света Богородица“ деца ще боядисват яйца. Константийският епископ Яков, заедно с участниците и всички желаещи, ще занесат лично боядисаните яйца за благословение на живеещите в Дом за стари хора „Гаврил Кръстевич“ в 13.30 часа. \r\n*** \r\nОт 14.30 часа водачът на листа на БСП за европейските избори Елена Йончева ще участва в кръгла маса на тема „Свободата на словото в медиите и обществото. Формиране на млади граждански лидери\" в конферентна зала, хотел „Хебър“.  От 16.00 часа Йончева ще проведе неформална среща разговор с граждани и ще посети Великденски концерт на централния площад „К. Величков“. \r\n*** \r\nОт 18.30 часа на площад „Константин Величков“ ще започне великденски концерт-спектакъл  на Представителен танцов състав „Чудесия“. \r\n*** \r\nОт 17.30 часа в читалище в селото кандидатът за евродепутат от БСП Мариела Модева ще се срещне с обществеността. \r\n*** \r\nОт 10.00 часа в НЧ „П. К.Яворов - 1926 г.” децата от ДГ №15 ще боядисват яйца.  \r\n*** \r\nОт 11.00 часа в НЧ „Наука - 1967 г.” ще се боядисват яйца.  \r\n*** \r\nОт 11.00 часа пред читалището в кв. „Бела вода“ ще има Великденска люлка „Приказка без край – писане на яйца”. \r\n*** \r\nОт 14.00 часа пред Двореца на културата ще се проведе конкурсът за рисуване на яйца „Писано яйце“, с участието на ученици от пернишките училища. \r\n*** \r\nОт 17.00 часа в Галерия „Кракра“ ще бъде открита Традиционна Великденска изложба. \r\n*** \r\nОт 18.00 часа в Театрален салон „Георги Русев“ ще се проведе благотворителен  концерт в подкрепа на  НЧ „Просвета – 1909 г.“ в кв. „Църква“. \r\n*** \r\nОт 19.00 часа в театралния салон на Двореца на културата Ансамбъл „БЪЛГАРЕ“ и приятели  ще представят спектакъла „Как ще НИ стигнат американците?“. \r\n*** \r\nОт 18.00 часа в читалище „Развитие“ водачът на листа на БСП за европейските избори Елена Йончева и депутатът от БСП Димитър Данчев ще се срещнат с граждани.  \r\n*** \r\nОт 13.00 часа в Пресклуба на БТА Найден Зеленогорски от ПП Движение „България на гражданите“ ще даде пресконференция.  \r\n*** \r\nОт 12.45 часа в Заседателната зала на немското общежитие на Английската гимназия ученици ще се срещнат с писателката Мария Донева.  \r\n*** \r\nОт 12.30 часа в кабинета по музика на СУ „Иван Вазов” ще бъдат обявени резултатите и ще бъдат връчени наградите на индивидуалните и отборни първенци в ХXVI Национално Великденско математическо състезание. \r\n*** \r\nОт 12.00 часа пред сградата на читалището кандидатът за евродепутат от БСП Мариела Модева ще боядисва великденски яйца и ще разговаря с граждани от общ. Ракитово и общ. Костандово.  \r\n*** \r\nВ 12.00 часа водачът на листа на БСП за европейските избори Елена Йончева и депутатът от БСП Димитър Данчев ще разговарят с граждани на тема „Управление на общината“. Срещата ще се състои в кафе-клуб „Загоре“.  \r\n*** \r\nОт 12.00 часа на пл. „Цар Освободител“ ще се проведе масово боядисване на яйца. \r\n*** \r\nОт 8.00 часа в храм „Св. великомъченица Неделя“ в кв. „Райково“ Негово Високопреподобие архимандрит Висарион ще отслужи утреня, Василиева св. Литургия и общ Маслосвет. В 20.00 часа ще бъде отслужено последование на 12-те Евангелия. \r\n*** \r\nОт 18.30 часа в Образцово народно читалище „Христо Ботев-1871” ще се проведе великденски концерт. \r\n*** \r\nОт 07.00 часа в катедралния храм „Св. Николай“ ще бъде извършен Велик Маслосвет, след което ще бъде отслужена св. Божествена Василиева литургия. По време на службата ще бъде извършен чина на ритуала на умиване на нозете. \r\n*** \r\nОт 11.00 часа в зала „Етносвят България“ ще се проведе „Великденска работилничка“ с деца от старозагорски детски градини и училища. \r\n*** \r\nОт 11.30 часа деца, посещаващи неделните училища ще боядисват яйца пред катедралния храм „Св. Николай“. \r\n*** \r\nОт 19.00 часа катедралния храм „Св. Николай“ ще бъде отслужено утринно богослужение с четене на 12-те Евангелия. \r\n*** \r\nОт 14.00 часа в заседателната  зала на  Община Трън ще започне редовното заседание на Общинския съвет. \r\n*** \r\nОт 9.00 часа в зала 363 на общината ще проведе заседание на Общински съвет- Шумен. \r\n*** \r\nОт 18.30 часа ще бъде открита великденска художествена изложба, с която арт галерия „Стойчев” ще отбележи десетия си рожден ден.", "date": "2019.04.24", "title": "Предстоящи събития в страната за 25 април (Агенция „Фокус“)"}
{"url": "http://www.focus-news.net/news/2019/04/24/2650798/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-dunav-most-2.html", "text": "Интензивен е трафикът за товарни автомобили на изход на ГКПП „Дунав мост 2“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На границата със Сърбия, Северна Македония, Гърция и Турция трафикът е нормален на всички гранични контролно-пропускателни пунктове. \r\nГД „Гранична полиция“ уведомява, че 22 до 25 април ще се извършат ремонтни дейности на пътната настилка в българската част на мостовото съоръжение на Дунав мост - Русе от Областно Пътно Управление - Русе.", "date": "2019.04.24", "title": "ГД „Гранична полиция“: Интензивен е трафикът за товарни автомобили на изход на ГКПП „Дунав мост 2“"}
{"url": "http://www.focus-news.net/news/2019/04/24/2650803/vidin-normalno-prohodimi-sa-patishtata-v-oblastta.html", "text": "Нормално проходими са пътищата във Видинска област, съобщиха за  Радио „Фокус“ – Видин  от Областното пътно управление. Трафикът по главен път Е-79 в посока Дунав мост 2 е интензивен, като пътуват предимно тежкотоварни автомобили. Най-натоварен е участъкът между Дунавци и Видин. От ГКПП „Дунав мост – Видин\r\nВъв Видин трафикът е засилен по входно изходните артерии, в централната градска част и по бул. „Панония“. \r\nАнна ЛОЗАНОВА", "date": "2019.04.24", "title": "Видин: Нормално проходими са пътищата в областта"}
{"url": "http://www.focus-news.net/news/2019/04/24/2650808/gabrovo-vazstanovka-poslednite-pushki-na-aprilskoto-vastanie-v-gabrovskiya-kray-bitkata-na-chetata-na-hristo-patrev-shte-se-provede-na-4-may.html", "text": "Възстановка „Последните пушки на Априлското въстание в Габровския край – Битката на четата на Христо Патрев“ ще се проведе в Габрово, съобщиха от  Общината . Събитието се организира от Регионалния клон на Национално дружество „Традиция“. То ще се състои на 4 май, от 11.30 часа в квартал „Нова махала“. В него участие ще вземат регионалните клонове от Ловеч, Севлиево, Казанлък, Троян, Тетевен, София, Етрополе и с. Баня (Панагюрско). \r\nХристо Николов Патрев  е деец на националнореволюционното движение. Роден в с. Шипка, Казанлъшко. Като юноша става хайдутин, след което емигрира в Румъния. През 1868 се включва в четата на Хаджи Димитър и Стефан Караджа. След разгрома и е заловен и заточен в крепостта Акя, но успява да избяга и се завръща в Румъния (1874). Взема дейно участие в подготовката на Априлското въстание 1876. След избухването му възглавява въстаническа чета в Габровско и Тревненско. След разбиването и се отправя към Източна Стара планина, но е заловен от османските власти и убит.", "date": "2019.04.24", "title": "Габрово:  Възстановка „Последните пушки на Априлското въстание в Габровския край – Битката на четата на Христо Патрев“ ще се проведе на 4 май"}
{"url": "http://www.focus-news.net/news/2019/04/24/2650807/otets-sevastiyan-arhiereyski-namestnik-na-burgaskata-duhovna-okoliya-vazmozhno-e-ne-vav-vsichki-naseleni-mesta-da-ima-sveshtenosluzhitel-v-denya-na-vazkresenieto.html", "text": "Възможно е не във всички населени места да има свещенослужител в деня на Възкресението, защото голяма част от тях обслужват няколко енории. Това каза за  Радио „Фокус“ - Бургас  отец Севастиян Йорданов, архиерейски наместник на Бургаската духовна околия. Той обясни, че свещениците, които са в Бургас, отслужват и райони, които са като квартали на града, както и малки селца и поради тази причина няма как в един ден да бъдат на няколко места. „По принцип традицията, която е останала в годините, е в малките населени места свещениците да отиват по-рано, за да приветстват християните с Христовото Възкресение, след което отиват в по-големите населени места, за да може и там да се отслужи Светата Литургия“, каза още отецът. \r\nДеница ДИМИТРОВА", "date": "2019.04.24", "title": "Отец Севастиян, архиерейски наместник на Бургаската духовна околия: Възможно е не във всички населени места да има свещенослужител в деня на Възкресението"}
{"url": "http://www.focus-news.net/news/2019/04/24/2650810/shumen-obshtinata-preduprezhdava-pchelarite-za-predstoyashto-praskane-s-preparati-za-rastitelna-zashtita.html", "text": "Община Шумен уведомява собствениците на пчелни семейства в Шумен, включително и в кв. „Макак“, кв. „Дивдядово“, кв. „Мътница“, с. Панайот Волов и с. Белокопитово, както и тези, които са разположени в граничещите землища, че ДП „Кабиюк” ще проведе третирания с растителнозащитни препарати в землището на града на 25, 26 и 27 април. Това съобщиха от  Общината . Съгласно чл.10 от Наредба 13 от 26.08.2016 г. на МЗХ, собствениците на пчелни семейства са длъжни да предприемат мерки по опазване на пчелните семейства от отравяне. Повече информация може да се открие на сайта на Община Шумен в секция „Икономика и общинска собственост“ в рубриката „Обяви и съобщения“ или да се получи на тел: 0893648961 – ДП „Кабиюк”, 054/ 857 710 – Община Шумен.", "date": "2019.04.24", "title": "Шумен: Общината предупреждава пчеларите за предстоящо пръскане с препарати за растителна защита"}
{"url": "http://www.focus-news.net/news/2019/04/24/2650805/vmesto-dumi-deystviya-e-sloganat-na-koalitsiya-patrioti-za-valeri-simeonov-za-predstoyashtite-evroizbori.html", "text": "„Вместо думи – действия!“ е слоганът на коалиция „Патриоти за Валери Симеонов“ за предстоящите евроизбори, предаде репортер на  Агенция „Фокус“ . Това стана ясно по време на официалното представяне на листата на коалицията на ПП НФСБ и ПП Средна европейска класа. Водач е Валери Симеонов, следван от Гергана Микова, Димитър Карбов, Даниел Асенов, Ивайло Русинов, Венера Тодорова, Георги Манев, Галина Василева, Петко Събев, Динко Димитров, Йордан Апостолов, Димитър Канариев, Марияна Лефтерова, Йордан Иванов, Венцислав Тоцев, Йорданка Стефанова и Славчо Атанасов.  \r\nЦветилена СИМЕОНОВА", "date": "2019.04.24", "title": "„Вместо думи – действия“ е слоганът на коалиция „Патриоти за Валери Симеонов“ за предстоящите евроизбори"}
{"url": "http://www.focus-news.net/news/2019/04/24/2650795/ministar-rosen-zhelyazkov-na-9-may-shte-badat-otvoreni-ofertite-za-kontsesiya-na-letishte-sofiya.html", "text": "Офертите за концесия на летище „София“ ще бъдат отворени на 9 май в открито заседание в 9.00 часа. Това заяви министърът на транспорта, информационните технологии и съобщенията Росен Желязков пред ресорната парламентарна комисия, съобщиха от  Министерството на транспорта . На заседанието могат да присъстват участниците или техни представители, както и други лица. Така, както е според закона, първо ще бъдат обявени допуснатите участници. След това, отново по реда на тяхното подаване ще бъдат отворени офертите на участниците. Комисията ще прочете обвързващите предложения на всички допуснати участници. На това заседание ще бъдат обявени и параметрите, които предлага всеки от участниците – размер на годишното концесионно възнаграждение, размер на инвестициите, планове за развитие на летището, допълни още министърът. \r\nТой уточни, че бъдещият концесионер следва да изгради нов терминал и писта на най-голямото летище у нас до десетата година от подписването на концесионния договор, защото капацитета на съществуващите вече е запълнен. „Вчера беше публикувана позиция от Световната банка с поздравление към правителството, към доброто протичане на процедурата и за петте подадени оферти от изключително сериозни кандидати, включващи световни летищни оператори“, отбеляза министърът. \r\nПред журналисти той определи позицията на опозицията като ясно изразена и политическа. „Няма как да не призная, че най-успешните концесии в летищната и пристанищната инфраструктура са направени по времето на управлението на тройната коалиция, за което е и видимо, че това води до подобряване на услугата и до подобряване на инфраструктурата“, коментира министърът. \r\nВъв връзка с исковата молба на Европейската комисия пред Съда на Европейския съюз, че страната ни не е изпълнила задълженията си спрямо безопасността на железопътния транспорт в Общността, отнасящи се към дейността на звеното за разследване на произшествия във въздушния, водния и железопътния транспорт, министър Желязков заяви, че са подготвени промени в три закона. Това са: Закона за гражданското въздухоплаване, Закона за железопътния транспорт и Кодекса на търговското корабоплаване. Също така се предлага да бъде създаден Национален борд за разследване на произшествия във въздушния, водния и железопътния транспорт като самостоятелно юридическо лице към Министерския съвет, второстепенен разпоредител с бюджет към министъра на транспорта, информационните технологии и съобщенията. Административното, техническото и финансовото обслужване на Националния борд ще се осъществява от администрацията на министъра на транспорта, информационните технологии и съобщенията. Членовете на борда ще се назначават от министър-председателя. „Как административно ще бъде структурирано звеното, няма отношение към качеството на разследването. Наред със законовите промени, подготвяме и план за търсене и спасяване, който ще реализираме основно с колегите от Министерството на отбраната и Министерството на вътрешните работи, както и с Държавното предприятие „Ръководство на въздушното движение“, беше категоричен министърът.", "date": "2019.04.24", "title": "Министър Росен Желязков: На 9 май ще бъдат отворени офертите за концесия на летище „София“"}
{"url": "http://www.focus-news.net/news/2019/04/24/2650811/vidin-izlozhba-posvetena-na-130-godini-ot-formiraneto-na-15-ti-pehoten-lomski-polk-i-150-godini-ot-rozhdenieto-na-stefan-iliev-e-eksponirana-v-belogradchik.html", "text": "Изложба, посветена на 130 години от формирането на 15-ти пехотен Ломски полк и 150 години от рождението на полковник Стефан Илиев, командир на полка е експонирана в  обновената сграда на Художествена галерия „Вълчо Вълчев“ в Белоградчик. Това съобщиха за  Радио „Фокус“ – Видин  от ръководството на галерията.  Инициатори на изложбата са Емилия Кожухарова – родственица на полковник Стефан Илиев  и Историческия музей – Белоградчик. Съорганизатори са Държавен военоисторически архив – Велико Търново, Държавен архив – Видин, Регионален исторически музей – Видин, Исторически музей – Лом и Регионален исторически музей- Плевен. Сред гостите при откриването на изложбата  бяха Светлин Златев – директор на Държавния военоисторически архив, представители на Държавен архив и Регионален исторически музей – Видин. Присъстваха родственици на военни от полка, представители на белоградчишката общественост, учащи, както и ученици от СУ „Хр. Ботев“ – Брусарци, водени от Огнян Йорданов – кмет на село Василовци. \r\nУстановяването на 15 пехотен Ломски полк в Белоградчик променя атмосферата и духът на малкия град. Неговите командири и офицери инициират музикални прояви, организират благотворителни вечери, тържества посветени на исторически събития и изтъкнати личности, стоят начело на обществени организации. Променя се архитектурния облик на града сред червените скали. Построени са новите казарми, а на площада погледът и днес привлича кокетна сграда, служила на времето за Военен клуб. Емилия Кожухарова, родственица на полковник Стефан Илиев, командир на полка,  сподели, че с поредната изложба, посветена на 15 пехотен Ломски полк  ще извървим героичния му път, ще си припомним за участието му в славни битки, за подвизите на неговите герои – войници, офицери, командири. Богатият фото и документален материал ще ни върне в онези години, когато се създава българската войска, на която ще бъде поверена съдбата на България през 1885 година, по време на балканските войни и през Първата световна война и в годините след нея. При битките край „Чаталджа“ „Чеган“ загива над 70 процента от личния състав на полка, при Битоля и „Червената стена“за един месец загиват 300 души. Тук героят от „Македонската Шипка“ – Стефан Илиев, застава начело на своите войници и ги ободрява с думите: „Юнаци, днес цяла България очаква от нас своята защита. Напред! Бог е с нас. С вас съм и аз, вашият полкови командир. Напред!“. По повод смъртта на полковник Илиев са издадени две заповеди – в едната е написано: „Той беше олицетворение на безстрашие и героизъм. Той беше герой в пълния смисъл на думата…“, а втората завършва със следния апел: „Ломци, отмъстете на нашите неприятели за смъртта на своя любим командир, полковник Илиев“. Ломски полк печелят едни от най-големите си победи под командването на полк. Стефан Илиев – храбър и непоколебим в боя български воин. За високите бойни успехи е награден с 14 ордени и медали.", "date": "2019.04.24", "title": "Видин: Изложба, посветена на 130 години от формирането на 15-ти пехотен Ломски полк и 150 години от рождението на Стефан Илиев е експонирана в Белоградчик"}
{"url": "http://www.focus-news.net/news/2019/04/24/2650804/s-himnite-na-balgariya-i-na-es-zapochna-sreshtata-na-sofiyskata-obshtestvenost-s-predstavitelite-na-listata-na-bsp-za-balgariya.html", "text": "С химните на България и на ЕС започна срещата на софийската общественост с представителите на листата на „БСП за България“, предаде репортер на  Агенция „Фокус“ . Събитието се провежда в зала 3 на НДК. Освен „Мила, Родино“ и химна на ЕС в залата прозвуча и химнът на Социалистическия интернационал. На събитието присъстват лидерът на Градския съвет на БСП - София Калоян Паргов и кандидати за евродепутати.  Листата на БСП се състои от 17 кандидати за евродепутати и се оглавява от Елена Йончева. \r\nДеница КИТАНОВА", "date": "2019.04.24", "title": "С химните на България и на ЕС започна срещата на софийската общественост с представителите на листата на „БСП за България“"}
{"url": "http://www.focus-news.net/news/2019/04/24/2650813/nimh-utre-shte-bade-slanchevo-s-maksimalni-temperaturi-mezhdu-20-i-25.html", "text": "През нощта ще бъде предимно ясно и почти тихо. Минималните температури ще са между 5° и 10°. Утре ще бъде предимно слънчево. След обяд над планините ще се развива купеста облачност, в отделни райони и купесто-дъждовна, от която ще превали, възможно е и да прегърми. Ще духа слаб вятър, предимно от югоизток. По-топло, с максимални температури между 20° и 25°, по-ниски ще останат по Черноморието 14°-17°. Атмосферното налягане ще се задържи почти без промяна - по-високо от средното за април. Това съобщи за  Агенция „Фокус“  дежурният синоптик Георги Цеков от  Националния институт по метеорология и хидрология .  \r\nНад Черноморието ще бъде слънчево. Ще духа слаб до умерен югоизточен вятър. Максималните температури ще са между 14° и 17°. Температурата на морската вода е 11-13°. Вълнението на морето ще е 1-2 бала. Над планините ще е предимно слънчево, след обяд с купеста, в отделни райони и купесто-дъждовна облачност, от която ще превали, възможно е и да прегърми. Вятърът ще е слаб до умерен от юг-югозапад. По-топло, с максимална температура на височина 1200 метра около 17°, на 2000 метра – около 10°. \r\nВ петък ще преобладава слънчево време, след обяд над Западна и Централна България с развитие на купеста и купесто-дъждовна облачност. На места в планинските райони там ще има краткотрайни превалявания, придружени с гръмотевици. Повишението на температурите ще продължи. В събота и неделя през страната ще премине студен атмосферен фронт. През първия ден над западната й половина, а през нощта в неделя и в неделя и на изток, ще се развива купеста и купесто-дъждовна облачност. Ще има краткотрайни, на места, главно в Западна и Централна България, и интензивни валежи, придружени с гръмотевици и временно усилване на вятъра; там е и най-голяма вероятността за градушки. Над Източна България през по-голямата част от деня в събота ще преобладава слънчево време, вятърът ще е от юг и температурите ще са високи, докато в Западна със северозападен вятър, ще захладнее. В неделя в цялата страна вятърът ще се обърне от северозапад и ще се усили.", "date": "2019.04.24", "title": "НИМХ: Утре ще бъде слънчево, с максимални температури между 20° и 25°"}
{"url": "http://www.focus-news.net/news/2019/04/24/2650806/kaloyan-pargov-bsp-doshlo-e-vreme-vseki-da-opredeli-dali-e-za-spravedlivost-sega-ili-e-za-zapazvane-na-statukvoto.html", "text": "Дошло е време всеки да определи днес дали е за справедливост сега или е за запазване на статуквото. Това каза председателят на Градския съвет на БСП – София Калоян Паргов по време на представянето на листата на „БСП за България“ в София, предаде репортер на  Агенция „Фокус“ . По думите му това събитие е своеобразен старт на кампанията в София. „Това е срещата на кандидатдепутатската листа за ЕП с нас софиянци. Днес сме се събрали, за да дадем нашата енергия и нашата надежда за успех на кандидатите ни“, изтъкна Паргов. „Ще цитирам един голям българин, акад. Антон Дончев: „Дошло е време разделно“. Дошло е време всеки да определи днес дали е за справедливост сега или е за запазване на статуквото. Борбата няма да е нито лесна, няма да е нито лека и трябва да си го знаем отсега. Тук сме, за да изпратим кандидатите ни за ЕП в битка за доверието на българските граждани“, каза още Калоян Паргов.  \r\nДеница КИТАНОВА", "date": "2019.04.24", "title": "Калоян Паргов, БСП: Дошло е време всеки да определи дали е за справедливост сега или е за запазване на статуквото"}
{"url": "http://www.focus-news.net/news/2019/04/24/2650787/zoran-zaev-izbiratelite-se-vazdarzhaha-za-da-izpratyat-poslanie-do-vlastta-a-ne-v-podkrepa-na-opozitsiyata.html", "text": "Посланието на избирателите от първия тур на президентските избори в Македония е приета и ще реагираме, но да дадем шанс на нашата държава, заяви премиерът Зоран Заев в коментар за резултатите от вота. Той изрази увереност, че все пак ще бъде постигната нужната избирателна активност и концепцията на кандидата на СДСМ Стево Пендаровски ще победи, предава скопският телевизионен канал  „Нова ТВ“ . \r\nСпоред Заев, въпросът за името и Договора от Преспа не са причина за неизпълнението на очакванията, защото на референдума са излезли 669 хиляди граждани, а „за“ са гласували 609 хиляди. Ако действително мнозинството е било против, те са щели да гласуват за кандидата на опозицията Гордана Силяновска-Давкова, а тя е получила 319 хиляди гласа на изборите за президент. \r\nПревод и редакция:", "date": "2019.04.24", "title": "Зоран Заев: Избирателите се въздържаха, за да изпратят послание до властта, а не в подкрепа на опозицията"}
{"url": "http://www.focus-news.net/news/2019/04/24/2650815/kyustendil-1155-narusheniya-sa-ustanoveni-za-parvite-tri-mesetsa-ot-godinata-ot-trudovite-inspektori.html", "text": "1155 нарушения са установени за първите три месеца от годината от трудовите инспектори в Кюстендил. Това каза пред  Радио „Фокус” – Кюстендил  Валентин Златински, директор на „Инспекция по труда” – Кюстендил. По думите му за първото тримесечие на годината са направени 303 проверки. 515 са нарушенията, свързани с безопасността при работа, а останалите касаят трудовите правоотношения. Констатирани са осем нарушения, касаещи работа без сключен трудов договор. „Случаите със забавяне при изплащането на трудовите възнаграждения намаляват. В момента имаме две малки предприятия, които са проблемни. Ние упражняваме контрол, съгласно правомощията ни. При необходимост ще се възползваме и от правото да поискаме откриване на производство по несъстоятелност”, каза Валентин Златински. По думите му това може да се случи, ако има забавяне при изплащането на трудовите възнаграждения за повече от два месеца, засягащо поне една трета от служителите. За първото тримесечие са съставени 55 акта за установени административни нарушения. 12 са актовете, свързани с нарушения по безопасност на труда, 18 са актовете за нарушения на изпълнението на трудовите правоотношения. 25 са актовете по отношение на нарушения на правилата за трудова миграция. \r\nВенцеслав ИЛЧЕВ", "date": "2019.04.24", "title": "Кюстендил: 1155 нарушения са установени за първите три месеца от годината от трудовите инспектори"}
{"url": "http://www.focus-news.net/news/2019/04/24/2650800/elena-yoncheva-za-proverkata-na-kashtite-za-gosti-ochevidno-vsichki-tezi-ataki-se-pravyat-za-da-se-otkloni-vnimanieto-ot-golemite-koruptsionni-shemi-v-koito-gerb-sa-zatanali.html", "text": "Очевидно всички тези атаки се правят, за да се отклони вниманието от големите корупционни схеми, в които ГЕРБ са затънали. Това каза водачът на листата на „БСП за България” Елена Йончева в предаването  „Лице в лице”  по  бТВ  във връзка със започналите проверки на къщи за гости, финансирани от Европейския земеделски фонд, сред които е и къща на нейния свекър. \r\n„Моят свекър действително е управител на такава къща за гости. Но това е проект от 2009-2010 г., когато още не съм познавала моя свекър. Второ тази къща за гости е проверявана през 2015 г. и той ми каза, че няма никакво основание за притеснение. Очевидно всички тези атаки се правят, за да се отклони вниманието от големите корупционни схеми, в които ГЕРБ са затънали. Те искат да изпратят това послание, едва ли не, че има и други корупционни афери, които не са само при тях”, коментира Йончева. Тя посочи, че проектът е от времето, когато на власт е било правителството на ГЕРБ и отбеляза, че няма как тя да е могла да упражнява влияние или да има конфликт на интереси. Защо трябва да се прави кампанийна проверка на къщи за гости, попита Йончева и коментира, че прокуратурата се самозесира по жълти публикации. \r\nТя цитира последния доклад на ЕК от февруари, където се казва, че 2/3 от сигналите за корупция в България за видни личности не се разследват. По думите ѝ 11 млрд. евро всяка година ни струва корупцията. \r\n„Това е вече петата бухалка, която ГЕРБ вади срещу мен”, обясни още Йончева. Първата, според нея е свързана със сигнали за корупция при санирането, втората със сигнала за нарушенията при изграждането на оградата по границата с Турция, третата – т. нар. афера „Кум гейт”, свързана с Делян Добрев, четвъртата е след сигнала на БСП за проверката на пътищата, а петата – тази с къщите за гости, след настояването за разследване за министъра на културата Боил Банов и проекта за столичното „Ларго”. \r\n„Записът за Банов няма монтаж и външно влияние, но не може да се използва за доказателство, защото не е оригинален, така казват от прокуратурата”, припомни Йончева.   \r\n„Днес направихме констативен протокол при нотариус, където показахме какъв е телефонът, какъв е паспортът на телефона, записа и съдържанието, и запечатахме този плик, защото не искаме този оригинален запис на носителя на записа да изчезне”, съобщи още Елена Йончева. Тя беше категорична, че човекът, който е дал записа, се страхува да говори като свидетел. \r\nВсички битки, които водим в България срещу корупцията са невъзможни, само ЕС ни предпазва от диктатура, посочи още кандидатът  за евродепутат от БСП. По думите ѝ една от идеите на социалистите в европейския парламент е да се премахнат офшорните сметки и да има разследване на тези сметки и кой стои зад тях.", "date": "2019.04.24", "title": "Елена Йончева за проверката на къщите за гости: Очевидно всички тези атаки се правят, за да се отклони вниманието от големите корупционни схеми, в които ГЕРБ са затънали"}
{"url": "http://www.focus-news.net/news/2019/04/24/2650816/libertas-severna-makedoniya-bukingat-za-velikdenskite-praznitsi-obyavyava-uspeshen-turisticheski-sezon-v-ohrid-i-struga.html", "text": "Великденските празници, заедно с празника на труда – 1 май, винаги са били барометър и съобщение за какъв туристически сезон се очаква в двата търговски центъра – Охрид и Струга, предава македонското електронно издание „Либертас“. Изданието пише, че председателят на Хотелската асоциация на Макеодния (ХОТАМ) Крсте-Крис Блажески, който е и главен мениджър на хотел „Дрим“ в Струга, на дебат в Охрид, организиран от Агенцията за подкрепа на туризма, обяви успешен старт и очаквания за плодотворен туристически сезон. \r\nСпоред съобщенията, капацитетът за настаняване на Охридско-Стружката ривиера за предстоящите великденски празници ще бъде между 70 и 80% от капацитета, който е стандартен за този период от годината. Медията цитира Блажески, според когото Агенцията и хотелиерите, заедно с агенциите за настаняване на туристи, от втората половина на миналата година и началото на тази, са организирани поредица от презентации в центровете на Балканите и Западна Европа. \r\n„Либертас“ предава, че освен това са засегнати политическите обстоятелства в страната, преди всичко членството на страната в НАТО. \r\nСъобщава се, че също са въведени нови редовни линии за нискобюджетни авиокомпании, които свързват Охрид със западните дестинации. \r\nИ за католическия, и за православния Великден, традиционно в Охрид и Струга, отсядат гости от съседство, преди всичко гърци, албанци и българи, и а по-чести са така наречените кръгови обиколки с гости от Далечния Изток, чието пътуване обикновено започва в Белград и през Скопие, продължава за Охрид и Тирана, пише изданието. \r\nМедията предава, че ново явление е по-честото присъствие на гости от Турция, които пристигат специално за Охрид, или в пакет със Сараево и Босна и Херцеговина, предава Радио „Фокус“ в рубриката „Балкански туристически часовник“. \r\nРазчитайки на досегашните показатели, Блажески очаква летният туристически сезон да надмине миналогодишния процент и да бъде по-добър във всяко едно отношение. \r\nПериодът на предсезонното време на брега на Охрид-Струга се характеризира с така наречения конгресен туризъм, множество образователни екскурзии, както и традиционното присъствие на гости от Холандия и страните от Бенелюкс. \r\nВеднага след великденските празници, т.е. от 7 май, според Блажески, започват първите групи гости от Холандия, добавя изданието.", "date": "2019.04.24", "title": "“Либертас” (Северна Македония): Букингът за Великденските празници обявява успешен туристически сезон в Охрид и Струга"}
{"url": "http://www.focus-news.net/news/2019/04/24/2650814/tass-poroshenko-obvini-rusiya-che-podgotvya-aneksiya-na-donbas.html", "text": "Президентът на Украйна Петро Порошенко обвини Москва, че подготвя създаването на руски анклав на територията на Украйна, предава  ТАСС . \r\n„Става дума за фактическа подготовка на Кремъл за последващите агресивни ходове против нашата държава – анексия на украинския Донбас или създаването на анклав в Украйна“, написа той във „Фейсбук“ в коментар за решението на Русия да опрости процедурата за получаване на руско гражданство от жители на Донецката и Луганската народни републики. \r\nСъщо така, Порошенко определи решението като намеса във вътрешните работи на страната и призова за засилване на международните санкции срещу Русия \r\n„Русия отново пресече червената линия и торпедира мирния процес в Донбас“, заяви той, като добави, че счита това за намеса във вътрешните работи. „Призовавам мнеждународните партньори да не допускат най-лошия сценарий, да осъдят твърдо действията на Русия и да засилят международните санкции“, заяви той. \r\nУкраинският президент потвърди, че е поръчал на Министерството на външните работи на страната да инициира обсъждане на този въпрос в рамките на Съвета за сигурност на ООН. \r\nПревод и редакция:", "date": "2019.04.24", "title": "ТАСС: Порошенко обвини Русия, че подготвя анексия на Донбас"}
{"url": "http://www.focus-news.net/news/2019/04/24/2650809/kaloyan-pargov-bsp-neka-kazhem-na-visok-glas-che-kolkoto-poveche-ni-razdelyat-tolkova-poveche-shte-ni-obedinyavat-po-patya-kam-pobedata-na-26-may.html", "text": "Когато победим, не ако, на тези европейски избори, това ще постави началото на промяната в България, а защо не и в София. Това каза председателят на Градския съвет на БСП – София Калоян Паргов по време на представянето на листата на „БСП за България“ в София, предаде репортер на  Агенция „Фокус“ . \"Тук искам да кажа нещо лично, защото се разгоряха много битки, особено вътрешнопартийни, удари под пояса. Листата е наредена, вътрешнопартийните тегоби и противоречия свършиха, дойде време да бъдем единни и нека ясно кажем на висок глас, че колкото повече ни разделят, толкова повече ще ни обединяват по пътя към победата на 26 май“, подчерта Паргов. „Нашата кауза е не само да спечелим тези избори за Европа, нашата кауза е да спечелим тези избори, за да променим модела, който десетилетия действа срещу интересите на обикновения български гражданин“, допълни Калоян Паргов. По думите му трябва ясно да си дадем сметка, че изборите на 26 май са жизненоважни. Според него тези избори ще дадат проекция на бъдещото управление на България. \r\nДеница КИТАНОВА", "date": "2019.04.24", "title": "Калоян Паргов, БСП: Нека кажем на висок глас, че колкото повече ни разделят, толкова повече ще ни обединяват по пътя към победата на 26 май"}
{"url": "http://www.focus-news.net/news/2019/04/24/2650818/riosv-vratsa-parvi-may-e-krayniyat-srok-za-organizirane-na-punktove-za-ohlyuvi.html", "text": "Крайният срок за подаване на уведомления за разкриване  на пунктове за изкупуване на охлюви на територията на РИОСВ – Враца е 1 май, а периодът за събиране и изкупуване на живи охлюви за търговски цели или фермерско отглеждане е от 10 май до 30 юни включително, съобщиха за  Радио „Фокус“ – Видин  от инспекцията. \r\nРежимите, редът и условията за ползване, изкупуване с цел търговия и изнасяне през граница на живи охлюви, черупки и месо от видовете лозов охлюв (Helix lucorum) и градински охлюв (Helix pomatia) са определени със Заповед № РД-361 от 9 април 2004 г. на министъра на околната среда и водите. \r\nСъгласно тази заповед регистрираните пунктове трябва да бъдат оборудвани с хладно помещение за съхранение, подходящ амбалаж и транспорт на живите охлюви, калибровъчно сито за пресяване на маломерните охлюви с диаметър на отворите 28 мм. Отговорниците на пунктовете са длъжни да върнат незабавно в природата маломерните охлюви, предадени при тях. \r\nСлед изтичане на срока, в който се приемат уведомленията за организирането на пунктове за охлюви, лицата, извършили нарушение или неотговарящи на посочените условия, подлежат на санкции съгласно Закона за биологично разнообразие. При установяване на нарушения санкциите за физически лица е глоба  в размер от 100 до 1000 лв., а за юридическите – от 200 до 5000 лв.", "date": "2019.04.24", "title": "РИОСВ - Враца: Първи май е крайният срок за организиране на пунктове за охлюви"}
{"url": "http://www.focus-news.net/news/2019/04/24/2650821/babh-predpriema-merki-pri-konstatirane-na-nesaotvetstviya-v-zdravnata-markirovka-na-agneshkoto-meso.html", "text": "От 15 април Българската агенция по безопасност на храните (БАБХ) извършва извънредни тематични проверки във връзка с предстоящите официални празници в обекти за производство и търговия с храни (складове, търговски вериги, магазини и др.), предлагащи агнешко месо и други традиционни храни, характерни за великденските и гергьовденски празници. това съобщиха от пресцентъра на  Българската агенция по безопасност на храните (БАБХ) . По време на инспекциите контролните органи проверяват придружаващите документи за произход и безопасност на храните и здравната маркировка, поставена върху трупното месо. \r\nПри извършване на проверки на място, в обектите за търговия с храни на агнешко трупно месо от Северна Македония, дистрибутирано директно до получатели в България с нечетлива маркировка, БАБХ, съгласно българското и европейското законодателство, предприема мерки, свързани с възбраняване на агнешкото месо с нечетлива здравна маркировка. \r\nВ България има Гранични инспекционни пунктове (ГИП), одобрени за внос на опаковани храни. Пратките агнешко трупно месо постъпват в ЕС през граничен пункт в Гърция, тъй като няма одобрен български ГИП. Те се придружават с ветеринарен здравен сертификат издаден от компетентните органи в Северна Македония. При постъпване на пратките агнешко месо на ГИП, официалните компетентни органи в Гърция извършват физическа и документална проверка за съответствие, след което генерират в единната електронна европейска системата „TRACES“ единен ветеринарен документ за въвеждане (CVED), съдържащ информация от ветеринарния здравен сертификат. \r\nПредлаганото в търговската мрежа на територията на България трупно агнешко месо от Северна Македония е маркирано с печати, които съдържат информация за регистрационния номер  на обекта (кланицата), одобрена да извършва търговия с Европейския съюз (ЕС). \r\nПредварително опакованото агнешко месо се разпространява в търговската мрежа етикетирано, съгласно изискванията на пряко приложимото европейско законодателство по отношение на етикетирането и представянето на храни. Част от задължителните реквизити при етикетирането на месото е обявяването на произхода му.", "date": "2019.04.24", "title": "БАБХ предприема мерки при констатиране на несъответствия в здравната маркировка на агнешкото месо"}
{"url": "http://www.focus-news.net/news/2019/04/24/2650822/prof-antoniy-galabov-chast-ot-politicheskite-partii-ne-zhelayat-da-govoryat-za-evropa.html", "text": "Част от политическите партии не желаят да говорят за Европа. Това каза за обзорното предаване  „Това е България“  на  Радио „Фокус“  социологът проф. Антоний Гълъбов. Той допълни, че липсва разговора за европейския дневен ред като проекция на българския интерес, което, по думите му, прави видими неща, които доскоро са изглеждали очевидни, но всъщност незрими.  \r\n„Част от българските политически формации трайно се отдалечиха от европейския дебат, предпочитайки да останат в конструираната от самите тях представа за провинциалност, за периферност на българския политически живот – ние тук си имаме някакви наши проблеми, пък онези там – да ги решава Брюксел. Продължаваме да живеем с престава за ЕС като проект или като дом. ЕС е процес. Не обясняваме на хората, че в този европейски процес какво получава всяка страна зависи от нейната собствена инициатива и от способността да представлява и отстоява собствените си интереси“, допълни социологът.  \r\nПроф. Антоний Гълъбов обясни, че политическата картина е разкъсана на удобната престава за лошия Брюксел и вътрешен, семеен и квартален скандал. Той призова всякакви скандали тип „гейтове“ да бъдат забравени, защото посланието е, че от тук нататък всеки, който заема висша държавна позиция и претендира за доверието на гражданите, трябва да има отговор на въпроса, от къде е собствеността му и как е генериран доходът му, обобщи социологът.  \r\nЦоня СЪБЧЕВА", "date": "2019.04.24", "title": "Проф. Антоний Гълъбов: Част от политическите партии не желаят да говорят за Европа"}
{"url": "http://www.focus-news.net/news/2019/04/24/2650824/smolyayn-velikdenskite-bogosluzheniya-na-arhimandrit-visarion-shte-badat-v-hramovete-sveta-nedelya-i-v-sv-visarion-smolenski.html", "text": "Великденските богослужения на Архиерейския наместник на Смолянска духовна околия Негово Високопреподобие архимандрит Висарион ще бъдат в храмовете „Света Неделя“ и в „Св. Висарион Смоленски“. Това съобщиха от  Архиерейско наместничество – Смолян . \r\nНа  25 април – Велики Четвъртък  в храм “Св. великомъченица Неделя“ – Райково от 08.00 часа ще има Утреня,  Василиева св. Литургия и общ Маслосвет. От 20.00 часа  – Последование на 12-те Евангелия. \r\nНа  26 април – Велики Петък  в храм „Св. великомъченица Неделя“ – Райково от 08.00 часа – Царски часове, Вечерня с изнасяне на св. Плащаница, а от 20.00 часа – Опело Христово. \r\nНа  27 април – Велика Събота  в храм „Св. великомъченица Неделя“ – Райково от 08.00 часа – Василиева св. Литургия. \r\nНа 27 април  – вечерта  след  22.30  – посрещане на Благодатния огън в катедралния храм  „Св. Висарион Смоленски” – Смолян. От 23.30 часа –  Пасхално среднощно богослужение в  катедралния храм  „Св. Висарион Смоленски”. \r\nНа  28 април – Възкресение Христово   в храм “Св. великомъченица Неделя“ – Райково – от 10.30 часа Пасхално последование на Второ Възкресение.", "date": "2019.04.24", "title": "Смолян: Великденските богослужения на архимандрит Висарион ще бъдат в храмовете „Света Неделя“ и в „Св. Висарион Смоленски“"}
{"url": "http://www.focus-news.net/news/2019/04/24/2650819/afp-zelenski-prizova-za-sanktsii-sreshtu-rusiya-sled-reshenieto-y-da-dade-grazhdanstvo-na-zhitelite-na-lnr-i-dnr.html", "text": "Избраният в неделя бъдещ президент на Украйна Владимир Зеленски в сряда призова за нови международни санкции срещу Русия, след като Москва реши да опрости процедурата за получаване на гражданство за жителите на самопровъзгласените Луганска и Донецка народни републики, предава  AFP . \r\nКиев „разчита на увеличаване на санкционния и дипломатическия натиск срещу Руската Федерация“, заявиха от пресофиса на Зеленски чрез съобщение. \r\nПревод и редакция:", "date": "2019.04.24", "title": "AFP: Зеленски призова за санкции срещу Русия след решението й да даде гражданство на жителите на ЛНР и ДНР"}
{"url": "http://www.focus-news.net/news/2019/04/24/2650826/skopie-24-severna-makedoniya-koi-hramove-na-balkanite-sa-po-stari-ot-notr-dam-v-makedoniya-ima-mnogo-po-stari-tsarkvi.html", "text": "Светът е разтърсен от разрушаването на катедралата Нотр Дам в Париж, която е част от световното културно наследство. Тази известна църква датира от 11 век и е в готически стил. Въпреки това, на Балканите има храмове, които са по-стари и по-красиви от тази църква, но малко са известни, предава македонското електронно издание „Скопие 24“. Изданието предлага някои от тях. Св. София в Охрид – датира от 9-ти век и е посветена на Христос като Божествена Премъдрост, т.е. света София. Медията пише, че тази църква представлява една от най-важните забележителности в Македония със средновековната си архитектура и фрески, която е една от най-големите средновековни църкви в този край. Дълго време  е била катедрална църква на Охридската архиепископия. \r\nСлед това изданието се спира на църквата на Свети петнадесет тивериополски мъченици в Струма. Съобщава се, че датира от 9-ти век, посветена е на петнадесетте мъченици. Основна информация за творбите на светите петнадесет мъченици идва от Житието на Охридския архиепископ Теофилакт Охридски. \r\nВ двора на църквата имало израснало дърво над гробовете на мъчениците. „Скопие 24“ пише, че местните хора почитали това дърво като свещено, а по време на османското робство, когато искали да отрежат дървото, голямо нещастие достигнало хората. \r\nОт медията намират място и за българската църква „Света София“ в София. За нея пишат, че датира от 4 век и че е една от най-старите в града.  През 14-ти век, по самата църква е кръстено и името на град София. По време на Османската империя тя е превърната в джамия, а църквата е построена върху основите на няколко стари църкви от времето на римския град Сердика. \r\nДруга църква, която е поместена в публикацията на електронното издание, е църквата на Света Богородица Левишка. Съобщава се, че този храм на Сръбската православна църква е посветен на Богородица Левишка. Намира се в Призрен и е седалище на Призренската епископия. Построен е през 10-ти век като базилика в стила на византийската архитектура и е посветен на Успение на Пресвета Богородица.", "date": "2019.04.24", "title": "„Скопие 24“ (Северна Македония): Кои храмове на Балканите са по-стари от Нотр Дам: В Македония има много по-стари църкви"}
{"url": "http://www.focus-news.net/news/2019/04/24/2650825/zapochvat-proverki-na-vsichki-kashti-na-gosti-finansirani-ot-evropeyskiya-zemedelski-fond-obzor.html", "text": "Главният прокурор Сотир Цацаров разпореди на ГД „Национална полиция“ да извърши проверка на всички проекти за изграждане или модернизиране на къщи за гости, финансирани от Европейския земеделски фонд. На място полицейските служители ще проверяват дали къщите за гости се ползват по предназначение, като  за целта ще се изискат заверени копия от регистри за настанените туристи за български и чужди граждани, от документацията за регистриране и категоризиране на обекта, информация за заплатените туристически данъци за пренощували туристи. Ще се изискат от съответното РУ на МВР по местонахождение на къщата за гости справки за постъпилите регистрационни карти за нощували туристи. Ще се проверява и дали вписаните в регистрите гости действително са посетили проверяваната къща за гости. Проверка е възложена и за придобитите с финансова помощ от ЕС автомобили, защото има данни за купени яхти. \r\nНазначената проверка обхваща общо 746 къщи, финансирани с общо 202 млн. лв. от 2011 г. до момента, съобщи говорителят на главния прокурор Румяна Арнаудова. Средствата са отпуснати по мярка 311 „Разнообразяване към неземеделски дейности“ по Програма за развитие на селските райони 2007 – 2013 г., финансирана от Европейския земеделски фонд за развитие на селските райони. Прокуратурата има съмнения, че в част от тези имоти не се извършва туристическа дейност, въпреки че бизнес плановете, които са послужили за отпускане на европейското финансиране, това е посочено като основна дейност. Тя отбеляза, че за част от къщите за гости бенефициентите са били изрядни по документи търговци, но реално след изтичане на 5-годишния мониторингов срок, къщите остават за ползване на бенефициентите. По димите ѝ има и информация, че част от къщите се намират в райони с развит туризъм и по закон не би трябвало да получат финансиране. \r\nПоводът за активизацията на Прокуратурата е проверката на финансираната с европейски средства къща за гости, за която се твърди, че е на подалия оставка зам.-министър на икономиката Александър Манолев. По случая Окръжна прокуратура – Благоевград образува досъдебно производство за извършено престъпление, касаещо представени неверни сведения по проект, за финансиране с европейски средства.  Антикорупционната комисия също се самосезира и извършва проверка. Пред медиите говорителят на главния прокурор Румяна Арнаудова обяви, че Александър Манолев е открит и разпитан, но повече подробности ще бъдат оповестени в утрешния ден. Тя обясни, че в петък миналата седмица са извършени претърсвания на три адреса, свързани с Манолев. Арнаудова посочи жилищата, които е претърсвала прокуратурата, са били видимо почистени. Говорителят на главния прокурор отбеляза, че претърсването във въпросната къща за гости е станало с оригиналния ключ от имота и е осъществено с представител на Община Сандански. Арнаудова обясни, че на 17 някой е минал през Община Сандански, оставил е ключа и е помолил „моля ви не разбивайте“. Тя заяви, че Прокуратурата не получава съдействие от Община Сандански и не са предадени документите, които разследващите органи са искали по случая. „Служителите не желаят да свидетелстват за нас, и не си спомнят кой е оставил ключа и е донесъл декларацията“, отбеляза тя. По думите ѝ ако се потвърдят обвиненията срещу Манолев, санкциите са до 6 години лишаване от свобода. \r\nСред проверяваните е и водачът на евролистата на „БСП за България“ Елена Йончева. Проверката идва след публикации в медии, според които нейният свекър е построил къща за гости с европейски средства, която се ползва само от семейството на Йончева и от техни приятели. „Елена Йончева ще бъде разследвана за използване на къщи за гости не по предназначение, като всички останали“, каза Румяна Арнаудова пред медиите. Самата Йончева попита защо трябва да се прави кампанийна проверка на къщи за гости и коментира, че прокуратурата се самозесира по жълти публикации. Тя потвърди, че свекърът ѝ действително е управител на такава къща за гости, но обясни, че това е проект от 2009-2010 г., когато още не са се познавали. Тя посочи също че проектът е от времето, когато на власт е било правителството на ГЕРБ и отбеляза, че няма как тя да е упражнява влияние или да има конфликт на интереси идобави, че обектът е проверяван през 2015 г. „Очевидно всички тези атаки се правят, за да се отклони вниманието от големите корупционни схеми, в които ГЕРБ са затънали.", "date": "2019.04.24", "title": "Започват проверки на всички къщи на гости, финансирани от Европейския земеделски фонд (ОБЗОР)"}
{"url": "http://www.focus-news.net/news/2019/04/24/2650828/shumen-naselenieto-v-oblastta-prodalzhava-da-namalyava-i-zastaryava.html", "text": "Текущата демографска ситуация в област Шумен се характеризира с продължаващо намаляване и застаряване на населението. Това съобщиха от  Отдел „Статистически изследвания“ - Шумен . Към 31 декември 2018 г. населението на областта е 172 355 души, което представлява 2.5% от населението на България и нарежда областта на 15-то място по брой на населението, непосредствено след Добрич – 173 831 души и преди Враца- 162 549 души. В сравнение с 2017 г. населението на областта намалява с 611 души, или с 0.4%, при намаление от 0.7 % общо за страната. Мъжете са 84 145 или 48.8%, а жените – 88 210  или 51.2%, или на 1 000 мъже се падат 1 048 жени. Броят на мъжете преобладава във възрастите до 58 години включително, с изключение на единични възрасти 5, 30, 33 и 45 години. Продължава процесът на застаряване на населението. В края на 2018 г. лицата на 65 и повече навършени години в област Шумен са 36 883, или 21.4% от населението на областта. В сравнение с 2017 г. делът на населението в тази възрастова група нараства с 0.5 процентни пункта. В област Шумен относителният дял на жените на възраст над 65 години е 24.8%, а на мъжете – 17.8%. Тази разлика се дължи на по-високата смъртност сред мъжете и като следствие от нея – на по-ниската средна продължителност на живота при тях. Към края на миналата година  в област Шумен децата до 15 години са 24 082, или 14.0% от общия брой на населението, с 0.1 процентни пункта по-малко от 2017 година. Общият коефициент на възрастова зависимост за област Шумен е 54.7%, или на всяко лице в зависимите възрасти (под 15 и над 65 години) се падат по-малко от две лица в активна възраст. За сравнение, през 2017 г. този коефициент е бил 53.9%. Застаряването на населението в област Шумен води до повишаване на неговата средна възраст, която от 39.9 години през 2005 г. нараства на 43.9 години в края на 2018 г., при 43.8 години средна възраст за страната. Процесът на застаряване на населението се проявява както в селата, така и в градовете, като в градовете на областта средната възраст на населението е 43.4 години, а в селата – 44.6 години. Населението в трудоспособна възраст е 103 775 души, или 60.2% от цялото население на област Шумен, като мъжете са 54 811, а жените – 48 964. През 2018 г. броят на трудоспособното население намалява с 813 души, или с 0.8%, спрямо предходната година. В над трудоспособна възраст са 42 772 души, или 24.8% – увеличение с 0.3 процентни пункта спрямо 2017 г., а под трудоспособна възраст са 25 808, или 15.0% от населението на областта.", "date": "2019.04.24", "title": "Шумен: Населението в областта продължава да намалява и застарява"}
{"url": "http://www.focus-news.net/news/2019/04/24/2650829/pazardzhik-otkrivat-aleya-na-10-te-nay-dobri-sportisti-v-grada.html", "text": "В парк “Писковец”, утре от 11.30 часа, кметът на община Пазарджик и Ренета Камберова – почетен гражданин на Пазарджик и председател на Сдружение “Пазарджик спортува” ще открият Алея на 10-те най-добри спортисти на общината и площадка за скейт тренировки, съобщиха от  общинската администрация . Алеята е дълга 8 метра и висока – 2 метра, с формата на дъга и е изработена от неръждаема стомана. В нея са разположени 12 пана със снимките на 10-те най-добри спортисти за 2018 година, треньорът на годината и отборът на годината. Автор на композицията е Леон Бабачев. Площадката е с размери 20/30 метра, а в нея са разчертани две игрища с размери 10/15 метра и 1 игрище с размери 20/15 метра.", "date": "2019.04.24", "title": "Пазарджик: Откриват Алея на 10-те най-добри спортисти в града"}
{"url": "http://www.focus-news.net/news/2019/04/24/2650812/kaloyan-pargov-bsp-zarakata-mi-kam-kandidatite-ni-za-ep-e-da-ne-zabravyat-che-politikata-im-tryabva-da-e-svarzana-s-problemite-na-obiknoveniya-balgarin.html", "text": "Заръката ми към кандидатите ни за ЕП е да не забравят, че политиката им трябва да е свързана с проблемите и тревогите на обикновения българин. Това каза председателят на Градския съвет на БСП – София Калоян Паргов по време на представянето на листата на „БСП за България“ в София, предаде репортер на  Агенция „Фокус“ .  „България е сред държавите членки с най-остро изразено социално неравенство и изоставаща в развитието си икономика. Това трябва да се промени час по-скоро“, изтъкна той. „Нашата цел е изграждане на една социална и справедлива Европа, която поставя в центъра си нуждите и стремежите на всеки гражданин. Една Европа, която защитава демокрацията, която създава равни възможности, която постига социална сигурност за своите граждани и гарантира устойчивото развитие и инвестира в бъдещето. Това е нашето разбиране за модерния социализъм на 21 век“, обясни Паргов. „Промяната в ЕС е не само неизбежна, тя е и крайно необходима. Нашият изборен успех ще бъде победа за всички, които искат достоен живот в България“, подчерта Калоян Паргов. Според него в ЕС не трябва да има двойни стандарти и двойни скорости. „В тази решаваща битка, която ни предстои на 26 май ние разчитаме основно и на авангарда на партията, която сте вие в София“, каза още лидерът на ГС на БСП – София.  \r\nДеница КИТАНОВА", "date": "2019.04.24", "title": "Калоян Паргов, БСП: Заръката ми към кандидатите ни за ЕП е да не забравят, че политиката им трябва да е свързана с проблемите на обикновения българин"}
{"url": "http://www.focus-news.net/news/2019/04/24/2650830/donald-tramp-pregovorite-mezhdu-sasht-i-kitay-varvyat-mnogo-dobre.html", "text": "Президентът на САЩ заяви в сряда, че търговските преговори между Вашингтон и Пекин вървят много добре, предава  Reuters . \r\n„Справяме се добре с търговията, справяме се добре с Китай“, заяви Тръмп пред репортерите в Белия Дом преди да замине за мероприятие във Флорида. \r\nСледващият кръг на разговорите трябва да започне на 30 април в Пекин, а след това, от 8 май, преговорите ще се преместят във Вашингтон. \r\nПрез последните седмици официални лица от САЩ казват, че дискусиите напредват, но не дават повече подробности. \r\nПревод и редакция:", "date": "2019.04.24", "title": "Доналд Тръмп: Преговорите между САЩ и Китай вървят много добре"}
{"url": "http://www.focus-news.net/news/2019/04/24/2650832/predstoyashti-mezhdunarodni-sabitiya-za-25-april-agentsiya-fokus.html", "text": "Китай е домакин на срещата на върха за проекта на президента Си Дзинпин „Един пояс, един път“ \r\n*** Срещи на министерско ниво в рамките на глобалната инфраструктурна програма „Един пояс, един път“ на Китай \r\n*** Среща на десните европейски лидер, сред които Марин льо Пен от Франция и Герт Вилдерс от Нидерландия \r\n*** Японският премиер Шиндзо Абе ще се срещне с колегите си от Чехия, Унгария, Полша и Словакия \r\n*** Среща на върха Япония-ЕС, ще присъства Шиндзо Абе \r\n***", "date": "2019.04.24", "title": "Предстоящи международни събития за 25 април ( Агенция „Фокус“ )"}
{"url": "http://www.focus-news.net/news/2019/04/24/2650820/sergey-stanishev-pes-nelepo-e-upravlyavashtite-da-atakuvat-elena-yoncheva-za-koruptsiya-nikoy-nyama-da-im-povyarva.html", "text": "Нелепо е управляващите да атакуват Елена Йончева за корупция, все едно не знаем къде е тя в България. Това каза президентът на ПЕС и кандидат за евродепутат от листата на „БСП за България“ Сергей Станишев по време на представянето на листата в София, предаде репортер на  Агенция „Фокус“ . „Тези дни имах възможност да отговоря на г-н Борисов, който плаши българите с Тройната коалиция и с Елена Йончева. Трябваше да му напомня, че Тройната коалиция, водена от БСП беше най-социалното правителство, когато се увеличиха с близо 100% пенсиите, доходите на хората. БВП нарасна с 25%, чуждите инвестиции бяха 24 млрд. евро за четири години и много други неща. Дай Боже всяко правителство в България да постига това“, посочи Станишев и изрази увереност, че следващото правителство на БСП ще може да постигне такива резултати. „Нелепо е управляващите от 10 години да атакуват Елена за корупцията, все едно ние не знаем къде е корупцията в България. Никой няма да им повярва. Колкото повече стъпват в тази посока, толкова повече грешат“, заяви президентът на ПЕС. По думите му левицата трябва да бъде алтернатива, която може да донесе на България предвидимост и развитие. Станишев посочи, че винаги силата на левицата е нейната идентичност. „Коя е нашата идентичност – социалното, защото всеки един човек има право на достоен живот“, допълни още Станишев. \r\nДеница КИТАНОВА", "date": "2019.04.24", "title": "Сергей Станишев, ПЕС: Нелепо е управляващите да атакуват Елена Йончева за корупция, никой няма да им повярва"}
{"url": "http://www.focus-news.net/news/2019/04/24/2650817/sergey-stanishev-pes-tryabva-da-sme-neprimirimi-kam-sluchvashtoto-se-v-balgariya-koeto-e-pod-maskata-na-stabilnost-a-vsashtnost-e-zastoy.html", "text": "Трябва да сме непримирими към случващото се в България, което се маскира под маската на стабилност, а всъщност е застой. Това каза президентът на ПЕС  и кандидат за евродепутат от листата на „БСП за България“ Сергей Станишев по време на представянето на листата в София, предаде репортер на  Агенция „Фокус“ . „Няма как да не се вълнувам, защото говоря пред актива на Софийската градска организация, организация, в която и аз  членувам“, коментира Станишев. По думите му организацията в столицата е критична и мислеща, но във верните моменти застава като един войник зад партията за победа. Той посочи, че този път всеки един от социалистите с кожата си усеща, че това не са едни поредни избори за ЕП. „От резултата им ще стане ясно дали в България се запазва статуквото, така наречената стабилност или се тръгва към промяна, която да е в интерес на гражданите. Това също така важи и за Европа“, заяви Сергей Станишев. „Искам да ви кажа кога според мен левицата е силна- когато имаме кауза, в която вярваме и е влязла в душите и сърцата на всеки един от нас. Тя е ясна, каузата на промяната в България и промяната в ЕС. От това жизнено имат нужда хората в нашата страна и хората в цяла Европа“, обяви президентът на ПЕС. „Как да постигнем това? Има няколко условия струва ми се, първото е единство на нашата партия и коалиция. Мога да ви уверя, мисля, че смело мога да говоря от името на всички от нашата листа, всеки един от нас ще даде всичко от себе си, за да постигнем победата, от която се нуждае „БСП и България“, каза Станишев. По думите му в листата на БСП има интересни хора, личности, ярки, самостоятелно мислещи, много млади хора. „Много хора, които представляват гражданското общество. Има и стари партийни бойци като някои от нас. Затова мисля, че можем с чиста съвест да поискаме вашето доверие и вашата подкрепа за БСП на тези избори“, коментира той. „Второто условие е непримиримост към това, което се случва в България. То се маскира под маската на стабилност и успокоение, но това е застой, който не дава възможност за развитие на хората, на дребния бизнес, на предприемачеството, който е за сметка на социалната държава“, подчерта лидерът на ПЕС.  \r\nДеница КИТАНОВА", "date": "2019.04.24", "title": "Сергей Станишев, ПЕС: Трябва да сме непримирими към случващото се в България, което е под маската на стабилност, а всъщност е застой"}
{"url": "http://www.focus-news.net/news/2019/04/24/2650833/blagoevgrad-velikdenski-futbolen-turnir-shte-se-provede-v-simitliyskoto-selo-polena.html", "text": "Великденски футболен турнир ще се проведе в симитлийското село Полена. Това съобщи за  Радио „Фокус“ – Пирин  Веселин Топузов, кмет на населеното място. По думите му капитанът на „Лудогорец“ и бивш капитан националния отбор на България, който е ѝ негов личен приятел Светослав Дяков ще бъде специален гост на спортното събитие. Топузов отбеляза, че седем отбора ще вземат участие в надпреварата, която ще се проведе на 27 и 28 април. Самите приятелски мачове ще се играят в събота, а награждаването ще бъде в неделя. По повод Великден, кметът Веселин Топузов, заедно с ръководството на Община Симитли организират и други прояви в село Полена. Става дума за благотворителен базар, част от инициативите „Пролет за Станислав“, както ѝ голямо шоу за най-малките. От 11:00 часа на 28 април ще се проведе етско парти с много изненади, а децата на Полена ще имат възможност да рисуват Великден на площада в селото. \r\nЛивия НИНОВА", "date": "2019.04.24", "title": "Благоевград: Великденски футболен турнир ще се проведе в симитлийското село Полена"}
{"url": "http://www.focus-news.net/news/2019/04/24/2650834/republika-severna-makedoniya-ot-1-may-znachitelno-poskapva-lyubimata-hrana-za-nashite-turisti-v-gartsiya.html", "text": "Съдейки по последните новини от Гърция, цената на легендарната солена любима храна на македонските туристи – сувлаки, ще нарасне с 10 до 15% от 1 май, предава македонското електронно издание  „Република“ . Изданието добавя, че говорейки за гръцката телевизия, председателят на местно сдружение Горгос Полизос заявява, че по-високата цена за месото, както и по-високите данъци, са основният виновник за това увеличение. \r\nСувлакито, заедно с гриоса, са сред най-популярните и разпознаваеми ястия на многобройните туристи, които посещават Гърция, и се състои от месо и изделия, увити около специална питка. \r\nМедията предава, че въпреки че от години цената му е 2,5 евро, след промяната ще е 3 евро. \r\nА цитиран от изданието, Полизос казва, че увеличаването на цената е единственият начин да се запази качеството на техния продукт.", "date": "2019.04.24", "title": "“Република“ (Северна Македония): От 1 май значително поскъпва любимата храна за нашите туристи в Гърция"}
{"url": "http://www.focus-news.net/news/2019/04/24/2650837/kazanlak-na-tarzhestvena-sesiya-mladezhite-ot-novoizbraniya-mladezhki-obshtinski-savet-proiznesoha-svoyata-parva-kletva-na-obshtinski-savetnitsi.html", "text": "Своята първа, Тържествена сесия, проведе новосфирмираният Младежки общински съвет в Казанлък, предаде кореспондент на  Радио „Фокус” . Новият младежки орган се състои от 25 младежи, представители на средните училища на територията на общината. \r\nПо подобие на Общинските съвети, първото заседание на Младежкия общински съвет за мандат 2019 – 2022 година бе ръководено от най – възрастния съветник, 20 – годишния Мартин Михалев. Той представи дневния ред на заседанието, който бе от две точки – връчване на свидетелства на новоибраните съветници и избор на председател на МОС. \r\nПред да се пристъпи към изпълнението на дневния ред, думата бе дадена на председателяна Общинския съвет в Казанлък Николай Златанов и кмета Галина Стоянова, които бяха гости на събитието. \r\nНиколай Златанов изрази своето удовлетворение, че вижда толкова много млади хора, които имат желание да се ангажират със сериозни въпроси, касаещи техните връстници в общината. Той отправи своите препоръки към младите си колеги да формират своя гледна точка и тя да бъде обективна, да изразяват своята позиция и да бъдат коректив, както и да бъдат активни в поставяне и решаване на проблемите на младите хора. „Не бъдете фигуранти. Ако имате интерес, бъдете в този Младежки общински съвет, ако ли не, тогава отстъпете мястото си на някой, който наистина иска да работи в него.”, обясни той.  \r\nКметът Галина Стоянова посъветва ръководството на МОС да създаде условия така, че на всеки да му е приятно да работи в този съвет. Стоянова апелира към отговорност и съгласуваност в действията и решенията на младежкия орган. „МОС винаги е бил с благоразположението ми на кмет. Трябва да имате цели и каузи, те трябва да се популяризират както в училището, от което сте, така и сред родителите. Трябва Младежкият общински съвет в Казанлък да се съизмерва с подобни младежки структури в другите градове. Ако сте решили да живеете в тази държава и да работите за нейното бъдеще, започнете от днес.” Кметът препоръча на младите хора да са активни и да са едно цяло. Покани ги да присъстват на заседанията на Общинския съвет, където ще могат да се запознаят с проблемите, които решават Общинска администрация и съветниците заедно. Галина Стоянова подчерта, че не е за подценяване и въпросът за медийната политика на Младежкия съвет. \r\nПредседателят на ОбС Николай Златанов връчи свидетелствата на младите общински съветници, след което се пристъпи към избор на председател на МОС. Предложенията бяха шест. За председател, с едногодишен мандат, с явно гласуване, бе избран ученикът от Природо – математическа гимназия „ Никола Обрешков” Християн Трошанов.  \r\nНовоизбраните съветници от Младежкия общински съвет произнесоха и своята първа Тържествена клетва. \r\nМладежкият общински съвет ще се събира един път в месеца, в последната сряда, ако има какво да се обсъжда, като заседанията ще се провеждат в часовете от 10 до 12 часа. \r\nНа следващото заседание на МОС ще бъдат определени и групите по интереси, като всеки един от членовете на МОС може да участва максимум в две групи. \r\nСлавяна ГАЙДАРОВА", "date": "2019.04.24", "title": "Казанлък: На тържествена сесия младежите от новоизбрания Младежки общински съвет произнесоха своята първа клетва на общински съветници"}
{"url": "http://www.focus-news.net/news/2019/04/24/2650838/shumen-nad-550-hranitelni-paketa-zaradvaha-nuzhdaeshti-se-za-velikden-ot-aktsiyata-kupi-i-spodeli.html", "text": "Над 550 възрастни, самотно живеещи и социално слаби хора получиха хранителни пакети от благотворителната акция „Купи и сподели“ в Шумен, Варна и Търговище. Това съобщиха от  офиса на обществения посредник за община Шумен . От името на организаторите омбудсманът на Шумен Иван Капралов благодари на всички дарители и всеотдайните доброволци от Организацията на българските скаути. Благотворителната акция „Купи и сподели“ е част от четвъртото издание на традиционната кампания на омбудсмана на Република България Мая Манолова – „Великден за всеки – дари празник на баба и дядо“. Организаторите обобщават, че от събраните през тази година трайни хранителни продукти са съставени пакети, които подпомагат нуждаещи се хора по повод големия християнски празник Великден. Днес към Кризисния център на Община Шумен са насочени 37 пакета, а към малките населени места пътуват други 42 пакета по линия на Центъра за обществена подкрепа. Други 150 броя се разпределят по линия на Съюза на пенсионерите в Шумен, а с 30 броя са надарени членовете на Съюза на вдовиците и вдовците. Хранителни продукти получиха и всички членове на Съюза на ветераните от войните и социално слаби хора по списък на обществения посредник. За всички 60 възрастни и самотни хора от квартал „Макак“ са предоставени продукти след активната подкрепа на кварталния съвет и настоятелството на Народно читалище „Просвета – 1926“. За първи път в това издание на благотворителната акция са събрани храни за общо 160 човека на територията на варненския квартал „Владислав Варненчик“, а към този момент се обработват и дарените продукти за пенсионерските клубове в Търговище. Благотворителната акция „Купи и сподели“ през тази година се разви в 13 обекта на шуменска верига хранителни магазини. Част от шуменския бизнес подкрепи ресурсно осъществяването на кампанията. В нея се включиха над 50 деца, членове на Организацията на българските скаути. „Изключително сме благодарни на скаутите, които спомогнаха за бързото препълване на нашите специални колички и предадоха различно настроение на акцията“, сподели общественият посредник Иван Капралов и пожела светли празници за всички.", "date": "2019.04.24", "title": "Шумен: Над 550 хранителни пакета зарадваха нуждаещи се за Великден от акцията „Купи и сподели“"}
{"url": "http://www.focus-news.net/news/2019/04/24/2650839/afp-kosovo-razporedi-domashen-arest-za-26-zheni-repatrirani-ot-siriya.html", "text": "26 жени, репатрирани от Сирия в Косово, са поставени под домашен арест за един месец, докато са разследвани за връзки с „Ислямска държава“, се казва в изявление в четвъртък, цитирано от  AFP . \r\n26-те жени, поставени под домашен арест, са сред група от около 30 души, пристигнали обратно в Прищина в събота, заедно с 74 деца и четирима мъже. \r\nМного от жените са съпруги или вдовици на джихадистки наемници. \r\nСъдът разпореди те да бъдат поставени под домашен арест \"въз основа на основателното подозрение, че те са организирали или участвали в чуждестранни конфликти\", според изявление за пресата от Основния съд в Прищина след изслушване на 16 от жените в сряда. \r\nПодобно решение бе взето и по делата на други десет жени във вторник. \r\nСлед кацане в Прищина четиримата мъже бяха обвинени в участие в чуждестранен конфликт, докато жените и децата бяха отведени в мигрантски център, където получиха медицински грижи. \r\nДиректорът на здравните служби Насер Рамадани заяви, че \"жените и децата са претърпели сериозна травма\". \r\nКосово, чието население от 1,8 милиона души е 90 процента мюсюлманско, макар и до голяма степен умерено, беше един от най-големите вносители на чуждестранни джихадисти в Ирак и Сирия. Повече от 300 косовски граждани са заминали за Ирак и Сирия по време на пика на активността на  ислямистката група, възникнала  през 2014 г.  Юлиян Марков", "date": "2019.04.24", "title": "AFP: Косово разпореди домашен арест за 26 жени, репатрирани от Сирия"}
{"url": "http://www.focus-news.net/news/2019/04/24/2650823/sergey-stanishev-pes-i-da-postignem-osem-deputati-nyama-da-mozhem-da-obarnem-evropeyskata-posoka-sami-nuzhno-ni-e-semeystvo.html", "text": "И да постигнем осем депутати, няма да можем да обърнем европейската посока сами, нужно ни е семейство. Това каза президентът на ПЕС и кандидат за евродепутат от листата на „БСП за България“ Сергей Станишев по време на представянето на листата в София, предаде репортер на  Агенция „Фокус“ . „Няма как да не кажа няколко думи за ЕС в моето качество на лидер на ПЕС. Скъпи приятели, ЕС е в криза. Няма кой друг освен социалистите в Европа заедно с българските като част от нашето семейство да обърнем посоката на ЕС, да прекъснем това статукво, което не се харесва на твърде много европейски граждани“, заяви той. „Какво е статуквото в ЕС? Същото като в България. Кой управлява Европа – ЕНП заедно с консервативните националисти и с подкрепата на либералите. Кой управлява в България?“, коментира Станишев. По думите му има обща кауза за промяна в Европа и България. „Всички стояхме прави, мнозина от нас пяхме Интернационала“, каза Станишев във връзка с началото на събитието, в което прозвучаха химните на България, ЕС и Социалистическия интернационал. „Това е нашето верую на социалистите, защото и да постигнем и осем евродепутати, няма да може да обърнем европейската посока сами. Трябва ни семейство, което е солидарно с нас, което има същите цели. Те наистина са идентични“, посочи президентът на ПЕС. „Новият социален договор в Европа се нарича Манифестът на ПЕС. Той е идентичен с този на българските социалисти. Ние тази битка трябва да я проведем заедно“, подчерта той. Станишев се обяви срещу всяка форма на дискриминация срещу България и подчерта, че социалистите няма да допуснат да третират българите като втора ръка граждани или страна в ЕС, било то за качеството на храните, било то по отношение на транспорт, по отношение на Шенген и по който и да е въпрос. „Ние сме страна със самочувствие, достойнство, интереси и умеем да ги отстояваме по добър начин в ЕС. Няма да допуснем Европа на скорости, защото това искат мнозина от десницата. Искат да ни изтласкат в периферията, искат по този начин ние да бъдем втора ръка“, допълни Станишев. Според него Европа трябва да стане този дом на мира, човешкото достойнство и  споделеното благосъстояние, в който си заслужава да живеят всички и в който всяка страна се чувства уважена и равноправна и има своята перспектива. „Ние сме тези, които този дух трябва да го възродим и тук при нас в България и в цяла Европа и съм убеден, че можем да го направим. За това обаче скъпи приятели, другарки и другари, дами и господа, всеки един от нас трябва да даде максимум от себе си през следващите няколко седмици, за да можем на 26 да се поздравим с победа“, коментира Сергей Станишев. По думите му победата ще бъде заслужена и изстрадана, очаквана и желана. \r\nДеница КИТАНОВА", "date": "2019.04.24", "title": "Сергей Станишев, ПЕС: И да постигнем осем  депутати, няма да можем да обърнем европейската посока сами- нужно ни е семейство"}
{"url": "http://www.focus-news.net/news/2019/04/24/2650841/pazardzhik-detsa-shte-boyadisvat-velikdenski-yaytsa-v-gradinkata-na-hram-sveta-bogoroditsa.html", "text": "В духа на християнската традиция всяка година на Велики четвъртък се боядисват червени яйца – символ на Христовото Възкресение, съобщиха от  Архиерейското наместничество  в Пазарджик. По този повод и с благословението на Негово Високопреосвещенство Пловдивския митрополит Николай Архиерейско наместничество град Пазарджик и Църковното настоятелство при катедрален храм „Света Богородица“ организират боядисване на Великденски яйца от  деца. Събитието ще се състои на 25 април от 12:30 часа в градинката на църква „Света Богородица“ в Пазарджик след края на светата Литургия и Великия маслосвет. Яйцата са дарени от боголюбиви християни. Те ще бъдат боядисани от децата, подпомогнати от църковните настоятели, презвитéрите и учители по Вероучение. \r\nКонстантийският епископ Яков, заедно с участниците и всички желаещи, ще занесат лично боядисаните яйца за благословение на живеещите в Дом за стари хора „Гаврил Кръстевич“ гр. Пазарджик в 13:30 часа.", "date": "2019.04.24", "title": "Пазарджик: Деца ще боядисват великденски яйца в градинката на храм „Света Богородица“"}
{"url": "http://www.focus-news.net/news/2019/04/24/2650836/reuters-konservatorite-nyama-da-promenyat-pravilata-za-smyana-naliderstvoto-iskat-yasen-grafik-za-izlizane-ot-mey.html", "text": "Консервативната партия няма да променя правилата за сваляне на лидера, но иска от премиера Тереза Мей ясен график за излизане от Европейския съюз, ако нейната сделка бъде отхвърлена отново в парламента, заявиха от ръководството на т.нар. Комитет 1922, обединяващ редовите депутати на „Торите“, предава  Reuters . \r\nВ сряда се проведе заседание на консервативните народни представители, на което те обсъдиха дали да променят правилата за лидерството на партията, така че да може да се проведе нов вот на недоверие срещу Тереза Мей преди изтичането на едногодишния срок от предишния, в края на миналата година. \r\nНо един депутат от  „Торите“ заяви на заседанието на Комисия 1922 , че изпълнителната власт е казала на депутатите, че няма да има промяна в правилата, но Комисията ще призове за „ясен график“ за оттеглянето от Мей. \r\nПревод и редакция:", "date": "2019.04.24", "title": "Reuters: Консерваторите няма да променят правилата за смяна налидерството, искат ясен график за излизане от Мей"}
{"url": "http://www.focus-news.net/news/2019/04/24/2650840/varna-izlyazoha-ot-pechat-velikdenskite-broeve-na-spisaniyata-amvon-i-kambanka.html", "text": "От печат излязоха новите празнични броеве на списанията „Амвон” и „Камбанка”. Това съобщават от  Варненската и Великопреславска митрополия . На страниците на детското списание „Камбанка” малките читатели ще имат възможност да се потопят в атмосферата на празника Възкресение Христово, ще научат интересни и поучителни истории от публикуваните разкази и приказки, ще се запознаят и с илюстрованото житие на св. Прокопий Варненски, живота и делото на Иларион Макариополски. Библейски разкази, молитви, занимателни, мисловни задачи и игри очакват  малчуганите в изданието. В списание „Амвон” са отпечатани разнообразни теми свързани със семейството, възпитанието на децата, християнския живот, духовното израстване, поглед към обществени и социални проблеми през очите на християнската вяра. Читателите ще открият и текстове с богословско съдържание, истории от живота на близки до нашето време праведници, лични преживявания, поучения от святи подвижници, въпроси свързани с вярата и науката, с психологията, със Свещеното Писание и други. Списанията излизат с благословението на Варненския и Великопреславски митрополит Йоан. Издават се от варненския храм „Св. Атанасий” и се разпространяват безплатно.", "date": "2019.04.24", "title": "Варна: Излязоха от печат великденските броеве на списанията „Амвон” и „Камбанка”"}
{"url": "http://www.focus-news.net/news/2019/04/24/2650835/valeri-simeonov-nfsb-v-evropeyskiya-parlament-tryabva-da-ima-hora-koito-da-se-boryat-za-natsionalnite-interesi-nie-sme-takiva.html", "text": "В Европейския парламент трябва да има хора, които да се борят за националните интереси и хората от нашата евролиста са такива. Това каза лидерът на НФСБ Валери Симеонов по време на представянето на листата на коалиция „Патриоти за Валери Симеонов“ за предстоящите евроизбори на 26 май, предаде репортер на  Агенция „Фокус“ . „Благодаря, че подкрепяте един нов политически субект – партия, която е прагматична и която не приказва много, а си поставя цели и ги постига. Това е първата партия, която не казва „ние сме най-великите, ние сме най-съвършените“. Не, ние сме партия, която служи на държавата, защото България  е над всичко“, заяви Симеонов. Той посочи, че конкретната личност няма значение, важен е девизът, важна е програмата, важни са целите. „Ние сме много по-различна от всички останали партии. Когато дойдат избори, започва да се лъже като на лов – на лов и избори се лъже най-много. Но ние не лъжем. Ние заставаме с нашите лица и нашите биографии. Хората от листата са хора, успели благодарение на своите възможности, труд и постоянство, те са се доказали в своята сфера“, подчерта Валери Симеонов. „Не мога да приема, че нашите конкуренти за евроизборите са 90% политици. Нашите конкуренти не се отличават по нищо – всички са против пакета „Мобилност“, против пакта за миграцията, против Истанбулската конвенция. И това е. Но какво са направили до момента в ЕС?“, коментира той. Симеонов заяви, че ако всеки си стои в неговото ложе и в голямото си европейско семейство, няма шанс да бъдат защитени интересите на България. „Борбата трябва да е навсякъде. Може да си сам, но трябва да се бориш. Когато отидох да се боря за втория лифт на Банско на сесията на ЮНЕСКО, си направих труда да разговарям с всички 28 членки на комитета по световно богатство. И резултатът от четири дни обикаляне, разговори и показване на картинки беше 28 гласа „за“. Но надали някой го разбра в България, защото не ми е в амплоато да започна да обикалям сутрешните блокове“, посочи Симеонов. Той заяви, че България трябва да търси съдействие в ЕС, защото е прекалено малка. По думите му това трябва да бъде основната роля на всеки евродепутат. „В ЕП трябва да има хора, които да се борят за националните интереси и хората зад мен са такива“, заяви той. Симеонов посочи, че приема като добра поличба за България това, че коалицията е с номер 1 в бюлетината. \r\nЦветилена СИМЕОНОВА", "date": "2019.04.24", "title": "Валери Симеонов, НФСБ: В Европейския парламент трябва да има хора, които да се борят за националните интереси - ние сме такива"}
{"url": "http://www.focus-news.net/news/2019/04/24/2650857/faktor-makedoniya-edi-rama-osvobodi-600-chinovnitsi-za-nesvarshena-rabota.html", "text": "Премиерът на Албания Еди Рама взе решение да освободи 600 служители, които не са изпълнили съответните задачи, пише македонското електронно издание  “Фактор“ . \r\nТе не отговаряха на очакванията и решението беше обявено на среща с координаторите на няколко сектора на албанското правителство. \r\n„Става въпрос за уволнение на 600 административни служители от няколко институции, които не предлагат адекватни услуги на гражданите. Това са лица от обикновени служители до ръководители, които не спазват трудовите си задължения и от които има много оплаквания от граждани,“  каза Рама. \r\nСпоред правителството този ход е част от мерките за реформа на администрацията.  Юлиян Марков", "date": "2019.04.24", "title": "„Фактор: (Македония)“ Еди Рама освободи 600 чиновници „за несвършена работа“"}
{"url": "http://www.focus-news.net/news/2019/04/24/2650859/sport-grigor-dimitrov-pobedi-fernando-verdasko-s-21-seta-na-turnira-v-barselona.html", "text": "Тенис: Най-добрият български тенисист Григор Димитров победи Фернандо Вердаско с 2:1 сета на турнира на червени кортове в Барселона. Григор взе първия сет с 6:4 гейма, но във втория се стигна до тай-брек, спечелен от Вердаско . Третия сет бе спечелен от българина с 6:3 гейма. Мачът продължи 2 часа и 22 минути.Във втория кръг утре Димитров ще игра е срещу чилиеца Николас Хари, който е 81-ви в световната ранглиста. Хари във вторник изненадващо отстрани Александър Зверев с 2:1сета.", "date": "2019.04.24", "title": "Спорт: Григор Димитров победи Фернандо Вердаско с 2:1 сета на турнира в Барселона"}
{"url": "http://www.focus-news.net/news/2019/04/24/2650860/pazardzhik-obshtina-panagyurishte-nyama-da-premestva-zdravni-uslugi-ot-dkts-1-v-bolnitsata.html", "text": "По повод предложение от ръководството на МБАЛ „Уни Хоспитал”, касаещо преместването на дейността на „ДКЦ 1“ ЕООД в сградата на болницата, бяха проведени разговори със заинтересованите страни, съобщиха от  община Панагюрище . Първата работна среща с общински съветници и кмета на Община Панагюрище Никола Белишки се състоя на 16 април 2019 г.,по инициатива на ръководството на МБАЛ „Уни Хоспитал”. На нея изпълнителният директор на „Асарел Панагюрище Здраве” д-р Явор Дренски изложи вижданията на „Уни Хоспитал” за предприемането на съответните действия.На 23 април 2019 г., по инициатива на управителя на „ДКЦ І“ ЕООД Панагюрище д-р Мирела Делибашева, се проведе втората работна среща. Д-р Делибашева представи своите възгледи за управляваното от нея дружество. Както тя, така и голям брой пациенти не желаят промени в местоположението и статута на „ДКЦ 1“ ЕООД. До момента от МБАЛ няма внесени официални документи и предложения, които да бъдат разглеждани и обсъждани от администрацията или общинския съвет. Община Панагюрище не е променила своята последователна политика в сферата на здравеопазването, която подкрепя развитието на общинското дружество „ДКЦ 1“ ЕООД като средище на доболничната помощ и създаването на модерен медицински комплекс, който да предоставя на жителите на общината съвременни висококачествени здравни услуги.", "date": "2019.04.24", "title": "Пазарджик: Община Панагюрище няма да премества здравни услуги от ДКЦ 1 в болницата"}
{"url": "http://www.focus-news.net/news/2019/04/24/2650858/shumen-parvi-krag-ot-republikanskiya-shampionat-po-avtokros-shte-se-provede-kray-selo-zlatoklas.html", "text": "На 27 и 28 април на  пистата край село Златоклас ще се проведе Първи кръг от Републиканския шампионат  по автокрос под егидата на Българската федерация по автомобилен спорт (БФАС). Това съобщиха от  Община Дулово . В състезанието“Автокрос - Златоклас - 2019“ ще вземат участие  23 специализирани автомобили тип “Бъги“. Създадена е необходимата организация, за да могат жителите от района, гостите, любителите на автомобилните спортове и всички зрители да преживеят неповторими и интересни емоции на 27 и 28 април  на пистата край село Златоклас.", "date": "2019.04.24", "title": "Шумен: Първи кръг от Републиканския шампионат по автокрос ще се проведе край село Златоклас"}
{"url": "http://www.focus-news.net/news/2019/04/24/2650827/elena-yoncheva-bsp-shte-sabudim-balgariya-i-shte-pobedim-na-tezi-izbori-no-tryabva-da-zapochnem-seriozni-promeni-za-pobeda-v-stranata.html", "text": "Ще събудим България и ще победим на тези избори, но трябва да започнем сериозни промени, за да може да победим в страната. Това каза водачът на листата на „БСП за България“ Елена Йончева по време на представянето на листата на партията в София, предаде репортер на  Агенция „Фокус“ . „Скъпи приятели, вчера с мои колеги бяхме в Ямбол, в Елхово и в Ловеч. Един българин и каза: „Вие, да, ще успеете. Ще успеете в „Справедливост сега“. Ще наложите, ще се преборите за справедливостта““, коментира тя. „Преди това трябва всички да се обединим в тази зала, извън тази зала и много силно пред тази зала и много силно пред цяла България да отправите следните думи: „Стани, стани юнак балкански, от сън дълбок се събуди““, призова Елена Йончева. „Ние ще събудим България, ще победим на тези избори, но това ще бъде само началото, защото оттук нататък трябва да започнем сериозни промени, за да може да победим в България“, подчерта тя. „Ние 12 години вървим към ЕС и по никакъв начин не се приближаваме. На дъното сме на всички възможни класации. Ние вървим към тази Европа, в която винаги сме вярвали, на социалното достойнство, на справедливостта, на свободата. Ние тази Европа не я доближаваме“, заяви Йончева. Тя изрази убедеността си, че БСП за България“ ще победи, но оттук нататък започват големите битки в ЕП. „Битка за достойнството на българина, защото не може ние българите да бъдем втора категория – белите роби на Европа“, каза още Йончева. \r\nДеница КИТАНОВА", "date": "2019.04.24", "title": "Елена Йончева, БСП: Ще събудим България и ще победим на тези избори, но трябва да започнем сериозни промени за победа в страната"}
{"url": "http://www.focus-news.net/news/2019/04/24/2650861/shumen-gradat-shte-bade-domakin-na-turnira-za-kupata-na-balgarskata-federatsiya-po-basketbol-pri-yunoshite.html", "text": "Шумен ще бъде домакин на турнира за Купата на Българската федерация по баскетбол при юношите. Надпреварата ще се проведе на 1 и 2 май в зала „Арена Шумен“. Това съобщиха от  Община Шумен . За трофея ще се борят четирите най-добри отбора през сезона в първенството от двете елитни дивизии – изток и запад. Това са домакинът БК „Шумен“, БК „Черно море Тича“, БК „Шампион 2006“ и „Буба Баскетбол“, които се класираха за финалите в тази възраст. В първия полуфинал на 1 май от 17.00 часа ще се изправят съставите на „Черно море Тича“ и „Шампион 2006“. След това, във втората среща от полуфиналите, която ще започне в 19.00 часа, на терена ще излязат домакините от Шумен срещу тима на „Буба Баскетбол“. Победителите от двата мача ще спорят за трофея, а загубилите ще играят за третото място. Финалите са на 2 май, като от 13.00 часа започва мачът за третото място, а носителят на шампионската купа ще бъде определен в двубой от 15.00 часа.", "date": "2019.04.24", "title": "Шумен: Градът ще бъде домакин на турнира за Купата на Българската федерация по баскетбол при юношите"}
{"url": "http://www.focus-news.net/news/2019/04/24/2650862/haskovo-cheshma-posvetena-na-donorite-beshe-otkrita-v-dimitrovgrad.html", "text": "Чешма-паметник, посветена на хората, които чрез донорство са дарили живот, откриха днес в парка пред болницата в Димитровград. Това съобщиха от пресцентъра на  общината . Инициативата е на Сдружението на пациентите с дихателна недостатъчност и белодробна трансплантация, подкрепено от община Димитровград и парламентарните групи на ГЕРБ, БСП и Воля. Това е втората чешма-паметник в страната, след тази в София.  Задоволство от единението около високо хуманната каузата, обединила политици от различни формации, изрази председателя на сдружението Стефан Тамбуев. На откриването бе председателят на парламентарната група на ГЕРБ и председател на ПК \"Здравеопазване\" в 44-то Народно събрание Даниела Дариткова, народните представители от БСП Антон Кутев,Виолета Желева, Никола Динков и областният управител на Хасковска област Станислав Дечев. \"Тук сме да популяризираме донорството в България, защото приемам критиката, че има проблем в законодателството, но трябва да търсим начин да променим мисленето на хората и нагласата на обществото\", каза Даниела Дариткова. Кметът на Димитровград Иво Димов изказа благодарност към донорите и парламентарните групи подкрепили кампанията \"Дари живот\".", "date": "2019.04.24", "title": "Хасково: Чешма, посветена на донорите, беше открита в Димитровград"}
{"url": "http://www.focus-news.net/news/2019/04/24/2650863/the-wall-street-journal-afganistanskite-sili-i-amerikanskite-voenni-sa-ubili-poveche-tsivilni-ot-talibanite.html", "text": "Повече афганистански цивилни граждани са били убити от афганистанско правителство и американски сили, отколкото от талибаните и други бунтовници, твърдят от ООН, пише авторитетното американско издание  The Wall Street Journal . \r\nЗа първи път, откакто започна да събира данните преди повече от десетилетие, ООН заяви, че проправителствените сили са причинили повече смъртни случаи на цивилни, което представлява 52,4% от 581 смъртни случая през първите три месеца на тази година, в сравнение с 39% от талибаните, местните филиали на „Ислямска държава“ и „неопределени антиправителствени елементи“. Останалите смъртни случаи се дължат на кръстосан огън и други причини. \r\nПромяната настъпи на фона на цялостното намаляване на жертвите сред цивилното население - смъртните случаи и нараняванията, съчетани - с това, че U.N. отчита намаляване на използването на бунтовници за самоубийствени нападения в Кабул и други афганистански градове. \r\nВъздушните удари от страна на САЩ и афганистанските военновъздушни сили са водещата причина за смъртта на цивилни граждани, съобщава американското министерство в своя тримесечен доклад, публикуван в сряда. \r\nПолковникът от американската армия Дейв Бътлър, говорител на международните сили на САЩ в Афганистан, заяви в отговор на доклада на ООН, че американските сили си запазват правото да защитават себе си и своите съюзници. \r\n\"Ние се стремим към прецизност във всички наши операции\", каза той. \"Най-добрият начин да се сложи край на страданието на цивилни е да се сложи край на борбата чрез договорено намаляване на насилието от всички страни.\"Афганистанското министерство на отбраната и талибаните не отговориха на исканията за коментар. \r\nДокато броят на смъртните случаи сред цивилните граждани по вина на афганистанското правителство и американските сили се увеличиха, общият брой на жертвите от цивилното население спадна до значително ниско ниво, каза U.N. \r\nБроят на смъртните случаи сред цивилното население през първото тримесечие спадна от 799 през 2018 г.,на 581 смъртни случая и 1,192 ранени през 2019 г., което представлява 23% намаление на общите жертви сред цивилното население в сравнение със същия период на миналата година и е най-ниският за първото тримесечие от 2013 насам, съобщи ООН. \r\nСпоред ООН особено суровата зима може да е причина за спада на самоубийствените атаки, допринесли за спада в жертвите. Мерките, предприети от талибаните, за да се избегне нанасянето на вреда на цивилните и продължаващите мирни преговори, също може да са изиграли роля. \r\nАмериканските и афганистанските власти описват войната в Афганистан като безизходица, сблъсъци и съпровождащо ги насилие, които се случват почти ежедневно в цялата страна, с цел да се спечели предимство - или да не се загубят позиции в мирните преговори между САЩ  и талибаните в Доха, Катар .  Юлиян Марков", "date": "2019.04.24", "title": "The Wall Street Journal: Афганистанските сили и американските военни са убили повече цивилни от талибаните"}
{"url": "http://www.focus-news.net/news/2019/04/24/2650831/elena-yoncheva-bsp-pred-balgariya-ima-dva-patya-ili-shte-zhiveem-v-tozi-avtoritaren-rezhim-i-kriminalna-sistema-ili-shte-vastanem-na-26-may.html", "text": "Пред България има два пътя – или ще живеем в този авторитарен режим и криминална система, или ще въстанем на 26 май. Това каза водачът на листата на „БСП за България“ Елена Йончева по време на представянето на листата в София, предаде репортер на  Агенция „Фокус“ . Тя коментира, че когато се минава през български села, сякаш се намираме в състояние на война. По думите й селата са обезлюдени и опустошени, а хората - обезверени. \"Ние в ЕП имаме начин да спрем този процес\", каза още водачът на листата на \"БСП за България\". Елена Йончева подчерта, че социалистите ще се преборят за младежката гаранция, детска гаранция, за образователните програми „Еразъм+. \"Ние ще се борим за това Европа да има силна външна политика и отбрана, защото това е важно. Важно е, защото в момента гласът на Европа не се чува“, допълни още Йончева. По думите й гласът на Европа не е чут, в резултат на което тръгват тези бежански вълни. Според нея Европа трябва да заеме своето място в световната карта. \r\nДеница КИТАНОВА", "date": "2019.04.24", "title": "Елена Йончева, БСП: Пред България има два пътя – или ще живеем в този авторитарен режим и криминална система, или ще въстанем на 26 май"}
{"url": "http://www.focus-news.net/news/2019/04/24/2650864/afp-estoniya-shte-bade-upravlyavana-ot-tripartiyna-koalitsiya-s-uchastieto-na-kraynata-desnitsa.html", "text": "Президентът на Естония назначи Юри Ратас за втори мандат като премиер на балтийската държава, като за първи път ще оглави ново трипартийно коалиционно правителство, в което ще бъде представена и крайно дясното движение ЕКРЕ, предава  AFP . \r\nКонтролирайки общо 56 места от 101-местния парламент, лявоцентристката партия на Центъра Ратас, консервативната партия и крайно десните от ЕКРЕ ще получат по пет министерски кресла. \r\n\"Това няма да бъде правителство на застоя. Това ще бъде правителство, което ще промени много неща в Естония,\" каза пред репортери председателят на ЕКРЕ и бъдещият министър на вътрешните работи Март Хелме. \r\n\"То ще сложи край на много бюджетни клишета, ще промени много гледни точки, които изглежда са вкаменени в естонската политика.\" \r\nПерспективата за правителство с политици от евроскептичното движение ЕКРЕ, известно с популистката си реторика и антимигрантската си позиция, по-рано предизвика публично недоволство, включително улични протести. \r\nПрезидентът Керсти Калюлайд възложи на Ратас да сформира правителство след първия й избор Кая Калас - лидер на либералната партия за реформи, която спечели изборите през март, но загуби вот на доверие. \r\nРатас, чиято центристка партия зае второ място в гласуването на 3 март и е подкрепена от руско-говорящото малцинство, отказа поканата на Калас да проведат коалиционни преговори. \r\nВместо това партията подписва коалиционно споразумение с консерваторите и крайно дясното движение, което е широко критикувано в цялата страна.  Юлиян Марков", "date": "2019.04.24", "title": "AFP: Естония ще бъде управлявана от трипартийна коалиция с участието на крайната десница"}
{"url": "http://www.focus-news.net/news/2019/04/24/2650865/sport-atletiko-madrid-pobedi-valensiya-s-32.html", "text": "Футбол: Атлетико Мадрид победи Валенсия с 3:2 в мач от 34-ия кръг на испанската Ла Лига. Головете за Атлетико отбелязаха Алаваро Мората, Антоан Гризман и Анхел Кореа.  За Валенсия точни бяха Гамейро и Парехо.  Атлетико Мадрид заема второто място с 71 точки четири кръга преди края на шампионата. Валенсия е на пето място с 52 точки, колкото има и шестия Севилия, но с мач по-малко.", "date": "2019.04.24", "title": "Спорт: Атлетико Мадрид победи Валенсия с 3:2"}
{"url": "http://www.focus-news.net/news/2019/04/24/2650867/ria-novosti-v-siriyskata-provintsiya-hama-e-zasneta-postanovka-sas-smartta-na-semeystvozaradi-izpolzvane-na-himichesko-orazhie.html", "text": "Чуждестранни журналисти заснеха „постановка със  смъртта на сирийско семейство поради предполагаема употреба на химически оръжия от правителствени войски“, заяви ръководителят на Руския център за помирение на враждуващите страни в Сирия Виктор Купчишин. \r\nТой поясни, че снимките са извършени в района на с. Морек, провинция Хама. \r\nКакто Купчишин изясни, бунтовниците продължават да се опитват да дестабилизират ситуацията в зоната за деескалация в Идлиб. \r\nТой призова командирите на бандитските групи да насърчават мирното уреждане на ситуацията в районите под техен контрол. \r\nТова не е първият път, когато се появява информация за сценични снимки на чуждестранни журналисти в Сирия. \r\nТака през февруари продуцентът на ВВС Рима Далати, заяви, че снимките в болницата след съобщенията за химическа атака в сирийския град Дума са били „инсценирани“. \r\nЖурналистът е убеден, че самата атака се е случила, но Организацията за забрана на химическите оръжия (ОЗХО) трябва да потвърди или отхвърли употребата на хлор. \r\nВ същото време официалният представител на ВВС призова думите на Далати да се разглеждат като негово лично мнение.  Юлиян Марков", "date": "2019.04.24", "title": "РИА Новости: В сирийската провинция Хама е заснета „постановка със смъртта на семейство“заради използване на химическо оръжие"}
{"url": "http://www.focus-news.net/news/2019/04/24/2650866/tass-predostavyayki-im-rusko-grazhdanstvo-rusiya-dava-posleden-shans-na-izostavenite-ot-ukrayna-zhiteli-na-donbas-spored-darzhavnata-duma.html", "text": "Възможността за получаване на руско гражданство е жизненоважна за много жители на Донбас, чиито права систематично се нарушават от украинските власти, заяви в  сряда в интервю пред кореспондент на  ТАСС  председателят на Държавната комисия по развитието на гражданското общество и въпросите на обществените и религиозните сдружения Сергей Гаврилов. \r\nТой припомни, че много хиляди жители на Донецка и Луганска област постоянно живеят във фронтовата зона. \"Те нямат статут, много от тях са останали без гражданство, отказали са от украинското и не са приемали друго. Те нямат свобода на движение по света, защото нямат права, нямат възможност да получат образование\", отбеляза Гаврилов. „Както показаха изборите в Украйна тези хора са лишени от политически права, пасивно и активно избирателно право. \r\n„За много от тях получаването на руско гражданство е единственият шанс, защото Украйна прави всичко, за да ги откаже, да се отграничи от тях, да прекъсне икономическите и социалните връзки”, продължи Гаврилов. Той припомни, че Киев отдавна е спрял плащането на социални помощи и пенсии на жителите на провъзгласените републики. Политикът също така не изключи, че въвеждането на опростена процедура за издаване на паспорти на жителите на определени райони на Донбас би направило положението в тези територии по-стабилно. \"Ние вярваме, че това е хуманитарна мярка. Тя не е от политическо естество\", заяви ръководителят на комисията. \r\nГаврилов също така заяви, че в момента процесът на изпълнение на споразуменията от Минск е \"замразен по инициатива на украинската страна\". \"Нашите оценки за бюджетните разходи показват, че това решение за предоставяне на гражданство на Руската федерация е напълно оптимално решение за правата на човека\", заключава той. \r\nСпоред Гаврилов решението за опростената процедура за предоставяне на гражданство на Руската федерация на жителите на провъзгласените Донецка и Луганска народни републики е в съответствие с общоприетата международна практика. \r\n\"Виждаме, че Румъния и Унгария действат по подобен начин, като също така предоставят гражданство на жителите на Украйна, които са етнически свързани с тези страни\", каза той. \r\nГаврилов подчерта, че решението е напълно в съответствие с нормите на международното право. \"Русия укрепва своята политика в областта на правата на човека. Второ, това определено е изясняване на позицията\", добави депутатът.  Юлиян Марков", "date": "2019.04.24", "title": "ТАСС: Предоставяйки им руско гражданство Русия дава „последен шанс“ на изоставените от Украйна жители на Донбас, според Държавната Дума"}
{"url": "http://www.focus-news.net/news/2019/04/24/2650869/tass-mariya-zaharova-otgovori-na-izyavleniyata-na-kart-volkar.html", "text": "Специалният представител на Държавния департамент за Украйна Кърт Волкър, който критикува политиката на Русия по отношение на минските споразумения, предпочита да игнорира незачитането на тези споразумения от украинската страна. Това заяви официалният представител на Министерството на външните работи на Руската федерация Мария Захарова, коментирайки изявленията на Волкър относно решението на Руската федерация да предостави гражданство на Донбас по опростен начин, предава  TACC . \r\n„Бих искал да напомня на Волкер, че на 18 април 2019 г. Владимир Зеленски заяви, че ако спечели изборите, той ще се противопостави на предоставянето на Донбас специален статут, а също така подчерта, че няма да подпише закон за амнистия за опълченците от Донбас", "date": "2019.04.24", "title": "ТАСС: Мария Захарова отговори на изявленията на Кърт Волкър"}
{"url": "http://www.focus-news.net/news/2019/04/24/2650868/tass-kart-volkar-nareche-reshenieto-za-predostavyane-na-rusko-grazhdanstvo-na-zhitelite-na-donbas-provokativno.html", "text": "Кърт Волкър, специален представител на Държавния департамент на САЩ за Украйна, нарече „провокативно“ решението на Русия да опрости процедурата за получаване на руско гражданство от жителите на Донбас в социалната мрежа“Туитър“, цитирано от ТАСС. \r\n\"Последното решение на Русия за издаване на паспорти до голяма степен е провокативно\", написа Волкър. Той добави, че решението \"подкопава усилията за изпълнение на споразуменията от Минск\". \r\nВ сряда, 24 април, руският президент Владимир Путин подписа указ, който позволява на жителите на някои райони на Донецка и Луганска област в Украйна да получат руско гражданство по опростен начин. Коментирайки тази стъпка, помощникът на президента Владислав Сурков го нарече абсолютно справедливо и естествено.  Юлиян Марков", "date": "2019.04.24", "title": "ТАСС: Кърт Волкър нарече решението за предоставяне на руско гражданство на жителите на Донбас „провокативно“"}
