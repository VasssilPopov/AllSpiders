{"url": "http://www.focus-news.net/news/2018/06/12/2533194/stoyan-lazarov-bchk-smolyan-izvarshvat-se-proverki-na-vsichki-pluvni-baseyni-v-oblastta.html", "text": "Извършват се проверки на всички плувни басейни в област Смолян. Това каза за Радио „Фокус“ – Смолян Стоян Лазаров – специалист „Водноспасителна служба“ към Български червен кръст – Смолян. Вече са приключили проверките на басейните в общините Мадан, Рудозем и Златоград, като в момента се извършват тези в Девин. Очаква се те да приключат до края на месец юни, посочи Лазаров. Той уточни, че засега предписанията от миналата година са изпълнени и няма фрапиращи нарушения. Сред най-честите са необходимост от заверка на талони, дооборудване на спасителни постове, медицинско осигуряване и други. Стоян Лазаров допълни, че басейните на територията на областта са около 62, като в тях се включват и откритите, и закритите басейни. Част от тях все още не са пълни, а други предстои да бъдат въведени в експлоатация и поетапно да бъдат отворени, каза още Лазаров.\r\nНели ГЕРГЬОВСКА", "date": "2018.06.12", "title": "Стоян Лазаров, БЧК – Смолян: Извършват се проверки на всички плувни басейни в областта"}
{"url": "http://www.focus-news.net/news/2018/06/12/2533222/telma-makedoniya-ot-dogodina-s-novo-ime-republika-severna-makedoniya-za-obshta-upotreba.html", "text": "От догодина с ново име – Република Северна Македония за обща употреба, пише македонското издание  Телма.\r\nОт Нова година, ако всичко върви по планa  на премиерите Заев и Ципрас, Македония ще се преименува на Република Северна Македония. Това е окончателното име, което фигурира в договора, финализиран по време на техния телефонен разговор в късния следобед. Името ще бъде за вътрешна и външна употреба и ще бъде уточнено с изменение на Конституцията. Премиерът Заев заяви, че името ще бъде преведено на всички езици, а Гърция също е приела македонския език и националност.\r\nСпоразумението ще бъде представено на всички политически фактори, последвано от ратификация в парламента. Веднага след това, Гърция трябва да изпрати писмо до генералния секретар на НАТО, с което уведомява, че между двете страни няма спор и че няма препятствия Македония да получи покана за членство на срещата на върха на 12 юли. Те трябва да изпратят същото писмо до Европейския съвет за членството ни в ЕС. Заев е убеден, че Европейският съвет на срещата на върха на 28 юни ще вземе решение за началото на преговорите с ЕС.\r\nТой каза, че последната дума обаче ще имат гражданите на референдума, който ще се проведе през есента. Въпросът за референдума все още не е разгледан и не е посочено дали то ще бъде обвързващо или само консултативно.\r\nАко референдумът бъде успешен, ще последват конституционните промени и споразумението ще бъде ратифицирано в гръцкия парламент. Ако обаче те не успеят да го направят, договорът се проваля. Същото нещо ще се случи, ако македонската страна не изпълни някое от поетите задължения. Сега няма план Б. За вътрешно ползване споразумението ще започне да се прилага след референдума и ратификацията от страна на Гърция и Протокола за членство в НАТО.\r\nКогато договорът се приеме от двете страни, Заев ще информира всички 193 страни членки на ООН, които не са я признали под конституционното й име, че сега има ново име. Кодовете в интернет и търговския обмен остават mk и mkd, а кодът ще бъде променен на регистрационните табели на колите. През уикенда ще бъде организирана среща с Ципрас, за да се подпише споразумението. Юлиян Марков", "date": "2018.06.12", "title": "Телма (Македония): От догодина с ново име – Република Северна Македония за обща употреба"}
{"url": "http://www.focus-news.net/news/2018/06/12/2533196/bsp-shte-poiska-vot-na-nedoverie-kam-kabineta-borisov-3-na-tema-sigurnost-obzor.html", "text": "БСП ще поиска вот на недоверие към кабинета \"Борисов 3\" на тема \"Сигурност\". Решението бе взето съвместно от Изпълнителното бюро на партията и от ръководството на парламентарнта група на \"БСП за България\" и бе обявено по време на редовната пресконференция на опозицията. Заместник-председателят на парламентарната група Драгомир Стойнев заяви, че БСП ще внесе самостоятелно вота на недоверие. Стойнев изрази уверението си, че вотът на недоверие ще бъде доведен до успешен край. Заместник-председателят на ПГ на \"БСП за България\" разкритикува правителството, че е неспособно да гарантира сигурността на гражданите. \r\nОт своя страна председателят на ПГ на ГЕРБ Цветан Цветанов заяви, че БСП нямат морално право да говорят за сектор „Сигурност\". Според Цветанов  президентът и опозицията не могат да са алтернатива на управлението. \"Когато беше първият управленски мандат на премиера „Борисов“, колко бяха отвличанията, убийствата, нивата на контрабанда, които се осъществяваха под вещото ръководство на тогавашното управление на БСП“, попита Цветанов. \r\nПредседателят на ПГ на \"Обединени патриоти\" Волен Сидеров заяви, че от опозицята не са имали конкретни аргументи за вот на недоверие, а по-скоро се е чуло поезия в проза. Според него решението на управляващите трябва да бъде да не се прави евтина политика. \"По отношение на сигурността бяха направени доста сериозни стъпки за осигуряване на България и българското население, но много още неща трябва да се направят\", допълни Сидеров.\r\nДеница КИТАНОВА", "date": "2018.06.12", "title": "БСП ще поиска вот на недоверие към кабинета \"Борисов 3\" на тема \"Сигурност\" (ОБЗОР)"}
{"url": "http://www.focus-news.net/news/2018/06/12/2533199/varna-voennomorskiyat-muzey-v-grada-predlaga-bogata-programa-i-vhod-svoboden-za-denya-na-bashtata.html", "text": "За трета поредна година Военноморският музей във Варна ще работи на 16 юни с вход свободен и разнообразна програма за Деня на бащата. Това съобщиха за Радио „Фокус“ – Варна от културната институция. Празникът започва в 10.00 часа и ще продължи до 18.00 часа. Част от разнообразната програма в този ден включва играта „Опитен моряк“, която ще предизвика децата да се справят с различни изпитания, а тези, които ги преодолеят, ще получат специален сертификат. Всички, решили да отбележат началото на лятната ваканция в музея, ще могат да проверят и уменията си по скално катерене, както и да влязат в ролята на корабен артилерист. Детска занималня с четене на книжки и игри с пъзели и оригами ще стимулира не само логическото, но и творческото мислене на по-любознателните. Заедно с игрите децата и техните родители ще научат и полезни умения – как да окажат първа помощ и да помогнат на човек в беда. За първи път малки и големи ще имат възможността да се включат и в музейното ателие „Моряците в моя род“. В него посетителите ще могат да споделят лични родови истории, свързани с българското морско минало, да дарят на музея или да покажат тематични свои снимки, вещи, документи. За финал всички желаещи могат да посетят Нептуновата поща в музея и да напишат „писмо в бутилка“, в което да разкажат своите впечатления и предложения, свързани с празника. Посетителите в този ден ще могат да разгледат безплатно не само постоянната експозиция на музея, но и кораб-музей „Дръзки“.", "date": "2018.06.12", "title": "Варна: Военноморският музей в града предлага богата програма и вход свободен за Деня на бащата"}
{"url": "http://www.focus-news.net/news/2018/06/12/2533200/sport-polsha-s-ubeditelna-pobeda-sreshtu-litva-v-poslednata-proverka-predi-svetovnoto.html", "text": "Националният отбор на Полша постигна убедителна победа с 4:0 срещу Литва в последната си проверка преди Световното първенство в Русия, което започва в четвъртък. Звездата на поляците даде предимство от два гола на домакините във Варшава с попадения в 19-ата и 32-ата минута. През второто полувреме се разписаха Давид Ковнацки в 71-ата минута и Якуб Блашчиковски от дузпа в 82-ата. Полша започва участието си Мондиала срещу Сенегал на 19-и юни, а в тяхната група са още отборите на Колумбия и Япония.", "date": "2018.06.12", "title": "Спорт: Полша с убедителна победа срещу Литва в последната проверка преди Световното"}
{"url": "http://www.focus-news.net/news/2018/06/12/2533202/predstoyashti-mezhdunarodni-sabitiya-za-13-yuni-agentsiya-fokus.html", "text": "*** Реакции след постигнатия договор за името на Македония\r\n***Реч на германския външен министър Хайко Маас за европейската политика една седмица преди заседанието на междуправителствената комисия на Германия и Франция\r\n***Реакции след срещата на върха САЩ – КНДР\r\n***Бившият френски крайнодесен лидер Жан-Мари льо Пен се явява пред съда по обвинения за подбуждане на омраза заради сравнението, което направи между педерастията и педофилията\r\n***", "date": "2018.06.12", "title": "Предстоящи международни събития за 13 юни ( Агенция „Фокус“ )"}
{"url": "http://www.focus-news.net/news/2018/06/12/2533201/prokuraturata-proveryava-izrazhodvani-sredstva-ot-darzhavniya-byudzhet-za-finansirane-na-balgarska-federatsiya-po-ski-obzor.html", "text": "Прокуратурата проверява изразходвани средства от държавния бюджет за финансиране на Българска федерация по ски. На 12 март 2018 г. в Министерство на младежта и спорта (ММС) по официален път е постъпило писмо от Върховна касационна прокуратура (ВКП) с искане за предоставяне на информация дали и за какво са отпускани финансови средства на сдружение „Българска федерация по ски“ от 2003 г. до настоящия момент. ВКП са поискали заверени копия от всички документи – заявка, отчети, документи за извършени проверки по усвояване на средства, платежни нареждания и др.\r\nВъв връзка с това от ММС поясниха, че на ВКС e предоставена справка за преведени средства от страна на министерството на Българската федерация по ски за посочения период, както и 16 броя класьори, съдържащи проекти, договори и съдържателни отчети по години, от 2007 г. до 2018 г., налични в архива на ММС.\r\nГоворителят на главния прокурор Румяна Арнаудова посочи, че Българската федерация по ски е получила субсидии от ММС общо в размер на повече от 40 млн. лв. „По силата на договорите, които Прокуратурата прегледа, е задължение на Българската федерация по ски не просто да отчете изпълнението на конкретния договор по конкретния проект, но и да представи всички документи, които да обосноват извършените разходи. Прегледът на материалите, които получихме от Министерството на младежта и спорта, сочи, че според нас документите са недостатъчно убедителни и е налице занижен контрол от длъжностни лица от Министерството по отчитането на дейностите, за които са били предвидени средствата. Иначе са добре мотивирани в полза основно на децата и спортистите в България“, коментира Арнаудова.\r\nОт своя страна, министърът на младежта и спорта Красен Кралев обясни, че министерството подкрепя абсолютно всички действия на Прокуратурата. „Предоставили сме всички документи, които са ни искали. Това са 16 класьора с папки, като има още 100 класьора, тъй като периодът, който се разглежда, е много голям. За тях сме отправили покана до прокуратурата да изпрати свой служител, който да извърши проверка на документацията и на място. Това е огромен обем от информация, който обхваща работата на 8 различни екипа от 2003 г. до сега“, каза Кралев. Спортният министър посочи, че се прави всичко възможно максимално добре да се контролира начинът, по който и федерациите, и клубовете разходват средствата си. „Ние обаче не сме разследващ орган. Нашата дейност също се проверява от АДФИ и Сметната палата. Постоянно ни проверяват и сме под мониторинг. Ние съответно правим мониторинг на организациите, с които работим и ползват държавни средства. Отново подчертавам, че ние подкрепяме действията на прокуратурата и ще съдействаме напълно. След като има подаден сигнал и някакви съмнения, трябва да се стигне до края, за да може тези съмнения евентуално да отпаднат“, допълни министърът. Красен Кралев подчерта, че е сигурен в хората, с които работи, и самият той няма съмнения за злоупотреби.\r\nЦветилена СИМЕОНОВА", "date": "2018.06.12", "title": "Прокуратурата проверява изразходвани средства от държавния бюджет за финансиране на Българска федерация по ски (ОБЗОР)"}
{"url": "http://www.focus-news.net/news/2018/06/12/2533191/od-mvr-pazardzhik-nyama-ustanoveni-sluchai-na-vodachi-na-avtobusi-v-oblastta-shofirali-sled-upotreba-na-alkohol.html", "text": "През последната година няма констатирани случаи на водачи на автобуси, в това число и на ученически такива, които да са установени за шофиране в нетрезво състояние, съобщи за Радио „Фокус“ – Пазарджик Мирослав Стоянов, говорител на ОД МВР-Пазарджик. По думите му този контрол се извършва както от органите на ДАИ, така и от пътните патрули. „По-често са залавяни водачи на леки автомобили, мотопеди, мотори и микробуси, които да шофират след употребата на алкохол или наркотични вещества“, уточни Стоянов. Той коментира също, че на територията на цялата област Пазарджик има засилено присъствие на „Пътна полиция“ и се осъществява строг контрол върху нарушенията на пътя.\r\nАлбена ЖИЛЕКОВА", "date": "2018.06.12", "title": "ОД МВР-Пазарджик: Няма установени случаи на водачи на автобуси в областта, шофирали след употреба на алкохол"}
{"url": "http://www.focus-news.net/news/2018/06/12/2533197/liderat-na-makedonskata-opozitsiya-hristiyan-mitskovski-taka-narecheniyat-dogovor-na-zaev-i-tsipras-e-kapitulatsiya.html", "text": "Лидерът на основната македонска опозиционна партия ВМРО-ДПМНЕ Християн Мицковски заяви, че постигнатият договор между Скопие и Атина е измамна победа и договор за капитулация, предава приближеното към бившето ръководство на опозиционната партия скопско електронно издание „Република“.\r\n„Днес е тежък ден за Република Македония. Видяхме преса, в която поражението се показва като фалшива победа. Правото на език и националност се показват като извоювана победа. Това е нещо, което сме гарантирали преди това споразумение. Независимо как се опитва Зоран Заев да демонстрира еуфория, от разстояние може да се види, че това е поражение. Това е чувството на гражданите, болката и горчивината. Преговорите бяха държани в тайна. Опозицията и ВМРО-ДПМНЕ не бяха включени в преговорите, вече е ясно защо. По същество така нареченият договор е приемането на всички гръцки позиции. Ако споразумението трябва да приеме промяна в конституцията и да промени името за вътрешна и външна употреба, това е споразумение за капитулация“, категоричен е Мицковски.\r\nТой добави, че трябва да има задължаващ референдум, а не консултативен и че на същия той би гласувал против промяна на името.\r\nПревод и редакция:", "date": "2018.06.12", "title": "Лидерът на македонската опозиция Християн Мицковски: Така нареченият договор на Заев и Ципрас е капитулация"}
{"url": "http://www.focus-news.net/news/2018/06/12/2533204/hristo-kazandzhiev-energien-ekspert-ideyata-za-izgrazhdane-na-vtora-traba-na-turski-potok-i-chast-ot-gaza-da-mine-kam-evropa-e-nerealistichna-i-lishena-ot-ikonomicheska-logika.html", "text": "Идеята за изграждане на втора тръба на „Турски поток“ и част от газа да мине към Европа е нереалистична и лишена от икономическа логика. Това каза за Радио \"Фокус\" Христо Казанджиев, енергиен експерт в Български енергиен и минен форум. \"Това нещо в контекста на постигнатата договореност между Меркел и президента Путин за това, че няма да се намалява транзитът през Украйна, означава, че втората тръба вече става твърде далечна перспектива, да не кажем невъзможна. Но разбира се, нещата се развиват и на дневен ред излиза проектът за Трансанадолски газопровод (ТАНАП). Не за друго, а защото Италия обяви, че ще преразгледа позицията си относно проекта Трансадриатик пайплайн (ТАП), което означава, че при отказ за реализация по този проект е много вероятно газът от Азербайджан изцяло, в обем от 10 млрд. куб. м, да се насочи през България за Европа\", коментира Христо Казанджиев.", "date": "2018.06.12", "title": "Христо Казанджиев, енергиен експерт: Идеята за изграждане на втора тръба на „Турски поток“ и част от газа да мине към Европа е нереалистична и лишена от икономическа логика"}
{"url": "http://www.focus-news.net/news/2018/06/12/2533198/svobodna-evropa-makedoniya-i-donald-tusk-privetstva-dogovora-za-imeto-mezhdu-atina-i-skopie.html", "text": "Председателят на Европейския съвет Доналд Туск честити в „Туитър“ на Македония и Гърция за постигнатия договор за името, предава македонското електронно издание „Свободна Европа“.\r\n„Благодаря, че направихте невъзможното възможно“, написа Туск в социалната мрежа.\r\nПревод и редакция:", "date": "2018.06.12", "title": "„Свободна Европа“ (Македония): И Доналд Туск приветства договора за името между Атина и Скопие"}
{"url": "http://www.focus-news.net/news/2018/06/12/2533195/dokladchikat-za-makedoniya-na-es-ivo-vaygal-patyat-na-makedoniya-za-chlenstvo-v-es-i-nato-e-otvoren.html", "text": "Докладчикът на Европейския парламент за Македония Иво Вайгъл поздрави договора за името, постигнат между премиерите Зоран Заев и Алексис Ципрас и изтъкна, че с него се отваря пътят за членство на Македония (Република Северна Македония) за присъединяване към ЕС и НАТО, предава македонската информационна агенция „Макфакс“.\r\n\"Споразумението, постигнато от двамата министър-председатели на съседните страни, Гърция и Македония, проправя пътя за подобряване и по-продуктивни отношения и осигурява жизненоважен принос за стабилността в Югоизточна Европа. Преговарящите от двете страни и посредникът на ООН заедно с представители на ЕС заслужават признание за постигането на целта. Със споразумението за името, сега вратата е отворена за Македония (Република Северна Македония) да получи пълноправно членство в ЕС и НАТО. Членовете на ЕС и НАТО трябва да приветстват споразумението като шанс за продължаване на процеса на разширяване за всички страни от Югоизточна Европа \", заяви Вайгъл. Според него, сега е от решаващо значение споразумението да бъде подкрепено от огромното мнозинство на политическите партии и населението на двете страни.\r\nПревод и редакция:", "date": "2018.06.12", "title": "Докладчикът за Македония на ЕС Иво Вайгъл: Пътят на Македония за членство в ЕС и НАТО е отворен"}
{"url": "http://www.focus-news.net/news/2018/06/12/2533192/nova-tv-makedoniya-posrednikat-na-oon-matyu-nimits-pozdravi-gartsiya-i-makedoniya-za-dogovora.html", "text": "„Топло поздравявам решението на премиерите Ципрас и Заев за взаимно приемливо решение на спора за името. Искам да честитя на двете страни за постигнатия успешен договор за разрешаване на различията между тях. Не се съмнявам, че този договор ще подобри сътрудничеството между двете съседни страни, а съответно и между народите. В този контекст, аз съм окуражен от ангажимента на ръководствата на двете страни да постигнат взаимна полза за своите граждани чрез стратегическото партньорство, което в основата на засилването на сътрудничеството във всички области“, заяви Матю Нимиц, специалният представител на ООН, който от 24 години е посредник в разрешаването на спора за името, предава скопският телевизионен канал „Нова ТВ“.\r\nНимиц добавя, че е било чест за него да има ролята на посредник между двете страни и изразява благодарността си към генералния секретар на световната организация за постоянната поддръжка в този процес. Той споменава и своя предшественик Сайру Венс, който също е бил посредник в спора за името за няколко години.\r\n„Искам да честитя и на двамата министри Димитров и Коцияс, които демонстрираха лидерство, визия и посветеност в преговорния процес и никога не се отказаха от своите усилия да постигнат взаимно решение за своите нации, но и за целия регион“, пише Нимиц.\r\nПревод и редакция:", "date": "2018.06.12", "title": "„НОВА ТВ“ (Македония): Посредникът на ООН Матю Нимиц поздрави Гърция и Македония за договора"}
{"url": "http://www.focus-news.net/news/2018/06/12/2533193/yens-stoltenberg-dogovorat-otvarya-patya-na-makedoniya-kam-nato.html", "text": "Генералният секретар на НАТО Йенс Столтенберг поздрави премиерите на Македония и Гърция Зоран Заев и Алексис Ципрас за постигнатия договор за името, предава скопското електронно издание „Свободна Европа“.\r\n„Призовавам двете страни да финализират договора, постигнат от двамата лидери. Това ще постави Скопие на пътя към членство в НАТО, а това ще помогне да се консолидират мирът и стабилността в по-широкия региона на Западните Балкани“, се казва в реакцията на Столтенберг.\r\nПревод и редакция:", "date": "2018.06.12", "title": "Йенс Столтенберг: Договорът отваря пътя на Македония към НАТО"}
{"url": "http://www.focus-news.net/news/2018/06/12/2532730/predstoyashti-sabitiya-v-stranata-za-12-yuni-agentsiya-fokus.html", "text": "***\r\nОт 14.30 часа в зала EFE на хотел „Маринела“ министърът на младежта и спорта Красен Кралев ще открие конференцията „Спортът за всички като средство за интеграция и мост между традиции и иновации“.\r\n***\r\nОт 09.00 часа 6-и състав на Специализирания наказателен съд ще заседава по делото срещу Тодор С., Владимир Р. и др., на които са повдигнати обвинения за организиране и ръководене на организирана престъпна група.\r\n***\r\nОт 9.00 часа в залата на IV етаж в МОН ще бъде представен анализ на \r\nрезултатите от майската изпитна сесия на държавните зрелостни изпити. \r\n***\r\nОт 9.30 часа в литературен клуб „Перото“ ще се проведе международна конференция на тема: „3Р for IP: Публично-частно партньорство за закрила на интелектуалната собственост”. \r\n***\r\nОт 09.30 часа в сградата на Висшия съдебен съвет ще се проведе седмичното заседание на съдийската колегия на ВСС.\r\n***\r\nОт 09.30 часа в хотел „Рамада“ президентите на КТ „Подкрепа“ и на КНСБ Димитър Манолов и Пламен Димитров, заедно с министър Бисер Петков, ще открият двудневно заседание на Изпълнителния комитет на IndustriALL Europe – Европейската федерация на промишлените синдикати.\r\n***\r\nОт 09.30 часа 4-ти състав на Специализирания наказателен съд ще заседава по делото срещу Христо Ангеличин, на когото е повдигнато обвинение за безстопанственост в особено големи размери.\r\n***\r\nОт 10.00 часа в зала „Роял 1“ на „София Хотел Балкан“ вицепрезидентът Илияна Йотова ще открие Международна конференция „Българските общности в Западните Балкани – ключов фактор в процеса на присъединяване на страните към Европейския съюз“. В събитието ще участват представители на българските общности в Република Македония, Албания, Сърбия и Косово.\r\n***\r\nОт 10.00 часа 12-и състав на Специализирания наказателен съд ще заседава по делото срещу Младен М., Мария Т., Полина Т. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа в голямата зала на Федерацията на научно-техническите съюзи (гр. София, бул. „Раковски“ № 108) ще бъде отбелязана 25-тата годишнина от създаването на Факултета за френско обучение по електроинженерство (ФФОЕ) на Техническия университет – София.\r\n***\r\nОт 10.00 часа в София хотел Балкан ще се проведе уъркшопът  „Ключовете за успех на жените в бизнеса”, който е част от програмата на седмото издание на Годишните награди „Business Lady 2017”, инициирани от сп. Business Lady и Business Lady Club. Церемонията по награждаване започва в 20.00 часа. \r\n***\r\nОт 10.00 часа в хотел Интер Континентал – София министърът на туризма Николина Ангелкова ще открие 5-ата годишна среща на Националния борд по туризъм.\r\n***\r\nОт 10.00 часа в Националния пресклуб на БТА ще се проведе пресконференция на браншови организации в пътническия транспорт, на която ще представят аргументите си против Законопроекта за Българската автомобилна камара (сигнатура 854-01-43), внесен за разглеждане в Народното събрание, и ще информират за предстоящия протест на автобусните превозвачи на 14 юни 2018 г.\r\n***\r\nОт 10.00 часа 15 състав на Софийски градски съд ще заседава по делото срещу Р.Л. (обвинен, че е организирал нападението с гранатомет над А. П., чл.116 НК).\r\n***\r\nОт 10.30 часа в зала 238 в сградата на Народното събрание на пл. „Княз Александър“ ще се проведе заседание на Комисия по правни въпроси. \r\n***\r\nОт 10.30 часа 18-и състав на Специализирания наказателен съд ще заседава по делото срещу Бисер Х. и Ивайло И., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа 17-и състав на Специализирания наказателен съд ще заседава по делото срещу Петър П., Станислав М. и др., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа в Институцията на омбудсмана на Р България (ул. „Георг Вашингтон“ 22) омбудсманът Мая Манолова и Сдружението за правна помощ на потребителите организират съвместно обсъждане на новите продуктови такси (екотаски) при внос на моторни превозни средства.   \r\n***\r\nОт 11.00 часа 7-и състав на Специализирания наказателен съд ще заседава по делото срещу Цветомил П., на когото е повдигнато обвинение за организиране и ръководене на организирана престъпна група.\r\n***\r\nОт 11.00 часа в Националния пресклуб  на БТА ще се състои пресконференция на тема „Геополитическият пъзел на световната промяна“ с участието на проф. д.ик.н. Нина Дюлгерова - преподавател във ВСУ „Черноризец Храбър“ и ЮЗУ „Св. Неофит Рилски“, и Симеон Николов - Център за стратегически изследвания в сигурността и международните отношения.\r\n***\r\nОт 13.30 часа 17-и състав на Специализирания наказателен съд ще заседава по делото срещу Блага Б. и Иво Д., на които са повдигнати обвинения за организиране и ръководене на организирана престъпна група.\r\n***\r\nОт 13.30 часа 18-и състав на Специализирания наказателен съд ще заседава по делото срещу Браиан С., Калин Й., на които са повдигнати обвинения за организиране и ръководене на организирана престъпна група.\r\n***\r\nОт 13.30 часа 11-и състав на Специализирания наказателен съд ще заседава по делото срещу Атанас С., Стефан Г. и др., на които са повдигнати обвинения за организиране и ръководене на организирана престъпна група.\r\n***\r\nОт 13.30 часа 11-и състав на Специализирания наказателен съд ще заседава по делото срещу Радослав Д., на когото е повдигнато обвинение за изнудване.\r\n***\r\nОт 14.00 часа 16-и състав на Специализирания наказателен съд ще заседава по делото срещу Милко М., Росен Д. и др., на които са повдигнати обвинения за организиране и ръководене на организирана престъпна група.\r\n***\r\nОт 14.30 часа в Министерство на икономката ще се състои брифинг след срещата между заместник-министърa на икономиката Александър Манолев и представител на глобален доставчик на продукти, решения и услуги за управление на енергията и данните в автомобилния сектор, който ще инвестира в ново производствено предприятие в Северна България.\r\n***\r\nОт 15.00 до 17.00 часа народният представител от „БСП за България“ Нона Йотова и общинският съветник Иван Таков ще бъдат на разположение на софиянци в постоянната приемна на БСП – София на ул. \"Леге\" №10, етаж 1.\r\n***\r\nОт 15.00 часа 5-и състав на Специализирания наказателен съд ще заседава по делото срещу Георги И., на когото е повдигнато обвинение за изнудване.\r\n***\r\nОт 18.30 часа в Центъра за култура и дебат „Червената къща“ ще се проведе разговор с журналиста Петър Волгин на тема „Страшен ли е популизмът?“.\r\n***\r\nОт 19.00 часа в Галерия „Юзина“ ще бъде открита експозицията „Биоморфни форми – да запазим Корал 2018“. \r\n***\r\nОт 19.30 часа във „Витоша Парк Хотел“ ще се проведе тематичното лятно парти на Академията за мода „Fashion Party Summer Chic“.\r\n***\r\nОт 20.00 часа в Зала 1 на НДК ще се състои концертът на френска поп-соул звезда IMANY.\r\n***\r\nОт 09.30 часа на поляната пред хотел „Добруджа“ ще бъде открит 11-ият фестивал „Олимпийски надежди“ . Състезанията се \r\nорганизират в 7 вида спорт - футбол, лека атлетика, баскетбол, тенис на \r\nмаса, плажен волейбол, плуване и плажна борба. По традиция надпреварата \r\nе под мотото \"Да открием олимпийските надежди на България\".\r\n***\r\nОт 10.00 часа студенти специалност „География“ към Софийският университет „Св. Климент Охридски“ ще проведат лятната си учебна практика в „Добруджанска къща“.\r\n***\r\nОколо 15.30 часа пред РУ-Ботевград министърът на вътрешните работи Валентин Радев ще даде брифинг след среща със състава на районното управление и кметове от общината. \r\n***\r\nОт 10.30 часа Административен съд – Благоевград организира Ден на отворените врати, който ще се проведе в сградата на съда, находяща се в гр. Благоевград, ул. “Тодор Александров” №47, ет.3. \r\n***\r\nОт 17.00 часа в бейзболната база, която се намира край алеята на парк „Бачиново“ ще започне „Европейска шампионска лига по бейзбол“ 2018 г. \r\n***\r\nОт 17.30 часа на площад „Македония” пред сградата на Камерната опера ще се проведе Информационно събитие по Проект „Готови за работа”, реализиран по Оперативна програма „Развитие на човешките ресурси” 2014-2020.\r\n***\r\nОт 18.30 часа в зала „Пейо Яворов“ ще се проведе годишен концерт на Центъра за личностно и творческо развитие на децата на Благоевград.\r\n***\r\nОт 10.30 часа във Фестивален и конгресен център – Варна ще се състои пресконференция на  Лиса Джерард и „Мистерията на българските гласове“ във връзка с „Интермецо“ - съвместна програма на Международния музикален фестивал „Варненско лято“ и Международния театрален фестивал „Варненско лято“.\r\n***\r\nОт 10.30 часа в зала „Варна“, Община Варна, кметът Иван Портних ще посрещне международни експерти от ACES (Асоциация на европейските столици и градове на спорта) във връзка с кандидатурата на Варна за Европейски град на спорта.\r\n***\r\nОт 11.00 часа в Младежки дом, зала 17, ще се проведе пресконференция за седмото издание на Младежкия медиен фестивал „Арлекин“, организиран от Сдружение „Арлекин“, с подкрепата на Община Варна.\r\n***\r\nОт 14.00 часа в зала „Мадара“ на хотел „Марина“ в к.к. Слънчев ден ще се състои работна среща на участниците в европейски проект EU Healthy gateways Preparedness and action at points of entry (ports, airports, ground crossings) Joint Action 04-2017/Grant Agreement Number : 801493 с представители от 17 европейски страни, включително и от България - министерство на здравеопазването, представители на общинска и областна администрация гр. Варна.\r\n***\r\nОт 15.30 часа в Юнашкия салон ще се проведе пресконференция за Варна като кандидат за Европейски град на спорта. \r\n***\r\nОт 09.20 часа в Националния военен университет „Васил Левски“ във Велико Търново ще се проведе изнесен заседание на парламентарната комисия по отбрана.\r\n***\r\nОт 10.00 часа в областната дирекция на ДФ „Земеделие“ във Велико Търново ще се проведе „Ден на отворени врати“. \r\n***\r\nОт 17.30 часа в Изложбени зали „Рафаел Михайлов“ ще бъде открита изложбата „За България с любов“ - живопис и фотография с автори Татяна Пачгина, Олга Рибакова и Владимир Рибаков.\r\n*** \r\nОт 17.30 часа в РБ „П. Р. Славейков“ ще се проведе представяне на албума „То“ – в памет на художника Орлин Чуховски. \r\n*** \r\nОт 21.00 часа в Летния театър, в рамките на „София филм фест“, ще бъде представен филмът„За тялото и душата“ . \r\n***\r\nОт 10.00 часа в залата на Общински съвет кметът на Община Видин Огнян Ценков и заместник-кметът Венци Пасков  ще  връчат трудовите договори на лицата,  включени в Регионалната програма по заетост. \r\n***\r\nОт 10.30 часа в конферентния център на Областна администрация Видин, ще се проведе Осмата регионална среща на клубовете „Млади възрожденци“,  на която ще присъства Огнян Ценков, кмет на Община Видин.\r\n***\r\nОт 14.00 часа в заседателната зала на Общински съвет Видин кметът Огнян Ценков ще посрещне  учениците от ГПЧЕ \"Йордан Радичков\", участвали в Европейското младежко събитие 2018 в Страсбург, по програма ЕВРОСКОЛА.\r\n***\r\nОт 11.00 часа на прелеза при село Бели извор (област Враца) ще бъде изложен автомобил, претърпял злополука при неправилно преминаване през железопътен прелез. Целта е този автомобил да предизвиква вниманието на водачите на моторни превозни средства като им показва какви могат да бъдат последствията при неспазване на правилата. Инициатива е на Национална компания „Железопътна инфраструктура“ по повод Международният ден за безопасно преминаване през железопътните прелези.\r\n*** \r\nОт 17.30 часа в НЧ „Напредък-1869“ ще се проведе  Годишен концерт на възпитаниците от клас пиано и клас китара на Музикална школа при НЧ „Напредък-1869“.\r\n***\r\nОт 18.00 часа в Огледална зала „Нели Божкова“ ще се проведе годишен концерт на Музикална школа „Доминанта“.\r\n***\r\nОт 14.00 часа в залата на община Каварна ще се проведе заседание на Общинския съвет.\r\n***\r\nОт 17.30 часа в Художествена галерия „Христо Градечлиев“ свои произведения ще представят македонката Гордана Хаджи–Николова и търновката Николина Джановска. \r\n***\r\nОт 13.30 часа в НЧ  „Христо Ботев -1869“ ще бъде открит Национален ученически събор, посветен на 170-тата годишнина от рождението на Христо Ботев. От 17.00 часа ще тръгне шествие със знамена до паметника на Христо Ботев и рецитал на Ботеви стихове. От 19.30 часа ще се състои концерт с участието на Първи ученически гвардейски отряд към ЕГ „Христо Ботев“- гр. Кърджали и Деси Добрева.\r\n***\r\nОт 11.00 часа пред Двореца на културата ще се състои концерт на Духовия оркестър към ОК Дворец на културата, диригент Трифон Трифонов.\r\n***\r\nОт 13.30 часа  Народният представител от ГЕРБ д-р Александър Александров организира приемен ден в кметство „Изток“, намиращо се на ул. „Благой Гебрев“ 15.\r\n***\r\nОт 18.00 часа в малкия на Двореца на културата ще се проведе концерт на ученици от Обединената школа по изкуства към ОК Дворец на културата от класа на Сл. Вражалска.\r\n***\r\nОт 10.00 часа в зала 1 на Окръжен съд ще се гледа делото срещу подсъдимия Благой Н., обвинен в причинена смърт на друго лице след пътнотранспортно произшествие.\r\n***.\r\nОт 10.00 часа в зала 10 на Окръжен съд ще се гледа делото срещу Стефан М. и Петър А., обвинени в отнемането на чужди движими вещи. \r\n***\r\nОт 11.00 часа в Регионалния пресклуб на БТА ще се състои пресконференция на ПП АБВ с участието на председателя на партията Румен Петков.\r\n***\r\nОт 13.30 часа в CraftBar - Пловдив (ул. „Абаджийски“ №15, кв. „Капана“) ще се проведе пресконференция „Заедно за малкия Станислав“. \r\n***\r\nОт 16.00 часа общинският съветник от  ГЕРБ Иван Вичков ще приема граждани в офиса на партията в район „Тракия“ в блок 91.\r\n***\r\nОт 20.00 часа в Античния театър ще бъде открит фестивалът „Пловдив чете“. По време на събитието ще бъдат връчени отличията „Орфеев венец“ – за високи постижения в съвременната поезия и „Златна четка“ – за най-добро художествено оформление на книга.\r\n***\r\nОт 11.00 часа в зала 308 на Община Разград ще се проведе пресконференция по повод предстоящия Капански събор. \r\n***\r\nОт 11.00 часа ул. „Борисова“ №87 ще се състои официалното  откриване на „Медицински център д-р Кунев”.\r\n***\r\nОт 17.00 часа в зала „Княз Александър I“ на Регионалния исторически музех ще бъде представена книгата „Пиперково – извор на живот“. \r\n***\r\nОт 11.30 часа в зала 210 на РУО – Сливен ще бъдат представени на резултатите от държавните зрелостни изпити.\r\n***\r\nОт 18.30 часа в РБ „Захарий Княжески“ ще се проведе среща с мореплавателя Николай Джамбазов и представяне на новата му кница „С Тангра срещу вятъра“. \r\n***\r\nОт 19.00 часа в Драматичния театър ще се проведе постановката „Крадецът на праскови“ по Емилиян Станев. \r\n***\r\nОт 10.00 часа в зала 203 на общината ще има брифинг.\r\n***\r\nОт 20.00 часа в зала „Диана“ ще бъде представен концертът на Камен Донев – „Македонски песни“.", "date": "2018.06.12", "title": "Предстоящи събития в страната за 12 юни (Агенция „Фокус“)"}
{"url": "http://www.focus-news.net/news/2018/06/12/2533205/d-r-kiril-aleksiev-rim-blagoevgrad-boris-sarafov-olitsetvoryava-ofitserskiya-ideal-ot-kraya-na-19-i-nachaloto-na-20-vek.html", "text": "Борис Сарафов олицетворява офицерския идеал от края на 19 и началото на 20 век. Това каза за Радио „Фокус“-Пирин д-р Кирил Алексиев, уредник в Регионален исторически музей-Благоевград. „Офицерът тогава не е смятан само за военен представител, а и за сериозна обществена фигура. Борис Сарафов демонстрира широки познания от много сфери на живота. Говори се за него, че когато не е сериозно зает с революционните движения, активно се занимава с театрална и оперна критика. Това е достижение на хора, които са в най-висшите кръгове на обществото по това време“, посочи той. Д-р Алексиев допълни, че Борис Сарафов е имал широки контакти с редица чуждестранни общественици и журналисти. По думите му той не се плаши да дава пространни интервюта относно Македонския въпрос. Музейният уредник отбеляза, че в архива на Александър Пелтеков, който е бил закупен от Община Благоевград, има няколко екземпляра на проекти, които Сарафов прави за нов устав на революционната организация, което показва, че той се оказва един изключително не само амбициозен и способен, но и революционен деец с доста сериозен потенциал.\r\nНатали СТЕФАНОВА", "date": "2018.06.12", "title": "Д-р Кирил Алексиев, РИМ-Благоевград: Борис Сарафов олицетворява офицерския идеал от края на 19 и началото на 20 век"}
{"url": "http://www.focus-news.net/news/2018/06/12/2533203/veliko-tarnovo-predsedatelyat-na-balgarskata-federatsiyata-po-katerene-i-alpinizam-dari-tri-filma-za-videotekata-na-turisticheski-ucheben-tsentar-momina-krepost.html", "text": "Председателят на Българската федерацията по катерене и алпинизъм дари три филма за видеотеката на туристически учебен център „Момина крепост“. Това съобщиха от пресцентъра на Туристическо дружество „Трапезица – 1902“. Алпинистите Боян Димов, Петър Петров, Цветанка Петрова, Живко Жечев, Стефан Дончев и Галин Вечлев от АК „Трапезица 1957“, които през летния сезон ще изкачват връх Хан Тенгри в планината Тян Шан, се срещнаха със заслужилия майстор на спорта Петко Тотев. Той е изкачил върха по 2 маршрута, като им представи изкачването филмирано и на фотоси. Така им даде подробни разяснения за обективните и субективни опасности, за разположението на междинните и височинни лагери с пълни подробности от ключовите участъци по маршрута. Заглавия: „Еверест – радост и мъка“ – 1984 г. „Южната стена на Анапурна“ – 1985 г. „Броуд пик, една мечта“ – 2001 г.", "date": "2018.06.12", "title": "Велико Търново: Председателят на Българската федерацията по катерене и алпинизъм дари три филма за видеотеката на туристически учебен център „Момина крепост“"}
{"url": "http://www.focus-news.net/news/2018/06/12/2532731/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Въпреки цялата си помпозност, повечето многостранни срещи на върха са скучни и не водят до съществени последствия. Веднъж си говорих със служител в Държавния департамент, който участва в организацията на тези срещи; той описа своята работа като „контролиране на нюансите“, което ви дава идея колко са големи залозите в обикновения случай.\r\nПонякога обаче подобни срещи имат истински последици – добри или лоши. Срещата на Г-20 през 2009-а година, на която страните се разбраха да дадат икономическа помощ и заеми на сериозно пострадалите държави в хода на финансовата криза, изигра поне малка роля в това, светът да избегне пълно повторение на ситуацията от 30-те години на XIX век. Срещата през 2010 година, напротив, окончателно наложи обръщане към остеритета, което значително забави възстановяването и, може би, отчасти подготви сцената за засилването на политическия екстремизъм.\r\nВсе пак, никога не е имало катастрофа като срещата на върха на Г-7, която се проведе тези дни. Тя може да ознаменува началото на търговска война, а може би и на окончателното разваляне на Западния съюз. Най-малко тя ще навреди на американската репутация на надежден съюзник за десетилетия напред; дори в един момент Тръмп да слезе от сцената засрамен, самият факт, че някой като него може да дойде на власт винаги ще бъде взиман предвид от всички.\r\nКакво се случи в Квебек? Вече виждам заглавия, водещи към заключението, че Тръмп е заел недвусмислена позиция „Америка на първо място“, изисквайки големи отстъпки от съюзниците, което щеше да е много лошо. Но реалността е доста по-злокобна.\r\nТой не постави Америка на първо място; Русия на първо място би било много по подходящо описание. И той не поиска драстични промени в политиката от нашите съюзници; той пожела те да спрат да правят лошите неща, които те изобщо не правят. Това не беше твърда позиция, в защита на американските интереси, това беше декларация на невежество и политическа лудост.\r\nТръмп започна с призив за връщане на Русия в групата, което няма никакъв смисъл. Истината е, че Русия, чийто Брутен вътрешен продукт (БВП) е горе-долу, колкото този на Испания и е доста по-малък от бразилския, винаги е била политически участник в група, която трябва да включва най-големите икономики. Тя беше поканена по стратегически причини и изритана, когато нахлу в Украйна. Няма никакво оправдание за връщането й, освен това, каквото и да е, което свързва лично Путин и Тръмп.\r\nСлед това, Тръмп поиска от другите членове на Г-7 да премахнат своите „абсурдни и неприемливи“ мита върху американските стоки – което ще бъде изключително трудно за тях, защото реалните нива на митата са изключително ниски. Европейският съюз, например, налага мита на средна стойност 3% върху стоките от САЩ. А кой го казва? Собственото ръководство на САЩ за износителите.\r\nИстина е, има някои отделни сектори, в които страните налагат специални бариери срещу вноса, Да, Канада налага високи мита на определени млечни продукти. Но е трудно да се твърди, че тези изключителни случаи са по-лоши от американските 25-процентни мита върху леките камиони. Общата картина показва, че пазарите на членките на Г-7 са много отворени.\r\nТака че, за какво по дяволите говори Тръмп? Неговите търговски съветници постоянно твърдят, че Данъкът добавена стойност (ДДС), който играе сериозна роля в много страни, е форма на нечестен търговски протекционизъм. Но това е потресаващо невежество: ДДС не дава никакво конкурентно предимство – той е просто начин за налагане на данъци върху продажбите – и именно за това този данък е законен според правилата на СТО (Световната търговска организация). И останалият свят няма да промени цялата си фискална система, защото президентът на САЩ предпочита да слуша съветниците си, които не разбират нищо.\r\nВсъщност, уви, Тръмп може и изобщо да не е имал предвид ДДС. Той може просто да е спекулирал. В края на краищата, той продължава и продължава да говори за злини, които изобщо не съществуват, като например, огромната вълна от насилствени престъпления, извършени от нелегални имигранти (които след това с милиони гласуваха за Хилари Клинтън).\r\nИмаше ли някаква стратегия зад поведението на Тръмп? Е, това е точно това, което би направил ако наистина е кукла на конци на Путин: крещенето срещу приятелски държави за грехове, които те въобще не са извършили няма да върне работните места обратно в Америка, но е точно това, което някой, който би искал разпадането на Западния съюз, би искал да види.\r\nОт друга страна, той може да е действал така, само защото не може да си представи да изтърпи няколко часа с могъщи люде, които нито го ласкаят, нито го подкупват мятайки пари, за да скрият презрението, което чувстват, към човек, оглавяващ държава, която към момента продължава да е велика сила.\r\nКаквото и да се е случило в действителност, това е пълен, унизителен разгром. И ние всички знаем как Тръмп реагира на униженията. Наистина трябва да сме загрижени за това, което следва. Едно нещо е сигурно: няма да е за добро.\r\n*** \r\nПрез септември 2004 година получих обаждането, от което всеки човек е ужасен: Моят баща е починал от инфаркт на 61-годишна възраст. Това дойде по време, в което вече се бях сблъскала с други проблеми, включително гледайки как майка ми се бори с рак на гърдата в последните шест месеца, раздяла с моя приятел и липса на ред в живота ми, тъй като бях на свободна практика като консултант, докато се опитвах да реша какво искам да правя с моята кариера.\r\nБях в емоционално свободно падане и затова посетих психиатър. Той каза, че антидепресантите, които личният ми лекар беше предписал, за да ми помогне с дългогодишната ми борба с подтиснатостта, не е това от което се нуждая и затова ми предписа нови. Тези изглеждаше, че правят нещата по-зле. В рамките на няколко дни, започнах да мисля немислимото: Искам да умра.\r\nНе можех да си представя живот без моя баща и нашите разговори от по няколко часа за, общо взето, всичко. Болката беше омаломощяваща, ставането от леглото беше олимпийска дисциплина и животът беше лишен от смисъл. Спрях да се храня и свалих близо 7 килограма за един месец. Не можех да намеря причина да съм жива.\r\nМислех много за този период след самоубийствата на Кейт Спайд и Антъни Бурдейн, двама човека, които според публичните им появявания изглеждаха да живеят своите най-добри животи. Тази седмица също разбрахме, че нивата на самоубийства са се покачали с близо 30% от 1999 година насам, правейки това национална криза.\r\nРеших да споделя моята история, след като интервюирах Джон Драпър, директор на Националната линия за превенция на самоубийствата, който се случи да бъде мой бъдещ роднина. „Това, което хората наистина не знаят е, че има излседвания, които показват че медиите могат да намалят самоубийствата“, ми каза Драпър. „Това, което създава заразяващ ефект, е когато медиите се фокусират предимно върху самоубийството и начина, по който човекът се е самоубил. Ако хората са по-отворени за това да говорят как се справят със самоубийствени преживявания и медиите акцентират върху тези истории, доказателствата са пределно ясни, че това има позитивен ефект върху тези хора и излизането им от самоубийствена криза“.Много фактори в самоубийството\r\nЧесто смятаме, че хората които извършват самоубийство са психично болни, но това не винаги е случаят. Има много фактори, които могат да допринесат към самоубийство, които нямат нищо общо с психично заболяване, включително раздялата, самотата, хроничната болест, финансовите загуби, история на травма или насилие, както и позорът асоцииран с искането на помощ.\r\nДори тези, които молят за помощ приятели и семейство, може да бъдат объркани от „успешни хора“ планиращи своята смърт. Моето семейство и приятели ми казаха, че „живея мечтата“ и че съм „твърде силна“, за да се обърна към самоубийство. Дори моят психиатър не взе моите оплаквания насериозно, казвайки че не изглеждам като човек с мисли за самоубийство, който е по-вероятно да пристигне раздърпан и некъпан, вместо спретнат и с нов маникюр.\r\nНяма значение, че деня преди това бях опряна до прозорец на тоалетна на 20-ия етаж, желаейки да го отворя и да скоча. Или че няколко дена преди това бях включила печката и бях сложила главата си вътре, изкарвайки я чак когато картината на моите по-малки братя, които също споделяха мъката за внезапната смърт на баща ни, изкочи в съзнанието ми.\r\nВъпреки твърдението на моя доктор, че всичко ми е наред, аз настоявах да промени антидепресантите ми и в рамките на няколко седмици мислите ми за самоубийство намаляха. Никога няма да знам дали антидепресантите бяха причината за моите мисли за самоубийство или не. Това, което знам, е че всеки ден в който не се убивах, се чувстваше като победа.\r\nВъпреки, че мислите за самоубийство преминаха, потискаща депресия ме натисна през тази година. Животът беше агонизиращ и изпитвах усилие във всекидневието си. Така че когато чух, че Кейт Спайд също се бори с депресията и подтиснатостта от пет години, всичко за което можех да мисля е, че тя е герой за това че е оцеляла толкова дълго.Защо изпитваме емоционално отчаяние\r\n„Това, което много хора не разбират, е че човек обмислящ самоубийство е в огромна емоционална болка и те мислят по много различен начин от хората, които са рационални“, каза Драпър. „Това е когнитивно притискане. Твоят префронтален кортекс се изключва и ти имаш излитащ, борещ се или замръзващ импулс. В такъв случай самоубийството изглежда като най-добрия начин да избягаш или да се бориш за своето оцеляване. Те си мислят, може би животът ми в отвъдното ще е по-добър“.\r\nНо защо толкова повече американци достигат до това ниво на емоционално отчаяние от преди? Както написа журналистът Йохан Хари в своя бестселър „Изгубени връзки: Разкриване на истинските причини за депресията – и неочакваните решения“, епидемията на депресията и отчаянието в Западния свят не винаги е причинена от нашите мозъци. Тя е широко причинена от ключови проблеми в начина ни на живот.\r\nНие съществуваме широко откъснати от нашите семейства, приятели и общности – освен в повърхностните взаимодействия в социалните мрежи – защото сме твърде заети опитвайки се да „се издигнем“, без да осъзнаваме че щом веднъж постигнем тази цел, тя няма да бъде достатъчна.\r\nВ интервю през тази година, комикът и актьор Джим Кери, говори за „стигането на мястото, в което имаш всичко което някой някога е пожелавал и осъзнавайки, че пак не си щастлив. И това, че можеш да не си щастлив е шок, когато си постигнал всичко за което си мечтал и повече“.\r\nСамо ако получим това голямо увеличение на заплатата, или нова къща, или имаме деца, ще бъдем най-накрая щастливи. Но няма да бъдем. Всъщност Кери посочва, че постигането на всички твои цели предоставя обратното на удовлетворение: представя ти голата истина, че няма нищо което можеш да купиш, притежаваш или постигнеш, което да те кара да се чувстваш пълноценен за дълъг период от време.\r\nВместо да обвиняваме отчаянието и емоционалното страдание, което е рационален отговор на култура, която цени хората на базата на финансовите им и лични постижения, трябва да признаем че нещо е много сбъркано. Трябва да престанем да казваме на хората, които копнеят за по-дълбок смисъл на живота, че имат болест и че се нуждаят от терапия. Вместо това, трябва да помагаме на хората да градят животи, които са по-значими и построени върху здрава основа, вместо върху личен успех.\r\nДа, има хора които имат химически дисбаланси и трябва да бъдат подкрепяни и третирани с медицина. Но повечето американци са депресирани, подтиснати и самоубийствени, защото има нещо много сбъркано с нашата култура, а не защото нещо не е наред с тях.\r\nПромяната на нашата култура е от критично значение. Да бъдем честни с другите за нашите лични борби и тъмни нощи в душите е първата стъпка. Хората на ръба трябва да чуват истории, които да ги уверяват, че има начин през консумиращата болка към значим живот.\r\n*** Международната общност трябва да постигне споразумение за размяна на мерки за преустрояването на Газа в замяна на обещание на „Хамас“ за прекратяване на насилието срещу Израел, заяви в понеделник специалният координатор на ООН за Близкоизточния мирен процес Николай Младенов, пише израелското издание The Jerusalem Post.\r\n„Трябва да работим в тясно сътрудничество с израелците, палестинците и египтяните, за да реализираме редица мерки в помощ на хората в Газа да оцелеят и да живеят малко по-добре“, заяви Младенов на глобалния форум „AJC“, който се проведе в Ерусалим.\r\nТой предложи тези мерки да бъдат използвани „за ангажиране на тези, които са отговорни за ситуацията в Газа („Хамас“) към обещание ситуацията да бъде укротена и да се спазва сигурността и намали количеството на ракети и нападения срещу Израел“.\r\n„Ако успеем да направим това, можем да успеем да избегнем нова ескалация, което по принцип би изглеждало неизбежно, защото ситуацията там е отчайваща“, заяви Младенов.\r\nТова, което е нужно, е да се върнат пари в икономиката, за да се осигурят работни места на хората. Подобренията трябва да бъдат направени с отношение към движението и достъпа. Водата и електричеството трябва да бъдат достъпни. Египет трябва да продължи да държи отворен своя достъп до Газа, допълни още той.\r\n„Хората се нуждаят от алтернатива на Хамас и радикализацията и неумението на тези, които трябва да им предоставят услуги, но не го правят към момента“, заяви Младенов.\r\nТой допълни, че когато дойде времето за постигането на промяна в израело-палестинския конфликт, „точно сега, в днешния ден, там където трябва да започнем е Газа. Ситуацията в Газа е пред избухване. Ако има един приоритет, който всички делим, това е да се избегне още една война в Газа и това значи да действаме сега, преди да избухне, вместо да се опитваме да го поправим след това.“\r\n***Турция вече е започнала антитерористични операции в иракските провинции Кандил и Синджар в северната част на страната, заяви турският президент Реджеп Таийп Ердоган в понеделник, цитиран от електронното издание на консервативния ежедневник Yeni Safak.\r\nВ обръщение пред местните жители в централната турска провинция Нигде, държавният глава заяви: „Започнахме антитерористични операции в Кандил и Синджар. Унищожихме 14 важни цели с нашите 20 самолета“.\r\n„Те (бойните самолети) стреляха и се върнаха, но нищо не е приключило. Продължаваме“, добави той.\r\nВизирайки провинция Кандил, Ердоган подчерта: „Нашата цел е да пресушим най-голямото блато“.\r\n„Йени Шафак“ уточнява, че турски официални лица наскоро са предположили, че района около планина Кандил в Северен Ирак, край границата с Иран - мястото, където терористичната групировка е разположила своя главен щаб – може да стане цел на бъдеща военна операция.\r\nВъздушните удари по цели на „Работническата партия на Кюрдистан“ (ПКК) в Северен Ирак се провеждат редовно от юли 2015 година насам, когато групировката е възобновила въоръжената си съпротива срещу Анкара.\r\nИзданието припомня, че ПКК е в списъка на терористичните организации на Турция, както на САЩ и ЕС. В своята кампания срещу Турция, която продължава от повече от три десетилетия, са загинали повече от 40 хиляди души, включително жени и деца.\r\n***", "date": "2018.06.12", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/06/12/2532729/usa-today-amerikantsite-sa-depresirani-i-samoubiystveni-zashtoto-neshto-ne-e-nared-s-kulturata-ni.html", "text": "През септември 2004 година получих обаждането, от което всеки човек е ужасен: Моят баща е починал от инфаркт на 61-годишна възраст. Това дойде по време, в което вече се бях сблъскала с други проблеми, включително гледайки как майка ми се бори с рак на гърдата в последните шест месеца, раздяла с моя приятел и липса на ред в живота ми, тъй като бях на свободна практика като консултант, докато се опитвах да реша какво искам да правя с моята кариера.\r\nБях в емоционално свободно падане и затова посетих психиатър. Той каза, че антидепресантите, които личният ми лекар беше предписал, за да ми помогне с дългогодишната ми борба с подтиснатостта, не е това от което се нуждая и затова ми предписа нови. Тези изглеждаше, че правят нещата по-зле. В рамките на няколко дни, започнах да мисля немислимото: Искам да умра.\r\nНе можех да си представя живот без моя баща и нашите разговори от по няколко часа за, общо взето, всичко. Болката беше омаломощяваща, ставането от леглото беше олимпийска дисциплина и животът беше лишен от смисъл. Спрях да се храня и свалих близо 7 килограма за един месец. Не можех да намеря причина да съм жива.\r\nМислех много за този период след самоубийствата на Кейт Спайд и Антъни Бурдейн, двама човека, които според публичните им появявания изглеждаха да живеят своите най-добри животи. Тази седмица също разбрахме, че нивата на самоубийства са се покачали с близо 30% от 1999 година насам, правейки това национална криза.\r\nРеших да споделя моята история, след като интервюирах Джон Драпър, директор на Националната линия за превенция на самоубийствата, който се случи да бъде мой бъдещ роднина. „Това, което хората наистина не знаят е, че има излседвания, които показват че медиите могат да намалят самоубийствата“, ми каза Драпър. „Това, което създава заразяващ ефект, е когато медиите се фокусират предимно върху самоубийството и начина, по който човекът се е самоубил. Ако хората са по-отворени за това да говорят как се справят със самоубийствени преживявания и медиите акцентират върху тези истории, доказателствата са пределно ясни, че това има позитивен ефект върху тези хора и излизането им от самоубийствена криза“.Много фактори в самоубийството\r\nЧесто смятаме, че хората които извършват самоубийство са психично болни, но това не винаги е случаят. Има много фактори, които могат да допринесат към самоубийство, които нямат нищо общо с психично заболяване, включително раздялата, самотата, хроничната болест, финансовите загуби, история на травма или насилие, както и позорът асоцииран с искането на помощ.\r\nДори тези, които молят за помощ приятели и семейство, може да бъдат объркани от „успешни хора“ планиращи своята смърт. Моето семейство и приятели ми казаха, че „живея мечтата“ и че съм „твърде силна“, за да се обърна към самоубийство. Дори моят психиатър не взе моите оплаквания насериозно, казвайки че не изглеждам като човек с мисли за самоубийство, който е по-вероятно да пристигне раздърпан и некъпан, вместо спретнат и с нов маникюр.\r\nНяма значение, че деня преди това бях опряна до прозорец на тоалетна на 20-ия етаж, желаейки да го отворя и да скоча. Или че няколко дена преди това бях включила печката и бях сложила главата си вътре, изкарвайки я чак когато картината на моите по-малки братя, които също споделяха мъката за внезапната смърт на баща ни, изкочи в съзнанието ми.\r\nВъпреки твърдението на моя доктор, че всичко ми е наред, аз настоявах да промени антидепресантите ми и в рамките на няколко седмици мислите ми за самоубийство намаляха. Никога няма да знам дали антидепресантите бяха причината за моите мисли за самоубийство или не. Това, което знам, е че всеки ден в който не се убивах, се чувстваше като победа.\r\nВъпреки, че мислите за самоубийство преминаха, потискаща депресия ме натисна през тази година. Животът беше агонизиращ и изпитвах усилие във всекидневието си. Така че когато чух, че Кейт Спайд също се бори с депресията и подтиснатостта от пет години, всичко за което можех да мисля е, че тя е герой за това че е оцеляла толкова дълго.Защо изпитваме емоционално отчаяние\r\n„Това, което много хора не разбират, е че човек обмислящ самоубийство е в огромна емоционална болка и те мислят по много различен начин от хората, които са рационални“, каза Драпър. „Това е когнитивно притискане. Твоят префронтален кортекс се изключва и ти имаш излитащ, борещ се или замръзващ импулс. В такъв случай самоубийството изглежда като най-добрия начин да избягаш или да се бориш за своето оцеляване. Те си мислят, може би животът ми в отвъдното ще е по-добър“.\r\nНо защо толкова повече американци достигат до това ниво на емоционално отчаяние от преди? Както написа журналистът Йохан Хари в своя бестселър „Изгубени връзки: Разкриване на истинските причини за депресията – и неочакваните решения“, епидемията на депресията и отчаянието в Западния свят не винаги е причинена от нашите мозъци. Тя е широко причинена от ключови проблеми в начина ни на живот.\r\nНие съществуваме широко откъснати от нашите семейства, приятели и общности – освен в повърхностните взаимодействия в социалните мрежи – защото сме твърде заети опитвайки се да „се издигнем“, без да осъзнаваме че щом веднъж постигнем тази цел, тя няма да бъде достатъчна.\r\nВ интервю през тази година, комикът и актьор Джим Кери, говори за „стигането на мястото, в което имаш всичко което някой някога е пожелавал и осъзнавайки, че пак не си щастлив. И това, че можеш да не си щастлив е шок, когато си постигнал всичко за което си мечтал и повече“.\r\nСамо ако получим това голямо увеличение на заплатата, или нова къща, или имаме деца, ще бъдем най-накрая щастливи. Но няма да бъдем. Всъщност Кери посочва, че постигането на всички твои цели предоставя обратното на удовлетворение: представя ти голата истина, че няма нищо което можеш да купиш, притежаваш или постигнеш, което да те кара да се чувстваш пълноценен за дълъг период от време.\r\nВместо да обвиняваме отчаянието и емоционалното страдание, което е рационален отговор на култура, която цени хората на базата на финансовите им и лични постижения, трябва да признаем че нещо е много сбъркано. Трябва да престанем да казваме на хората, които копнеят за по-дълбок смисъл на живота, че имат болест и че се нуждаят от терапия. Вместо това, трябва да помагаме на хората да градят животи, които са по-значими и построени върху здрава основа, вместо върху личен успех.\r\nДа, има хора които имат химически дисбаланси и трябва да бъдат подкрепяни и третирани с медицина. Но повечето американци са депресирани, подтиснати и самоубийствени, защото има нещо много сбъркано с нашата култура, а не защото нещо не е наред с тях.\r\nПромяната на нашата култура е от критично значение. Да бъдем честни с другите за нашите лични борби и тъмни нощи в душите е първата стъпка. Хората на ръба трябва да чуват истории, които да ги уверяват, че има начин през консумиращата болка към значим живот. Йонислав Дочев", "date": "2018.06.12", "title": "USA Today: Американците са депресирани и самоубийствени, защото нещо не е наред с културата ни"}
{"url": "http://www.focus-news.net/news/2018/06/12/2532732/emsc-zemetresenie-s-magnitud-54-po-na-rihter-e-registrirano-v-yaponiya.html", "text": "Земетресение с магнитуд 5.4 по скалата на Рихтер е регистрирано на остров Киушу, Япония, показва справка на интернет страницата на  Европейския средиземноморски сеизмологичен център (EMSC).\r\nЗеметресението е регистрирано в 04:54 часа местно време (22:54 часа българско време) на дълбочина от 40 км.\r\nНяма данни за жертви и материални щети. Не се съобщава за опасност от цунами.", "date": "2018.06.12", "title": "EMSC: Земетресение с магнитуд 5.4 по на Рихтер е регистрирано в Япония"}
{"url": "http://www.focus-news.net/news/2018/06/12/2532761/kim-chen-un-severna-koreya-i-sasht-preminaha-mnogo-prepyatstviya-za-da-provedat-sreshtata-dnes.html", "text": "Северна Корея и САЩ преминаха много препятствия в сложната си история, за да проведат своята среща в Сингапур, заяви лидерът на Северна Корея Ким Чен-ун, цитиран от AFP.\r\n„Пътят да стигнем до тук не беше лесен“, заяви Ким, докато седеше на маса с Тръмп. „Старите предразсъдъци и практики действаха като препятствия в нашия път напред, но ние преодоляхме всички тях и сме тук днес“. Йонислав Дочев", "date": "2018.06.12", "title": "Ким Чен-ун: Северна Корея и САЩ преминаха много препятствия, за да проведат срещата днес"}
{"url": "http://www.focus-news.net/news/2018/06/12/2532738/edinniyat-pazar-malkite-i-sredni-predpriyatiya-i-kadrite-byaha-temite-na-evroparlamenta-na-predpriyatiyata-2018-g-obzor.html", "text": "Единният пазар, малките и средни предприятия и кадрите, предприемачеството и инвестициите бяха част от темите, които разискваха на Европейския парламент на предприятията 2018 г. Министърът на българското европредседателство 2018  г. Лиляна Павлова приветства представителите на търговско-промишлените палати в „дома на Европа“ в България. Тя визира НДК, където се проведе събитието и където се провеждат основните мероприятия, които са част от Българското председателство на Съвета на ЕС. Павлова коментира, че е много важно Европа да не бъде догонваща, а да бъде в крак с технологиите. По думите на Павлова затова като част от усилията за единния пазар, единният цифров пазар е много важна част от приоритетите на нашето председателство. Министър Павлова отчете, че от общо 29 досиета, в резултат на които ще имаме функциониращ единен цифров пазар, по време на председателството, страната ни е успяла да работи по половината от тях. Според Лиляна Павлова това е успех. Вицепремиерът и министър на външните работи Екатерина Захариева също коментира темата за единния цифров пазар. Тя посочи, че той трябва да бъде създаден, ако искаме Европа да навакса с изоставането си и да нахвърли 1,5% растеж на БВП. Захариева определи общият дигитален пазар като пета свобода. Тя поздрави организаторите за избрания дневен ред и посочи, че важна тема са хората и образованието. Според нея обаче образователните системи в света са изправени пред предизвикателството да отговорят на все по-бързо променящите се изисквания на пазара на труда. На сходно мнение бе и председателят на Българската търговско-промишлена палата Цветан Симеонов коментира, че палатата има отлично сътрудничество със сегашния екип на Министерство на образованието и науката. Той отчете, че всички 47 държави от Европалати са внесли декларация в европарламента, защитаваща ежедневните права на предприемачите, те касаят и България. Той поясни, че за разлика от други страни, българските предприемачи в преобладаващото си мнозинство са за европейската интеграция на България. Според председателя на Европалати д-р Кристоф Лайтл   Европалати трябва да изгражда Европа на бъдещето  и това не трябва да се оставя на политиците. „Да, имаме нужда от подкрепа. Не можем да действаме сами, трябва да работим в мрежа, но не можем без икономиката да дадем бъдеща перспектива за младите хора“, посочи председателят на Европалати. \r\nДеница КИТАНОВА", "date": "2018.06.12", "title": "Единният пазар, малките и средни предприятия и кадрите бяха темите на Европарламента на предприятията 2018 г. (ОБЗОР)"}
{"url": "http://www.focus-news.net/news/2018/06/12/2532739/kyustendil-oblastniyat-informatsionen-tsentar-organizira-seminar-za-kandidatstvane-po-programi-v-gorskiya-sektor.html", "text": "Областният информационен център в Кюстендил организира семинар за кандидатстване по програми в горския сектор. Това съобщи за Радио „Фокус” – Кюстендил Любомира Велинова, управител на Областен информационен център – Кюстендил. По думите й представянето на условията за кандидатстване по три отворени подмерки от  Програмата за развитие на селските райони е целта на семинара, който ще се проведе на 14 юни от 11.00 часа в залата на читалище „Братство”. „Нашата цел е да разясним условията за кандидатстване и да отговорим на запитванията на заинтересованите лица. Ще присъства и представител на Дирекция ,,Развитие на селските райони“ към Министерство на земеделието, храните и горите”, саза Любомира Велинова. По думите й семинарът е предназначен за собственици на горски територии – физически лица, еднолични търговци, юридически лица, общини, собственици на горски територии, както и държавни предприятия.\r\nВенцеслав ИЛЧЕВ", "date": "2018.06.12", "title": "Кюстендил: Областният информационен център организира семинар за кандидатстване по програми в горския сектор"}
{"url": "http://www.focus-news.net/news/2018/06/12/2532736/reuters-parlamentat-na-kanada-osadi-napadkite-na-donald-tramp-sreshtu-dzhastin-tryudo.html", "text": "Камарата на общините на Канада в понеделник единодушно осъди личните нападки срещу министър-председателя на страната Джъстин Трюдо от президента на САЩ Доналд Тръмп и неговите заместници, предава Reuters.\r\nДепутатите дадоха своето единодушно съгласие за механизъм подкрепящ канадските стомана и алуминий, както и системата за управление на доставките, която поддържа ключовите селскостопански сектори. Те също дадоха своите овации за правителствения отговор към вербалните атаки на администрацията на Доналд Тръмп срещу Джъстин Трюдо.\r\nДокато споразумението на депутатите, които по принцип се конфронтират върху всички фронтове, е забележително, гневът се разпространи сред експерти, чиновници, известни личности и обикновени граждани, които заплашиха с потребителски бойкоти над американски стоки и нападнаха остро Доналд Тръмп в социалните мрежи.\r\n„Нещо странно и прекрасно беше запалено от подлите коментари на Доналд Тръмп за тази държава. Мисля, че това може да е канадска идентичност“, написа колумнистът Джон Айвижън в социалната мрежа „Туитър“. Йонислав Дочев", "date": "2018.06.12", "title": "Reuters: Парламентът на Канада осъди нападките на Доналд Тръмп срещу Джъстин Трюдо"}
{"url": "http://www.focus-news.net/news/2018/06/12/2532741/shumen-regionalniyat-istoricheski-muzey-organizira-letni-zanyatiya-za-detsa-v-kompleks-avsharyan.html", "text": "До края на месеца Регионален исторически музей – Шумен организира летни занятия за деца в комплекс „Авшарян“. Това съобщиха от музея. Те са тематично съобразени с временната експозиция „Градски бит – края на XIX – 30-те години на XX век“, за която на културната организация е присъдена наградата „Музей на годината“. Малките посетители на комплекса могат да се запознаят с къщата на производителя и търговец на килими Ованес Авшарян – една от малкото запазени триетажни възрожденски къщи в Шумен, и да вземат участие в заниманията – образователни и творчески. Техните теми са свързани с бита и културата на българите с акцент върху изменението на българската къща, навиците и обичаите в миналото и днес, новостите в градския бит през XX век и навлизането на вносни мебели, занаятите и търговията. Към всяко занятие е предвидена възможност децата да оцветят, да нарисуват, да изработят предмет или да усвоят нови умения. Комплекс „Авшарян“ се намира на ул. „Стара планина“ № 2, а заниманията с деца са всеки делничен ден от 10.00 до 12.00 часа срещу такса от 2 лв. Предварително записване не е необходимо.", "date": "2018.06.12", "title": "Шумен: Регионалният исторически музей организира летни занятия за деца в комплекс „Авшарян“"}
{"url": "http://www.focus-news.net/news/2018/06/12/2532735/edin-chovek-zagina-a-petima-postradaha-pri-tezhka-katastrofa-v-rishki-prohod-obzor.html", "text": "Един човек загина, а петима пострадаха при тежка катастрофа в Ришки проход. Пътният инцидент стана към 14.10 часа на 2-3 км след с. Камчия посока Шумен, на Ришкия проход, където ТИР с украинска регистрация е затисна микробус с турска регистрация, превозвал общо 8 пътници. Движението през прохода бе спряно незабавно. 6 души от буса бяха извадени, а седмият е без наранявания. Данните от алкохолния тест на водача на ТИР-а отчетоха употреба на алкохол - 2,81 промила. \r\nПетимата пострадали от катастрофата бяха откарани в шуменската болница - две жени, две момчета на 8 и 13 години и бебе на 9 месеца. По първоначална оценка на екипите най-сериозно е състоянието на една от жените и бебето, които са с по-тежки черепно-мозъчни травми. Всички пострадали са с множествени наранявания. Малко по-късно стана ясно, че е установена самоличността на загиналия водач на затиснатия от ТИР микробус. Той е  40-годишен мъж от с. Планиница, община Руен и е пътувал с брат си и съпругите им. Двамата братя са с двойно, а жените им - с турско гражданство. \r\nДвижението се осъществяваше по алтернативен маршрут от Шумен в посока Бургас през селата Ивански, Янково и Жълъд.", "date": "2018.06.12", "title": "Един човек загина, а петима пострадаха при тежка катастрофа в Ришки проход (ОБЗОР)"}
{"url": "http://www.focus-news.net/news/2018/06/12/2532742/mladi-folklorni-darovaniya-ot-kyustendil-sa-otlicheni-ot-mezhdunaroden-festival-v-makedonskiya-grad-kratovo.html", "text": "Млади фолклорни дарования от Кюстендил са отличени от Международен фестивал в македонския град Кратово. Това съобщи за Радио „Фокус” – Кюстендил Иван Андонов, председател на читалище „Братство”. Детска фолклорна група „Трепетлика“ към читалището, чиито художествен ръководител е Слава Соколова, е представила България на музикален форум в Република Македония. „Международният фолклорен фестивал носи името  „Ден на културата“ и по традиция се провежда в град Кратово. В него взеха участие състави и изпълнители от Сърбия, Македония, Черна гора, България и други държави”, каза Иван Андонов. По думите му кюстендилската група е била единственият представител от България и е гостувала по покана на организаторите на фестивала. „С изпълненията си кюстендилските талантливи деца спечелиха овациите на публиката и бяха заслужено класирани сред лауреатите на фестивала”, каза Иван Андонов.\r\nВенцеслав ИЛЧЕВ", "date": "2018.06.12", "title": "Млади фолклорни дарования от Кюстендил са отличени от Международен фестивал в македонския град Кратово"}
{"url": "http://www.focus-news.net/news/2018/06/12/2532737/dzheyms-matis-izteglyane-na-amerikanskite-voyski-ot-yuzhna-koreya-nyama-da-se-obsazhda-na-sreshtata-mezhdu-sasht-i-severna-koreya.html", "text": "Въпросът за възможното съкращение на числеността на американския военен контингент в Република Корея, няма да се обсъжда на срещата на върха между САЩ и Северна Корея, заяви в понеделник пред журналисти министърът на отбраната на САЩ Джеймс Матис, цитиран от ТАСС.\r\n„Ще ви кажа, че това ще бъде дискусия между две демократични страни – Република Корея и САЩ“, заяви Матис. Той бе запитан, дали има перспектива да се разглежда съкращението на американското военно присъствие в Южна Корея по време на срещата между президента на САЩ Доналд Тръмп и лидера на Северна Корея Ким Чен-ун в Сингапур. По думите на Матис засега не се предполага разглеждането на този въпрос.\r\nНа въпрос дали корейската народна армия е била приведена в състояние на повишена бойна готовност във връзка със срещата в Сингапур, Матис отговори: „Всичко е спокойно“. Йонислав Дочев", "date": "2018.06.12", "title": "Джеймс Матис: Изтегляне на американските войски от Южна Корея няма да се обсъжда на срещата между САЩ и Северна Корея"}
{"url": "http://www.focus-news.net/news/2018/06/12/2532733/predsedatelyat-na-narodnoto-sabranie-tsveta-karayancheva-uverena-sam-che-vsichki-detayli-okolo-tragichniya-intsident-kray-aviobaza-krumovo-shte-badat-razsledvani-i-izyasneni.html", "text": "Председателят на Народното събрание Цвета Караянчева изразява своите най-дълбоки съболезнования и съпричастност към болката на семействата и близките на двамата загинали военни пилоти в района на авиобаза \"Крумово\", съобщиха от пресцентъра на Народното събрание. \r\n\"Уверена съм, че всички детайли около трагичния инцидент ще бъдат разследвани и изяснени и ще бъдат взети необходимите мерки подобни инциденти да не се повтарят\", подчертава председателят на парламента и пожелава бързо възстановяване и оздравяване на третия член на екипажа.", "date": "2018.06.12", "title": "Председателят на Народното събрание Цвета Караянчева: Уверена съм, че всички детайли около трагичния инцидент край авиобаза \"Крумово\" ще бъдат разследвани и изяснени"}
{"url": "http://www.focus-news.net/news/2018/06/12/2532734/afp-hiperinflatsiyata-na-venetsuela-dostigna-rekordni-visoti.html", "text": "Хиперинфлацията във Венецуела достигна до 24.571 процента в последните 12 месеца, заявиха депутати в понеделник, цитирани то AFP.\r\nПоследните цифри идват от доклад на финансовата комисия от народното събрание на Венецуела, който разглежда периода от май 2017 до май 2018 година.\r\nИндексът на потребителски цени през май е скочил до 110.1 процента. Това е първият път, в който индексът е преминал границата от 100 процента в един месец.\r\nМеждународният валутен фонд прогнозира, че хиперинфлацията във Венецуела ще надмине 13.800 процента през тази година. Някои депутати на Венецуела заявиха, че може да бъде по-зле: поне 100 000 процента и дори 300 000 процента. Йонислав Дочев", "date": "2018.06.12", "title": "AFP: Хиперинфлацията на Венецуела достигна рекордни висоти"}
{"url": "http://www.focus-news.net/news/2018/06/12/2532744/sergey-lavrov-po-otnoshenie-na-razgovorite-na-normandskata-chetvorka-sreshtata-beshe-polezna.html", "text": "Министърът на външните работи на Русия Сергей Лавров заяви, след срещата на външните министри от нормандския формат в Берлин, че тя е бил полезна, въпреки че министрите не са успели да решат всички проблеми свързани с минските споразумения, предава Sputnik.\r\nРазговорите продължиха над 4 часа. След официалната час на срещата, министрите обсъдиха определени въпроси във формата по време на работна вечеря.\r\nЛавров заяви след срещата, че външните министри са обсъдили политическите реформи, икономическите въпроси, както и проблеми свързани с конфликта в Украйна. Той допълни, че те са обсъждали специфични въпроси по отношение на сигурността в Донбас.\r\nРуският министър отбеляза, че Киев възпрепятства прилагането на „формулата на Стайнмайер“ върху статута на Донбас, изразявайки надежда че срещата на нормандската четворка ще помогне за това в бъдеще.\r\nЛавров допълни, че американските предложения за миротворческа мисия в Донбас, напълно „унищожават“ минските споразумение и че Берлин и Париж разбират това. Йонислав Дочев", "date": "2018.06.12", "title": "Сергей Лавров по отношение на разговорите на нормандската четворка: „Срещата беше полезна“"}
{"url": "http://www.focus-news.net/news/2018/06/12/2532740/ministar-krasimir-karakachanov-tehnicheska-neizpravnost-e-veroyatnata-prichina-za-katastrofiraliya-helikopter-kray-aviobaza-krumovo.html", "text": "Вероятната причина за катастрофиралия хеликоптер е техническа неизправност на машината. Това съобщи на брифинг пред авиобаза „Крумово“ министърът на отбраната Красимир Каракачанов, предаде репортер на Радио „Фокус“-Пловдив. По думите му се извършва разследване за установяване на точната причина за катастрофата. „Стабилно е състоянието на третия пилот. Той е със счупени ребра и травма на крака. Пилотът сам е напуснал кабината на разбилата се машина и е вървял около 100 м“, обясни той. Министър Каракачанов поясни още, че хеликоптерът е изпълнявал през целия ден тренировъчни задачи. „Преди този полет на него са летели и други екипажи. Този е трябвало да извърши тренировки по спасяване. Хеликоптерът е в изправност и е на въоръжение от октомври 1989 година“, каза министърът на отбраната и уточни, че през 2016 г. е минал на ремонт в завод „ТЕРЕМ-София“. „Двамата пилоти са опитни, единият с над 600 часа нальот, а другият с близо 500“, добави Каракачанов. \r\nБригаден генерал Петьо Мирчев – бивш командир на авиобаза „Крумово“ и настоящ зам.-началник на ВВС каза, че полетите ще бъдат спрени от утре до приключване на разследването на инцидента, което е стандартна процедура в такива случаи. \r\nЦветана ТОНЧЕВА", "date": "2018.06.12", "title": "Министър Красимир Каракачанов: Техническа неизправност е вероятната причина за катастрофиралия хеликоптер край авиобаза „Крумово“"}
{"url": "http://www.focus-news.net/news/2018/06/12/2532746/krasimir-karakachanov-ne-mozhe-da-se-govori-za-pilotska-greshka-zaginalite-sa-opitni-piloti.html", "text": "Не може да се говори за пилотска грешка, загиналите са опитни пилоти. Това каза пред журналисти в Авиобаза Крумово министърът на отбраната Красимир Каракачанов, предаде репортер на Радио „ Фокус“- Пловдив.  По думите на министъра и двамата загинали пилоти са с голям стаж и нальот, а и упражнението, което са изпълнявали по време на учебния полет не е било сложно, което да доведе до някаква грешка, както е било при случая миналата година във Варна. Според Каракачанов най-вероятно става въпрос за техническа неизправност, която се е получила по време на полета, който е бил четвърти за деня. Пилотите не са успели да сигнализират за проблем, не е имало никакво обаждане от тях. \r\nСпоред бригаден генерал Петьо Мирчев не трябва да се лети повече от 6 часа на ден на една машина. Те са летели на авариралия Ми 17 три часа, като на вертолета са се качвали няколко екипажа за деня. \r\nСпоред командира на поделението в Крумово бригаден генерал Димитър Иванов, екипажът е нямал време за реакция, дори не е могъл да съобщи за проблем. \"По данни на очевидци вертолетът се е завъртял на 180 градуса във въздуха и е започнал да пада\", каза командирът. Според него никой не може да каже какво точно се е случило. Сега може само да се гадае за причините. Третият пилот предстои да бъде разпитан. \r\nЦветана ТОНЧЕВА", "date": "2018.06.12", "title": "Красимир Каракачанов: Не може да се говори за пилотска грешка, загиналите са опитни пилоти"}
{"url": "http://www.focus-news.net/news/2018/06/12/2532748/krasimir-karakachanov-modernizatsiyata-na-armiyata-e-edin-zakasnyal-s-mnogo-godini-protses.html", "text": "Модернизацията на армията е един закъснял с много години процес, за съжаление. Това каза пред журналисти в Авиобаза Крумово министърът на отбраната Красимир Каракачанов, предаде репортер на Радио „ Фокус“- Пловдив. „Защото много политици дрънкаха глупости и сега даже го правят,  че не ни трябва армия и средства за модерно въоръжение, и за ремонт на съществуващата техника“, каза Каракачанов.  „Освен за превъоръжаване са ни необходими и средства за поддържане на сега съществуващата техника, която носи дежурствата и изпълнява задачите“, добави менистърът.  По думите му една от единиците – хеликоптерът Ми 17, който днес аварира, е част от тази техника, която трябва да се поддържа. „Тя е годна, здрава, но трябва и да се поддържа. Необходимо е за това да се отделят средства“, каза още Каракачанов. Той добави, че има още пет вертолета Ми 17, които не са изправни, те трябва да минат на ремонт, за да изпълняват своите задачи. \r\nЕдиният от загиналите пилоти е от Елхово, а другият от село Бяла, Русенско, уточни министърът. \r\n„В МО има практика да се подпомагат близките на загинали военнослужещи, но това няма да излекува болката им“, каза още министър Каракачанов. \r\nЦветана ТОНЧЕВА", "date": "2018.06.12", "title": "Красимир Каракачанов: Модернизацията на армията е един закъснял с много години процес"}
{"url": "http://www.focus-news.net/news/2018/06/12/2532750/brigaden-general-borislav-sertov-voenna-politsiya-oshte-e-rano-da-se-pravyat-zaklyucheniya-za-prichinite-za-aviokatastrofata-v-krumovo.html", "text": "Още е рано да се правят заключения за причините за авиокатастрофата в Крумово. Това каза пред журналисти в авиобаза Крумово бригаден генерал Борислав Сертов, директор на служба „Военна полиция\", предаде репортер на Радио „Фокус“-Пловдив:\r\nТой поясни, че ще се проверяват няколко версии. Срокът на разследването на такава авиокатастрофа е 30 работи дни, ако не се налага назначаването на допълнителни експертизи. „Тук трябва да се прави разлика между разследването, което води Окръжна прокуратура и разследването, което води отдел „Авиационна безопасност“, каза Сертов. По думите му има вероятност причината за катастрофата да е техническа неизправност и тази версия ще бъде проверена. Но въпреки това е много рано, само няколко часа след катастрофата да се говори за причина. \r\nКомандирът на 24 авиобаза в  Крумово бригаден генерал Димитър Иванов вертолетът е извършвал спасителна работа подхождайки над площадка от около 30 метра височина. При това положение той трябва да снижи и да спусне спасител по въже. Това е тренирано много пъти, а височината е нормална. Според него една такава машина е достатъчно сложна, за да може да се гадае за причини на неизправност. По думите на командира животът на един хеликоптер може да бъде удължаван, но не безкрайно. Има заводи, които правят това. През 2016 година този хеликоптер е бил ремонтиран и той е можел да лети още 200 часа, от общо 500. Периодично са били правени прегледи от различни оторизирани органи. \r\nЦветана ТОНЧЕВА", "date": "2018.06.12", "title": "Бригаден генерал Борислав Сертов, „Военна полиция\": Още е рано да се правят заключения за причините за авиокатастрофата в Крумово"}
{"url": "http://www.focus-news.net/news/2018/06/12/2532743/donald-tramp-konsultatsiite-v-singapur-mezhdu-delegatsiite-na-sasht-i-severna-koreya-protichat-produktivno.html", "text": "Президентът на САЩ Доналд Тръмп заяви, че консултациите между делегациите на САЩ и Северна Корея протичат продуктивно, предава ТАСС.\r\n„Срещите между представителите на САЩ и Северна Корея протичат добре и леко, но в края това няма да бъде толкова важно. Скоро ще разберем дали ще бъде сключена сделка, за разлика от предишните пъти“, написа Тръмп в социалната мрежа „Туитър“. Йонислав Дочев", "date": "2018.06.12", "title": "Доналд Тръмп: Консултациите в Сингапур между делегациите на САЩ и Северна Корея протичат продуктивно"}
{"url": "http://www.focus-news.net/news/2018/06/12/2532747/reuters-donald-tramp-e-optimist-za-sreshtata-sas-severna-koreya-vapreki-razlichiyata-za-yadrenoto-razorazhavane.html", "text": "Президентът на САЩ Доналд Тръмп заяви, че историческата среща с лидера на Северна Корея Ким Чен-ун в Сингапур на 12 юни ще покаже дали „истинска сделка“ може да се случи, предава Reuters.\r\nДокато Тръмп е оптимист за възможностите на срещата, държавният секретар Майк Помпео вкара нотка на предпазливост, заявявайки че тепърва ще се види дали Ким Чен-ун е искрен в желанието си да извърши ядрено разоръжаване.\r\nПредставители на двете страни проведоха разговори в последната минута, за да постелят основата за срещата.\r\nСрещите между екипите на САЩ и Северна Корея са преминали „добре и бързо“, заяви Тръмп в съобщение в социалната мрежа „Туитър“.\r\nДоналд Тръмп ще проведе среща лице в лице с Ким Чен-ун в курортния остров Сентоса, преди и двамата да бъдат придружени от представители на кабинетите си, за да обядват заедно, обявиха от Белия Дом. Йонислав Дочев", "date": "2018.06.12", "title": "Reuters: Доналд Тръмп е оптимист за срещата със Северна Корея, въпреки различията за ядреното разоръжаване"}
{"url": "http://www.focus-news.net/news/2018/06/12/2532749/antoniu-guterish-oon-e-gotova-da-podkrepi-protsesa-na-yadreno-razorazhavane-na-severna-koreya.html", "text": "Съответните институции от системата на ООН са готови да предоставят подкрепа в процеса на ядрено разоръжаване на Северна Корея, както и да осигурят мирната употреба на ядрените материали на Пхенян, заяви генералният секретар на ООН Антонио Гутериш пред репортери в понеделник, цитиран от ТАСС.\r\nКоментирайки предстоящата среща на върха между президента на САЩ Доналд Тръмп и лидера на Северна Корея Ким Чен-ун, Гутериш нарече срещата „обещаващо развитие за глобалния мир и сигурност“ и уточни, че „двамата лидери трябва да бъдат поздравени за куража, с който са решили да организират и осъществят срещата“.\r\nВъпреки това, той предупреди че „пътят напред ще изисква сътрудничество, компромис и обща кауза“.\r\n„Съответните части от системата на ООН стоят готови да подкрепят този процес по всякакъв възможен начин, включително и проверка, ако такава бъде поискана от останалите ключови участници. Те са главните участници. Международната агенция за атомна енергия има мандат да приложи защита на всичкия ядрен материал използван за мирни цели, включително материала отстранен от военните програми“, допълни той.\r\n„Обхватната Организация за забрана на ядрените изпитания също може да изиграе важна роля в мониторинга на обявения мораториум върху ядрените изпитания на Северна Корея“, заяви още Гутериш.\r\nГенералният секретар обърна внимание и на хуманитарната ситуация в Северна Корея, призовавайки донорите да дарят 111 милиона долара за шест милиона нуждаещи се. В допълнение, той призова да се подобри ситуацията с човешките права в страната. Йонислав Дочев", "date": "2018.06.12", "title": "Антониу Гутериш: ООН е готова да подкрепи процеса на ядрено разоръжаване на Северна Корея"}
{"url": "http://www.focus-news.net/news/2018/06/12/2532745/the-moscow-times-yaponiya-protestira-sreshtu-ruskata-internet-ekspanziya-na-spornite-kurilski-ostrovi.html", "text": "Япония изрази своето недоволство с плана на Русия да изгради оптични кабели в спорните Курилски острови, за да осигури на местните жители достъп до интернет, пише руският вестник The Moscow Times.\r\nДвете страни, които все още трябва да подпишат мирен договор, формално слагайки край на състоянието на война между тях, което съществува от Втората световна война насам, претендират за собственост върху островната верига позната в Русия като Курилски острови, а в Япония като северните територии. Спорът за оптичните като че ли е само последният случай на напрежение в региона, където Русия павира пътя за своята първа военна база.\r\nИзразихме протеста си по дипломатически канали с Русия и Китай“, заяви правителственият говорител на Япония Йошихиде Суга пред репортери в понеделник, наричайки плановете на Русия „нежелателни“ и спорейки, че „нямат законно основание“.\r\nКабелите ще предоставят високоскоростен интернет до около 20 500-те жители на Курилските острови с помощта на оборудване от китайския комуникационен гигант „Huawei“.\r\nНачалникът на руския държавен телекомуникационен оператор „Ростелеком“ Михаил Осейевски помоли президента на страната Владимир Путин да свърже Курилските острови с територията на Русия като част от далекоизточната програма за развитие до края на 2018 година.\r\nРусия продължи спорната си милитаризация на Курилските острови през тази година разполагайки военни самолети в цивилните летища на острова.\r\n„Може да видим, че местните жители използват тези модерна устройства обширно“, заяви Осевйевски пред Владимир Путин. Йонислав Дочев", "date": "2018.06.12", "title": "The Moscow Times: Япония протестира срещу руската интернет експанзия на спорните Курилски острови"}
{"url": "http://www.focus-news.net/news/2018/06/12/2532751/afp-donald-tramp-pohvali-ikonomicheskata-si-politika-malko-predi-sreshtata-si-s-kim-chen-un.html", "text": "Малко преди историческата си среща на върха с лидера на Северна Корея Ким Чен-ун, президентът на САЩ Доналд Тръмп похвали влиянието на икономическата си политика върху американската фондова борса, предава AFP.\r\n„Фондовата борса се покачи с близо 40 процента от изборите насам, със 7 трилиона долара американска стойност натрупана в икономиката“, написа президентът в серия от постове в социалната мрежа „Туитър“, изпратени от Сингапур.\r\n„Най-ниската степен на безработица от десетилетия насам, безработицата на афроамериканци и испаноговорящи е най-ниската в историята, а женската безработица е най-ниската от 21 години нас. Имаме най-високата увереност!“, написа Тръмп. Йонислав Дочев", "date": "2018.06.12", "title": "AFP: Доналд Тръмп похвали икономическата си политика малко преди срещата си с Ким Чен-ун"}
{"url": "http://www.focus-news.net/news/2018/06/12/2532752/afp-donald-tramp-i-kim-chen-un-napusnaha-hotelite-si-i-se-zapatiha-kam-istoricheskata-sreshta-pomezhdu-si-obnovena.html", "text": "Президентът на САЩ Доналд Тръмп напусна хотела си в Сингапур във вторник и тръгна за историческата среща с лидера на Северна Корея Ким Чен-ун, съобщава AFP.\r\nСевернокорейският лидер също е напуснал хотела си с колоната си от автомобили и се е запътил към срещата.\r\nСевернокорейския флаг от лимузината на Ким е излетял. Той е предвождан от конвой от 20 автомобила.\r\nДвамата ще проведат безпрецедентен разговор лице в лице, като се очаква основна тема да бъде ядреното разоръжаване на корейския полуостров.\r\nСрещата ще бъде първа такава между лидери на двете страни от Втората световна война насам. Йонислав Дочев", "date": "2018.06.12", "title": "AFP: Доналд Тръмп и Ким Чен-ун напуснаха хотелите си и се запътиха към историческата среща помежду си (ОБНОВЕНА)"}
{"url": "http://www.focus-news.net/news/2018/06/12/2532760/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Сирийската правителствена войска с поддръжката на руските части са предотвратили пробив на \"терористи\" в района на Ат-Танф, в посока Палмира, пише вестник \"Коммерсант, като уточнява, че съответната информация е разпространена от руския Център по помирение на враждуващите страни.\r\n\"Голяма група терористи, придвижващи се на пикапи с крупнокалибрени оръжия и мотоциклети, е била забелязана от сирийските наблюдателни постове в района на планината Гураб. Пробивът на терористите е пресечен, петима от тях, един пикап и един мотоциклет са унищожени. Останалите са се разбягали и са върнали обратно в посока незаконно окупирания от САЩ населен пункт Ат-Танф\", се казва в разпространеното съобщение. От центъра уточниха, че подобни опити от Ат-Танф се организират \"редовно\".\r\nОтбелязва се, че в близост до военната база на САЩ в региона е разположен сирийският лагер за бежанци \"Рукбан\", който \"стана убежище за терористи от цяла Сирия\". Критичната хуманитарна ситуация в лагера не допринася за подобряването на ситуацията.\r\n*** Историческата среща между държавния глава на САЩ Доналд Тръмп и лидера на Северна Корея Ким Чен-ун привлича вниманието на огромен брой средства за масова информация от цял свят. Съгласно информацията на организаторите, събитието ще бъде отразявано от между 2500 до 3000 журналисти, отбелязва руският вестник \"Российская газета\", като не пропуска да отбележи, че сред акредитираните журналисти има такива на изданието.\r\nПо-голямата част от представителите на медиите пристигнаха в Сингапур по-рано от планираната среща, което създаде известни затруднения в хода на подготовката й. Както стана известно, големият наплив на СМИ забави издаването на акредитации, поради което част от медиите не успяха да получат навреме необходимите журналистически визи. Медиите, чиито страни имат сключено споразумение за безвизово пътуване в Сингапур, се радват на привилегията да посетят азиатската страна като туристи. Очаква се, че голям брой от лицата, които имат подобни привилегии, ще се възползват от тях и самите те ще се опитат да отразят случващото се, макар да нямат необходимата професионална подготовка. \r\nНа 12 юни в Сингапур започва първата в историята среща между лидери на САЩ и Северна Корея. Очаква се в рамките на преговорите между Доналд Тръмп и Ким Чен-ун да бъдат обсъдени широк кръг от теми, включително ядреното разоръжаване на Северна Корея и гаранции за сигурността на изолираната комунистическа държава.\r\n*** Япония изрази своето недоволство с плана на Русия да изгради оптични кабели в спорните Курилски острови, за да осигури на местните жители достъп до интернет, пише руският вестник The Moscow Times.\r\nДвете страни, които все още трябва да подпишат мирен договор, формално слагайки край на състоянието на война между тях, което съществува от Втората световна война насам, претендират за собственост върху островната верига позната в Русия като Курилски острови, а в Япония като северните територии. Спорът за оптичните като че ли е само последният случай на напрежение в региона, където Русия павира пътя за своята първа военна база.\r\nИзразихме протеста си по дипломатически канали с Русия и Китай“, заяви правителственият говорител на Япония Йошихиде Суга пред репортери в понеделник, наричайки плановете на Русия „нежелателни“ и спорейки, че „нямат законно основание“.\r\nКабелите ще предоставят високоскоростен интернет до около 20 500-те жители на Курилските острови с помощта на оборудване от китайския комуникационен гигант „Huawei“.\r\nНачалникът на руския държавен телекомуникационен оператор „Ростелеком“ Михаил Осейевски помоли президента на страната Владимир Путин да свърже Курилските острови с територията на Русия като част от далекоизточната програма за развитие до края на 2018 година.\r\nРусия продължи спорната си милитаризация на Курилските острови през тази година разполагайки военни самолети в цивилните летища на острова.\r\n„Може да видим, че местните жители използват тези модерна устройства обширно“, заяви Осевйевски пред Владимир Путин.\r\n***", "date": "2018.06.12", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/06/12/2532759/ministarat-na-truda-i-sotsialnata-politika-biser-petkov-podade-ostavka-obzor.html", "text": "Бисер Петков подаде оставка като министър на труда и социалната политика. Като мотив за това той е изтъкнал невъзможността да овладее създалото се напрежение във връзка с исканията на родителите с деца с увреждания. Оставката бе приета от министър-председателя Бойко Борисов след разговор между двамата. Днес родителите на деца с увреждания организираха палаткови лагери във Варна и Бургас. Те са продължение на протеста им пред Народното събрание, който се проведе в началото на месеца под надслов \"Системата ни/ги убива/\". \r\nПротестиращите настояха за спазване на конвенцията на ООН за правата им, както и за индивидуални социални оценки за всяко лице с увреждане. \r\nНа среща с протестиращите в началото на юни министър Бисер Петков обеща концепция за Закон за социалните услуги, която да помогне на близките в грижите за децата им. По думите на Петков новият закон трябваше да е готов до края на юли.", "date": "2018.06.12", "title": "Министърът на труда и социалната политика Бисер Петков подаде оставка (ОБЗОР)"}
{"url": "http://www.focus-news.net/news/2018/06/12/2532758/afp-donald-tramp-predvizhda-fantastichna-vrazka-s-kim-chen-un-na-sreshtata-pomezhdu-im.html", "text": "Президентът на САЩ Доналд Тръмп прогнозира, че ще има „фантастична връзка“ със севернокорейския лидер Ким Чен-ун, след като двамата се срещнаха в Сингапур, съобщава AFP.\r\n„Ще имаме фантастична връзка, нямам съмнение“, заяви Тръмп малко след като се здрависа с Ким Чен-ун.\r\nДвамата влязоха в самостоятелна стая, където се очаква да водят преговори за ядрено разоръжаване „лице в лице“. Йонислав Дочев", "date": "2018.06.12", "title": "AFP: Доналд Тръмп предвижда „фантастична връзка“ с Ким Чен-ун на срещата помежду им"}
{"url": "http://www.focus-news.net/news/2018/06/12/2532756/sputnik-donald-tramp-i-shindzo-abe-se-saglasiha-da-se-konsultirat-vnimatelno-sled-sreshtata-v-singapur.html", "text": "Президентът на САЩ Доналд Тръмп и премиерът на Япония Шиндзо Абе по време на телефонен разговор са се съгласили да се консултират внимателно след срещата между Тръмп и Ким Чен-ун, съобщиха от Белия дом, цитирани от Sputnik.\r\n„Тръмп разговаря вчера с министър-председателя на Япония Шиндзо Абе. Двамата лидери дискутираха последните развития преди днешната среща със Северна Корея и се съгласиха да се консултират внимателно след срещата“, се казва в съобщението на Белия дом. Йонислав Дочев", "date": "2018.06.12", "title": "Sputnik: Доналд Тръмп и Шиндзо Абе се съгласиха да „се консултират внимателно“ след срещата в Сингапур"}
{"url": "http://www.focus-news.net/news/2018/06/12/2532757/afp-donald-tramp-i-kim-chen-un-se-sreshtnaha-i-zapochnaha-pregovori.html", "text": "Доналд Тръмп и Ким Чен-ун се срещнаха и здрависаха, превръщайки се първите лидери на САЩ и Северна Корея, които го правят, съобщава AFP.\r\nДвамата се срещнаха в 09:00 часа местно време и се здрависаха пред репортери, след което се насочиха към самостоятелна стая с двама преводачи, където ще водя преговори лице в лице.\r\nОчаква се по-късно към тях да се присъединят и членовете на техните кабинети. Йонислав Дочев", "date": "2018.06.12", "title": "AFP: Доналд Тръмп и Ким Чен-ун се срещнаха и започнаха преговори"}
{"url": "http://www.focus-news.net/news/2018/06/12/2532764/reuters-lari-kudlou-e-v-dobro-sastoyanie-sled-sardechniya-udar.html", "text": "Висшият икономическия съветник на Белия дом Лари Кудлоу е в добро състояние в болница във Вашингтон, след като получи сърдечен удар във вторник, заяви говорителката на Белия дом Сара Сандър във вторник, предава Reuters.\r\nМалко преди срещата си с Ким Чен-ун, Доналд Тръмп съобщи в социалната мрежа „Туитър“, че Лари Кудлоу е получил сърдечен удар.\r\nСандърс, която пътува с президента, заяви пред репортери, че Кудлоу е „в добро състояние“ и „се справя добре“. Йонислав Дочев", "date": "2018.06.12", "title": "Reuters: Лари Кудлоу е в добро състояние, след сърдечния удар"}
{"url": "http://www.focus-news.net/news/2018/06/12/2532755/afp-donald-tramp-saobshti-che-ikonomicheskiyat-mu-savetnik-lari-kudlou-e-poluchil-sardechen-udar.html", "text": "Президентът на САЩ Доналд Тръмп обяви, че икономическият му съветник Лари Кудлоу е получил сърдечен удар, предава AFP.\r\n„Нашият скъп Лари Кудлоу, който работеше толкова много по търговията и икономиката, току що е получил сърдечен удар. В момента той е в медицински център Уолтър Рийд“, написа Тръмп в социалната мрежа „Туитър“, малко преди срещата му с Ким Чен-ун. Йонислав Дочев", "date": "2018.06.12", "title": "AFP: Доналд Тръмп съобщи, че икономическият му съветник Лари Кудлоу е получил сърдечен удар"}
{"url": "http://www.focus-news.net/news/2018/06/12/2532753/tass-usetat-i-opitat-v-biznes-sdelkite-nyama-da-sa-ot-polza-na-donald-tramp-po-vreme-na-sreshtata-mu-s-kim-chen-un.html", "text": "Президентът на САЩ Доналд Тръмп не трябва да разчита на своето усещане и опит в преговорите за бизнес сделки с лидера на Северна Корея Ким Чен-ун в Сингапур, защото Ким се е подготвял за този момент през целия си живот. Такова мнение изрази в понеделник в ефира на американската телевизия „CNBC“ експертът по право и дипломация в Университета Тъфтс в Масачузетс Сун Юн-ли, предава ТАСС.\r\nТой беше скептичен към изявлението на Тръмп, че още в първата минута на разговора си с Ким ще определи колко сериозен е той за преговори. „Невъзможно е да си представим, че ние (САЩ) можем да постигнем желаното чрез харизма, изкуството на Тръмп да завършва сделки и тем подобни“, заяви експертът. „Ким Чен-ун се е готвил за този момент през целия си живот и се е обучавал да бъде настоящият ръководител“.\r\n„От наша страна беше грешка да подценяваме севернокорейския лидер, да го считаме за необуздан и див, а после да се изненадваме, че той всъщност не е луд, а съвсем разумен и не лишен от чар. Отново повтарям, Америка се заблуди, повтаряйки си, че Северна Корея се явява като слаб противник“, добави Сун Юн-ли. Той е убеден, че лидерът на Северна Корея ще надхитри американския президент. Йонислав Дочев", "date": "2018.06.12", "title": "ТАСС: Усетът и опитът в бизнес сделките няма да са от полза на Доналд Тръмп по време на срещата му с Ким Чен-ун"}
{"url": "http://www.focus-news.net/news/2018/06/12/2532765/voenen-vertolet-mi-17-se-razbi-kray-letishte-plovdiv-zaginaha-komandirat-na-ekipazha-i-pomoshtnik-pilotat-obzor.html", "text": "Военен вертолет Ми-17 се разби край Летище „Пловдив“. Около 20.30 часа на 11 юни, при планов полет по неизяснени засега причини вертолет Ми-17 е паднал от около 50 м височина в района на авиобаза \"Крумово\". Екипажът на борда на вертолета е бил от трима военнослужещи.\r\nПредприети са били незабавни противопожарни мерки от наземния персонал за предотвратяване на взрив на вертолета и за спасяването на членовете на екипажа. По време на действията за оказване на медицинска помощ е било установено, че двама от военнослужещите – командирът на екипажа и помощник-пилотът при падането на вертолета са загинали. Това са капитан Пламен Пантелеев и капитан Стоян Неделчев. Третият член на екипажа – бордният инженер офицерски кандидат Алексей Каменов е откаран незабавно в болница, в съзнание. Състоянието му е стабилизирано. Той е приет за лечение в Университетската болница в гр. Пловдив със счупвания, но е контактен и няма опасност за живота му.\r\nЕкипажът е изпълнявал тренировъчен полет по аварийно-спасителна работа с вертолет Ми-17, с борден № 417.  \r\nОт Министерството на отбраната изказаха съболезнования на близките на загиналите при изпълнение на служебния си дълг.\r\nМинистърът на отбраната Красимир Каракачанов пристигна авиобаза Крумово, където обясни, че вероятната причина за катастрофиралия хеликоптер е техническа неизправност на машината. По думите му се извършва разследване за установяване на точната причина за катастрофата. „Пилотът сам е напуснал кабината на разбилата се машина и е вървял около 100 м“, обясни той. Министър Каракачанов поясни още, че хеликоптерът е изпълнявал през целия ден тренировъчни задачи. „Преди този полет на него са летели и други екипажи. Този е трябвало да извърши тренировки по спасяване. Хеликоптерът е в изправност и е на въоръжение от октомври 1989 година“, каза министърът на отбраната и уточни, че през 2016 г. е минал на ремонт в завод „ТЕРЕМ-София“. „Двамата пилоти са опитни, единият с над 600 часа нальот, а другият с близо 500“, добави Каракачанов. Бригаден генерал Петьо Мирчев – бивш командир на авиобаза „Крумово“ и настоящ зам.-началник на ВВС каза, че полетите ще бъдат спретни от утре до приключване на разследването на инцидента, което е стандартна процедура в такива случаи. \r\nМинистър-председателят Бойко Борисов също изрази съболезнования на семействата и близките на загиналите двама военни пилоти край пловдивското летище \"Крумово\". В разговор с вицепремиера и министър на отбраната Красимир Каракачанов премиерът Борисов е разпоредил да бъде информиран за фактите и обстоятелствата, довели до инцидента. По отношение на ранения военен техник, министър-председателят Бойко Борисов е разпоредил да бъде оказано пълно съдействие за неговото лечение.\r\nПредседателят на БСП Корнелия Нинова поднесе съболезнования към семействата и близките на загиналите пилоти край авиобаза Крумово чрез социалната мрежа \"Фейсбук\". Тя призова премиера Борисов да отмени посещението си в Турция за откриване на трансанадолския газопровод, тъй като катастрофата с военния хеликоптер, загубата на човешки живот, както и нестабилността в страната след подадената оставка на министъра на труда и социалната политика и изключително острата реакция на вицепремиера Симеонов към министъра на туризма изискват от предмиера да предприеме мерки тук.", "date": "2018.06.12", "title": "Военен вертолет Ми-17 се разби край Летище „Пловдив“, загинаха командирът на екипажа и помощник-пилотът (ОБЗОР)"}
{"url": "http://www.focus-news.net/news/2018/06/12/2532763/afp-zapochna-razshirenata-sreshta-mezhdu-donald-tramp-i-kim-chen-un.html", "text": "Първата среща между Доналд Тръмп и Ким Чен-ун продължи около 48 минути, съобщава AFP.\r\nДвамата лидери се срещнаха насаме, единствено с преводачите си, и са провели разговор „лице в лице“.\r\nСлед това Тръмп и Ким се преместиха на маса за преговори със своите екипи.\r\nВ екипа на Доналд Тръмп са външният министър Майк Помпео и съветникът по национална сигурност Джон Болтън. В екипа на Ким се предполага, че са техните колеги от корейска страна. Йонислав Дочев", "date": "2018.06.12", "title": "AFP: Започна разширената среща между Доналд Тръмп и Ким Чен-ун"}
{"url": "http://www.focus-news.net/news/2018/06/12/2532754/ria-novosti-donald-tramp-i-kim-chen-un-pristignaha-na-ostrov-sentosa-v-ochakvane-na-sreshtata-pomezhdu-im.html", "text": "Президентът на САЩ Доналд Тръмп и лидерът на Северна Корея Ким Чен-ун пристигнаха на остров Сентоса в Сингапур, където ще се проведе срещата помежду им, съобщава РИА Новости.\r\nПърво това е направил американският президент, който беше и първият напуснал хотела си.\r\nСрещата между двамата ще се проведе в 9:00 часа местно време (04:00 часа българско време). Йонислав Дочев", "date": "2018.06.12", "title": "РИА Новости: Доналд Тръмп и Ким Чен-ун пристигнаха на остров Сентоса в очакване на срещата помежду им"}
{"url": "http://www.focus-news.net/news/2018/06/12/2532768/pregled-na-mezhdunarodnite-novini-do-6-chasa-agentsiya-fokus.html", "text": "Доналд Тръмп и Ким Чен-ун се срещнаха и здрависаха, превръщайки се първите лидери на САЩ и Северна Корея, които го правят.\r\nДвамата се срещнаха в 09:00 часа местно време и се здрависаха пред репортери, след което се насочиха към самостоятелна стая с двама преводачи, където ще водя преговори лице в лице.\r\nОчаква се по-късно към тях да се присъединят и членовете на техните кабинети.\r\n*** Президентът на САЩ Доналд Тръмп прогнозира, че ще има „фантастична връзка“ със севернокорейския лидер Ким Чен-ун, след като двамата се срещнаха в Сингапур.\r\n„Ще имаме фантастична връзка, нямам съмнение“, заяви Тръмп малко след като се здрависа с Ким Чен-ун.\r\nДвамата влязоха в самостоятелна стая, където се очаква да водят преговори за ядрено разоръжаване „лице в лице“.\r\n*** Северна Корея и САЩ преминаха много препятствия в сложната си история, за да проведат своята среща в Сингапур, заяви лидерът на Северна Корея Ким Чен-ун.\r\n„Пътят да стигнем до тук не беше лесен“, заяви Ким, докато седеше на маса с Тръмп. „Старите предразсъдъци и практики действаха като препятствия в нашия път напред, но ние преодоляхме всички тях и сме тук днес“.\r\n*** Първата среща между Доналд Тръмп и Ким Чен-ун продължи около 48 минути.\r\nДвамата лидери се срещнаха насаме, единствено с преводачите си, и са провели разговор „лице в лице“.\r\nСлед това Тръмп и Ким се преместиха на маса за преговори със своите екипи.\r\nВ екип на Доналд Тръмп са външният министър Майк Помпео и съветникът по национална сигурност Джон Болтън. В екипа на Ким се предполага, че са техните колеги от корейска страна.\r\n*** Президентът на САЩ Доналд Тръмп нарече срещата си лице в лице с лидера на Северна Корея Ким Чен-ун „много добра“.\r\nИзлизайки от библиотеката, където се проведе срещата лице в лице между двамата, американският президент заяви пред журналисти, че срещата е преминала „много, много добре“. Това обобщава сингапурското издание „The Straits Times“.\r\nНа свой ред южнокорейската агенция „Yonhap“ съобщи, че американският президент е отбелязал, че отношенията му със Северна Корея са отлични и те ще решат „големи проблеми и дилеми“.\r\n„Мисля, че ще можем да решим проблемите от миналото и да проведем успешни преговори. Уверен съм, че ако работим заедно, ще постигнем много“, заяви Тръмп.\r\n*** Президентът на САЩ Доналд Тръмп обяви, че икономическият му съветник Лари Кудлоу е получил сърдечен удар.\r\n„Нашият скъп Лари Кудлоу, който работеше толкова много по търговията и икономиката, току що е получил сърдечен удар. В момента той е в медицински център Уолтър Рийд“, написа Тръмп в социалната мрежа „Туитър“, малко преди срещата му с Ким Чен-ун.\r\n*** Лидерът на Северна Корея Ким Чен-ун заяви след срещата си с президента на САЩ Доналд Тръмп в Сингапур, че се интересува от тясното сътрудничество с американския лидер.\r\nКим Чен-ун заяви, че се интересува от тясното сътрудничество с Доналд Тръмп. Ще бъде трудно, но той е заинтересован от това.\r\n„Преодоляхме всички видове скептицизъм и спекулации в отношенията за тази среща и считам, че това е добре за света“, заяви Ким.\r\n*** Висшият икономическия съветник на Белия дом Лари Кудлоу е в добро състояние в болница във Вашингтон, след като получи сърдечен удар във вторник, заяви говорителката на Белия дом Сара Сандър във вторник.\r\nМалко преди срещата си с Ким Чен-ун, Доналд Тръмп съобщи в социалната мрежа „Туитър“, че Лари Кудлоу е получил сърдечен удар.\r\nСандърс, която пътува с президента, заяви пред репортери, че Кудлоу е „в добро състояние“ и „се справя добре“.\r\n*** След повече от седмица на напрежение, дългоочакваният телефонен разговор между гръцкия министър-председател Алексис Ципрас и македонския премиер Зоран Заев най-накрая се състоя. Очакванията на Атина и Скопие бяха с дискусията между двамата лидери да бъде сложен край на играта на нерви около спора за името на Македония, но нищо подобно не се случи. В ранните следобедни часове на деня Ципрас и Заев разговаряха близо час. Но кой е вдигнал слушалката и какво точно са си казали премиерите на двете страни, остава загадка. Няма разкрити детайли, няма официално разпространено съобщение. Няма и информация за това кое от предложенията за новото име на Македония, които бяха спрягани на масата за преговори, ще бъде прието от Атина и Скопие като компромис за разрешаване на дългогодишния спор, който възпрепятства евроатлантическата интеграция на югозападната ни съседка.\r\nДни наред в очакване на телефонния разговор между министър-председателите, които трябваше да потвърдят постигането на споразумение за новото име на Македония, средствата за масова информация бързаха да предложат различни интерпретации за забавянето на процеса. Предположено бе, че ще се изчака приключването на планираните за миналата сряда протести в 24 града в Гърция за защита на „гръцкия характер на Македония“. Не липсваха и хипотези, че преговорите между Скопие и Атина за разрешаване на десетилетния спор за името са завършени, но има застой, тъй като двете страни все още не могат да постигнат компромис по въпроса от кога да започне да се прилага името за цялостна употреба. Появи се и информация, съгласно която САЩ са изискали македонското правителство да постигне съгласие по текста на споразумението с Гърция в срок до 9 юни. \r\nДни наред оставаше (и все още остава!) открит въпросът кое от обсъжданите до този момент предложения за новото име на Македония е утвърдено от преговарящите от двете страни. Стана ясно, че след като отпадна вариантът за Република Вардарска Македония, на масата за преговори са останали Република Северна Македония, Република Горна Македония и Република Нова Македония. Гръцкият министър на външните работи Никос Коцияс не пожела да коментира информацията, че е договорено името Северна Македония и заяви, че окончателният вариант ще бъде обявен от премиерите на двете съседни държави. Говорейки за възможните имена, Коцияс също така заяви, че „Атина е предложила на Скопие\" да представи идеи за нови имена, ако не приема някое от предложенията на посредника на ООН в спора Матю Нимиц. Яснота по чувствителния въпрос не бе внесена и след днешния телефонен разговор, очакван с огромна доза напрежение и нетърпение от гражданите и на двете страни.\r\nВ сутрешните часове на деня от Скопие увериха: „В ход са консултации. Когато стане време за разговор на ниво министър-председатели, обществеността ще бъде информирана. В настоящия момент няма уговорен разговор“. Междувременно гръцката опозиция обвини правителството във водене на тайна дипломация и поиска от премиера Алексис Ципрас да разкрие веднъж завинаги пред парламента какво се случва с преговорите за името. „Правителството продължава тайната дипломация по въпроса за Скопие в ущърб на националните интереси. Гражданите биват държани в затъмнение. „Нова демокрация“ повтаря, че Ципрас няма политическата легитимност да обвързва страната. Премиерът трябва спешно да уведоми парламента, тъй като той е изцяло отговорен за избирането му“, заяви говорителят на „Нова демокрация“ Мария Спираки.\r\nМалко по-късно изглеждаше, че развръзката е на път. Съобщено бе, че министърът на външните работи на Гърция Никос Коцияс е пристигнал в кабинета на премиера Алексис Ципрас за извънредни консултации. След приключването им първият дипломат се опита да отклони въпросите на журналистите, но в крайна сметка бе принуден да потвърди, че Ципрас и Заев действително ще разговарят още в същия ден.\r\nТака и стана. \"Премиерът на Република Македония Зоран Заев проведе 60-минутен телефонен разговор с премиера на Република Гърция Алексис Ципрас. Разговорът се осъществи между 14 и 15 часа македонско време. В рамките му бяха обсъдени останалите въпроси и бяха разгледани няколко идеи за решения. Друг телефонен разговор ще последва утре сутринта\", стана ясно от лаконичното изявление от правителството в Скопие.\r\n„Премиерът Алексис Ципрас днес по обяд проведе телефонен разговор с премиера на БЮРМ (Бившата югославска република Македония) Зоран Заев, който премина в добър климат. Двамата премиери се договориха да завършат своите разговори по време на нов телефонен разговор във вторник сутринта“, съобщиха почти едновременно от кабинета на Ципрас.\r\nТака по всичко личи, че Гърция и Македония ще продължат напрегнатата надпревара с времето да приключат преговорите за разрешаване на спора името преди срещата на върха на Европейския съюз в края на месеца. Ако всичко все пак върви по план, споразумението ще бъде представено за парламентарно гласуване в Скопие преди срещата на високо равнище на ЕС, а след това то ще бъде изнесено на референдум, най-вероятно през септември.\r\nВ случай че македонският парламент одобри сделката, тогава Атина ще изпрати писмо до ЕС и НАТО, за да „деблокира\" усилията на северния си съсед за присъединяване към двете организации. Гръцкото писмо ще се позовава на договореното име - Северна Македония, Горна Македония или някое от другите предложения, което бъде утвърдено. И накрая, ако сделката бъде одобрена на септемврийският референдум, тогава ще бъде прокаран път за преразглеждане на конституцията на Македония - ключово гръцко искане.\r\n*** Международната общност трябва да постигне споразумение за размяна на мерки за преустрояването на Газа в замяна на обещание на „Хамас“ за прекратяване на насилието срещу Израел, заяви в понеделник специалният координатор на ООН за Близкоизточния мирен процес Николай Младенов.\r\n„Трябва да работим в тясно сътрудничество с израелците, палестинците и египтяните, за да реализираме редица мерки в помощ на хората в Газа да оцелеят и да живеят малко по-добре“, заяви Младенов на глобалния форум „AJC“, който се проведе в Ерусалим.\r\nТой предложи тези мерки да бъдат използвани „за ангажиране на тези, които са отговорни за ситуацията в Газа („Хамас“) към обещание ситуацията да бъде укротена и да се спазва сигурността и намали количеството на ракети и нападения срещу Израел“.\r\n„Ако успеем да направим това, можем да успеем да избегнем нова ескалация, което по принцип би изглеждало неизбежно, защото ситуацията там е отчайваща“, заяви Младенов.\r\nТова, което е нужно, е да се върнат пари в икономиката, за да се осигурят работни места на хората. Подобренията трябва да бъдат направени с отношение към движението и достъпа. Водата и електричеството трябва да бъдат достъпни. Египет трябва да продължи да държи отворен своя достъп до Газа, допълни още той.\r\n„Хората се нуждаят от алтернатива на Хамас и радикализацията и неумението на тези, които трябва да им предоставят услуги, но не го правят към момента“, заяви Младенов.\r\nТой допълни, че когато дойде времето за постигането на промяна в израело-палестинския конфликт, „точно сега, в днешния ден, там където трябва да започнем е Газа. Ситуацията в Газа е пред избухване. Ако има един приоритет, който всички делим, това е да се избегне още една война в Газа и това значи да действаме сега, преди да избухне, вместо да се опитваме да го поправим след това.“\r\n*** Референдумът за новото име на Македония ще се проведе в края на септември или началото на октомври, заяви в понеделник вечерта премиерът на страната Зоран Заев.\r\nСпоред неговите думи, този срок се диктува от нуждата за завършване на всички процеси до края на тази година.\r\n„През май 2019 година са изборите за европейски парламент. В такива условия не бих оставил 2019-а да бъде годината на договора“, подчерта Заев.\r\n*** Италия вярва в единството на Г7 и счита, че е необходимо да се намерят общи решения за доброто на гражданите, заяви министър-председателят на Италия Джузепе Конте в понеделник в социалната мрежа „Туитър.\r\n„Благодаря на Канада за приема в Ла Малбе. Италия вярва в единството на Г7 и продължава да работи над него, за да може да се съхрани. Приятелите помежду си са длъжни да намерят общо решение за нашите граждани. Ще се съберем отново в Биариц (където ще се проведе следващата среща на Г7 през 2019 година)“, написа Конте.\r\n*** Министърът на външните работи на Русия Сергей Лавров заяви, след срещата на външните министри от нормандския формат в Берлин, че тя е бил полезна, въпреки че министрите не са успели да решат всички проблеми свързани с минските споразумения.\r\nРазговорите продължиха над 4 часа. След официалната час на срещата, министрите обсъдиха определени въпроси във формата по време на работна вечеря.\r\nЛавров заяви след срещата, че външните министри са обсъдили политическите реформи, икономическите въпроси, както и проблеми свързани с конфликта в Украйна. Той допълни, че те са обсъждали специфични въпроси по отношение на сигурността в Донбас.\r\nРуският министър отбеляза, че Киев възпрепятства прилагането на „формулата на Стайнмайер“ върху статута на Донбас, изразявайки надежда че срещата на нормандската четворка ще помогне за това в бъдеще.\r\nЛавров допълни, че американските предложения за миротворческа мисия в Донбас, напълно „унищожават“ минските споразумение и че Берлин и Париж разбират това.\r\n*** Япония изрази своето недоволство с плана на Русия да изгради оптични кабели в спорните Курилски острови, за да осигури на местните жители достъп до интернет.\r\nДвете страни, които все още трябва да подпишат мирен договор, формално слагайки край на състоянието на война между тях, което съществува от Втората световна война насам, претендират за собственост върху островната верига позната в Русия като Курилски острови, а в Япония като северните територии. Спорът за оптичните като че ли е само последният случай на напрежение в региона, където Русия павира пътя за своята първа военна база.\r\nИзразихме протеста си по дипломатически канали с Русия и Китай“, заяви правителственият говорител на Япония Йошихиде Суга пред репортери в понеделник, наричайки плановете на Русия „нежелателни“ и спорейки, че „нямат законно основание“.\r\nКабелите ще предоставят високоскоростен интернет до около 20 500-те жители на Курилските острови с помощта на оборудване от китайския комуникационен гигант „Huawei“.\r\nНачалникът на руския държавен телекомуникационен оператор „Ростелеком“ Михаил Осейевски помоли президента на страната Владимир Путин да свърже Курилските острови с територията на Русия като част от далекоизточната програма за развитие до края на 2018 година.\r\nРусия продължи спорната си милитаризация на Курилските острови през тази година разполагайки военни самолети в цивилните летища на острова.\r\n„Може да видим, че местните жители използват тези модерна устройства обширно“, заяви Осевйевски пред Владимир Путин.\r\n***", "date": "2018.06.12", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/06/12/2532771/aktualna-patna-obstanovka.html", "text": "Агенция \"Пътна инфраструктура\" предоставя информация за състоянието на републиканските пътища. Актуалната пътна обстановка в страната е следната:Метеорологична обстановка: \r\nДнес ще е предимно слънчево. След обяд ще има временни увеличения на облачността и главно в планинските райони от западната половина на страната ще превали и прегърми. Ще духа слаб, в Източна България до умерен вятър от южната четвърт. Максималните температури ще са предимно между 30° и 35°.Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1)\tза периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nи за дните петък – от 17:00 часа до 20:00 часа и неделя – от 14:00 часа до 20:00 часа:\r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-5 Русе-Велико Търново;\r\n•\tпът I-9 Варна-Бургас;\r\n•\tпът II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n•\tВсички автомагистрали; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите: АМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 20.12.2018 г.\r\nДвижението по АМ \"Тракия\" в района на Ихтиман от км 35+700 до км 37+200 се осъществява с повишено внимание поради чести случаи на падаща мъгла или задимяване по пътя. Срок 30.06.2019 г.Област Пловдив: \r\n- Движението на МПС над 12 тона по АМ „Тракия“ в участъка от км 133 до км 156 в двете посоки е ограничено поради ремонтни дейности на настилката по платното в посока София. \r\nОбходни маршрути: \r\nВ посока София – Бургас се отклонява при пътен възел „Пловдив – изток“ на км 133, по път II-56, път I-8, път II-66 – Мирово – Плодовитово – път III-666 – пътен възел Оризово /Плодовитово/ и включване на АМ „Тракия“ при км 165, или по маршрут пътен възел Чирпан на км 174, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133+2. \r\nВ посока Бургас – София се отклонява при пътен възел Чирпан на км 184, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133. Същите обходни маршрути могат да се ползват и от моторните превозни средства до 12 т. Срок до 30.06.2018 г.\r\n- Движението на леки МПС до 12 тона по АМ Тракия от км 133 до км 156 се осъществява двупосочно в едно платно в посока София – Бургас поради затваряне на платното Бургас – София за ремонтни дейности. Срок до 30.06.2018 г.Област Бургас: Движението от км 308+107 до км 359+475 се осъществява с повишено внимание поради косене на тревни площи. Организацията на движение е сигнализирана с пътни знаци и конуси. Срок до 22.06.2018 г.; Движението от км  325+000 до км 359+475 в участъка от п.в. Карнобат до п.в. Ветрен се осъществява с повишено внимание поради възстановяване на мантинели, деформирани от ПТП в двете посоки. Организацията на движение е сигнализирана с пътни знаци и конуси. Срок до 12.06.2018 г.АМ „Хемус“: \r\nОбласт София: \r\nДвижението по от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.\r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно-възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ - п.в. Ботевград. Срок 20.12.2018 г.\r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г.\r\nДвижението по от км 36+770 до км 38+150 в посока Варна е ограничено поради аварийно-възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.;\r\nДвижението при Ботевград от км 44+000 до км 47+000 в посока София се осъществява в една лента поради преасфалтиране на пътното тяло в активната лента. Движението се извършва в изпреварващата лента. Срок 15.06.2018 г.Област Варна: \r\nДвижението в участъка п.в. Невша – п.в. Млада Гвардия от км 375+800 до км 381+500 посока Варна се осъществява двупосочно в платното посока София поради ремонтни дейности на асфалтовата настилка. Срок до 30.06.2018 г.\r\nДвижението в участъка п.в. Ветрино – п.в. Неофит Рилски от км 389+717 до км 393+600 посока Варна се осъществява двупосочно в лявото платно /посока София/ поради ремонтни дейности на асфалтовата настилка. Затваря се п.в. Неофит Рилски, като МПС се пренасочват по път I-2 Русе – Варна. Слизането от AM “Хемус“ посока с. Габърница и с. Неофит Рилски се осъществява на п.в. Ветрино. Затваря се връзката при  п.в. Неофит Рилски в посока Варна. Движението се пренасочва по път I-2 Русе – Варна, като качването на AM “Хемус“ се осъществява при  п.в. Девня. Срок до 30.06.2018 г.;\r\nДвижението в участъка Повеляново – Слънчево от км 410+000 до км 412+000 \r\nсе осъществява с повишено внимание поради изсичане на храсти в северното\r\nплатно посока София. Движението се осъществява съобразно създадената ВОБД. Срок 18.06.2018 г.АМ „Струма“: \r\nОбласт Кюстендил: Движението в участъка Долна Диканя – Тунел „Блатино” се осъществява с повишено внимание поради косене на тревни площи. Сигнализирано е с пътни знаци. Срок до 15.06.2018 г.;\r\nДвижение с повишено внимание в участъка Кочериново – Благоевград поради косене на тревни площи. Сигнализирано е с пътни знаци. Срок до 12.06.2018 г.АМ „Марица“:\r\nОбласт Пловдив: \r\nДвижението на МПС над 12 тона по АМ „Марица“ в участъка от км 0 до км 2 в посока София е ограничено поради ремонтни дейности. \r\nОбходен маршрут: в посока Свиленград – София движението се отклонява при пътен възел Оризово /Плодовитово/ по път II-66 Плодовитово – Поповица, по път I-8 до гр. Пловдив, по път II-56 и включване на АМ „Тракия“ при пътен възел „Пловдив – изток“ на км 133. Срок до 30.06.2018 г.АМ „Черно море“: \r\nДвижението по АМ „Черно море“ Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. АМ „Люлин“: \r\nОбласт София: Движението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София - кв. Суходол - Мало Бучино - Големо Бучино - Перник/. Срок от 10:00 до 18:00 часа до 15.06.2018 г. \r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 15.06.2018 г. \r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.Област Перник: \r\n- Временно движението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. Срок от 10:00 до 18:00 часа на 15.06.2018 г. \r\n- Движението по АМ \"Люлин\" при км 16+460 в платно в посока София – Благоевград е ограничено в аварийната лента поради аварийно-възстановителни дейности на свлекли се земни маси. Движението се осъществява в активната и изпреварваща лента в посока Благоевград. Участъка е сигнализиран с пътни знаци. Водачите да се движат с повишено внимание. Срок до 31.07.2018 г.Въведени ограничения по основните пътни направления: \r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа: \r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 15.06.2018 г.;\r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г.Област Перник: \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.11.2018 г.\r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.;\r\n- път І-2 Граница Румъния-Русе-Цар Калоян-Разград-Шумен-Девня-Варна: няма;\r\n- път І-3 Гара Бяла-Плевен-Луковит-Коритна-Ябланица-Ботевград: Област София: \r\nПравец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.;\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:Област Ловеч: \r\nДвижението по път I-4 село Български извор до село Сопот от км 16+000 до км 24+000се осъществява с повишено внимание поради машинно косене на банкети и изсичане на храсти. Водачите да се движат със съобразена скорост. Срок до 15.06.2018 г.;\r\nДвижението по път София – Велико Търново в участъка от село Абланица до село Малиново от км 51+000 до км 69+832 се осъществява с повишено внимание поради  изсичане на храсти. Водачите да се движат със съобразена скорост. Срок 20.06.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Русе: \r\nдвижението в участъка Русе – р-н Две могили от км 11+000 до км 26+800 се осъществява повишено внимание поради  ремонтни дейности на асфалтовата настилка. Срок до 15.06.2018 г.;\r\nдвижението в участъка Бяла – разклон Борово от км 44+600 до км 52+240 се осъществява повишено внимание поради ремонтни дейности по асфалтовата настилка. Движението се регулира от сигналисти. Срок до 12.06.2018 г.\r\nДвижението в участъка Русе – Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.06.2018 г. \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 15.06.2018 г. Област Кърджали: \r\nЧерноочене – Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г.Област Стара Загора: \r\nДвижението по път I-5 Шипка - Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 30.06.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област София: \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.област Бургас: \r\nДвижението в участъка София – Бургас от км 491+860 до км 496+000 в чертите на гр. Бургас се осъществява при следните ограничения: През първи етап се затваря платно посока вход Бургас, като движението се пренасочва в платно посока изход Бургас. Движението се осъществява двупосочно при скорост до 70 км/час. През втори етап от км 496+000 до км 496+260 се затваря дясното пътно платно. Движението се насочва през съществуващата дясна лента на кръговото кръстовище през обходен маршрут по ул. ,,Професор Якимов” при намалена скорост до 40 км/час. Срок до 30.06.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.\r\nДвижението в участъка от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.;Област Бургас: \r\nДвижението в участъка Обзор – Сл. бряг от км 167+000 до км 199+100 се осъществява с повишено внимание поради полагане на маркировка. Участъкът е сигнализиран с пътни знаци. Срок до 12.06.2018 г.;\r\nДвижението в участъка Обзор – Сл. бряг от км 167+000 до км 199+100 се осъществява с повишено внимание поради почистване на банкети и оформяне на окопи. Участъкът е сигнализиран с пътни знаци. Срок до 12.06.2018 г.;\r\nДвижението по път I-9 в участъка Ахелой – Поморие е ограничено и се осъществява по обходен маршрут:\r\n- За пътуващите Бургас – Варна: от пътен възел Бургас „Север“ по път III-906 – с. Лъка – гр. Каблешково, по път III-6009 гр. Каблешково – Ахелой и обратно.\r\n- За пътуващите от Ахелой до Поморие и обратно: Поморие – Каменар – Каблешково – Ахелой. Срок до 18.06.2018 г.\r\nДвижението по път Варна – Бургас при км 231+750 се осъществява в една лента на определени участъци поради частични ремонтни дейности на асфалтовата настилка в участъка от км 231+200 до км 231+875 дясно. Срок до 26.06.2018 г.\r\nДвижението в участъка Обзор – Сл. бряг от км 167+000 до км 199+100 се осъществява с повишено внимание поради полагане на крайна маркировка, оформяне на банкети и почистване на окопи. Организацията на движение е сигнализирана с пътни знаци. Срок до 12.06.2018 г.;\r\nДвижението в участъка Обзор – Равда от км 167+100 до км 207+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 19.06.2018 г.;\r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвеждат следните ограничения за движение: \r\n∙ Етап 1: изграждане на връзката на обходния път с път І-9 при затворена дясна лента за движение. Движението по І-9 се извършва еднопосочно в посока Несебър – Ахелой, а в посока Ахелой – Несебър ще става по съществуващ бетонов път, който е собственост на община Несебър и е разположен успоредно на І-9.\r\n∙ Етап 2: изграждане на връзката на обходния път с път І-9 при затворена лява лента за движение и част от дясната. Движението по път І-9 се извършва еднопосочно в посока Несебър – Ахелой, а в посока Ахелой – Несебър съществуващ бетонов път, който е собственост на община Несебър и е разположен успоредно на І-9.\r\n∙ Етап 3: при работа по обходния път движението се осъществява по път І-9, като се предупреждава за входове/изходи за тежка механизация и скоростта се ограничава до 50 км/ч. Срок до 15.06.2018 г.;\r\nДвижението в участъка Сл. бряг – Бургас от км 222+849 до км 225+522 километраж по проект /обход Поморие/ или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е  намалена до 70 км/ч в участъците на съществуващите кръстовища. Движението се регулира от пътни знаци. Срокът до 01.07.2018 г.;\r\nДвижението в участъка Варна – Бургас от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г.Състояние на републиканската пътна мрежа: \r\n1. Ремонтни дейности и временна организация на движението /ВОД/: ОПУ-Благоевград: \r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Бургас: \r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът II-99: Движението по път II-99 Крайморие – отбивката за Рибарско селище от км 0+000 до км 3+500 се осъществява с повишено внимание поради частични ремонтни дейности по асфалтовата настилка. Организацията на движението се сигнализира с пътни знаци. Срок до 15.06.2018 г.\r\nПът II-79: Движението по път II-79 в участъка Елхово – Бургас от км 38+000 до км 84+000 се осъществява с повишено внимание поради косене на банкети. Организацията на движението се регулира с пътни знаци. Срок до 15.06.2018 г.;\r\nПът II-99: Движението по път II-99 в участъка Бургас – Созопол от км 0+000 до км 20+000 се осъществява с повишено внимание поради почистване под еластична ограда. Организацията на движението се сигнализира с пътни знаци. Срок до 15.06.2018 г.\r\nПът III-795: Движението по път III-795 в участъка Крумово градище – Карнобат от км 49+000 до км 53+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 02.07.2018 г\r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 21.06.2018 г.;\r\nПът III-5393: Движението по път III-5393 в участъка пътен възел Камено – НХК от км 0+000 до км 1+500 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.06.2018 г.\r\nПът III-5392: Движението по път III-5392 от км 5+800 до км 17+900 в участъка Камено-Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.06.2018 г.;\r\nПът III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.06.2018 г.\r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.06.2018 г.\r\nПът III-9008: Движението по път III-9008 в участъка Деспред – п.в. Братово от км 11+130 до км 13+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.06.2018 г.ОПУ-Варна: \r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км км  0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г.ОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. \r\nОбходен маршрут: Лозен – Драганово – Янтра – Поликраище – Полски Тръмбеш; Срок до 11.01.2019 г.\r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности. \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 30.06.2018 г.\r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности. \r\nОбходен маршрут: по път II-53 от Г.Оряховица до пътен възел с път I-4 до с.Шереметя, по път VTR 1014 до с.Арбанаси и обратно. Срок до 20.08.2018 г.\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът II-53: Движението по път II-53 Поликраище – Елена в участък от км 16+800 до км 17+570 се осъществява с повишено внимание поради изграждане на пътна връзка. Срок до 12.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г.ОПУ-Видин: \r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.07.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 30.06.2018 г.\r\nРемонтни дейности: няма.ОПУ-Враца: \r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл. \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово. \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г.\r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя. \r\nОбходен маршрут: По уличната мрежа на гр. Козлодуй\r\nОграничението е сигнализирано с пътни знаци, съгласно проекта за временна организация. Срок 31.08.2018 г.\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 12.06.2018 г.\r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 12.07.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът III-1301: Движението по път III-1301 Криводол – Галатин от км 1+000 до км 2+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 18.06.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.ОПУ-Габрово: \r\nВременно са въведени следните ограничения за движението на МПС:\r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г.\r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево. Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г.\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 30.09.2018 г.\r\nПът III-5502: Движението по път III-5502 Ганчовец – Дряново от км 12+372 до км 12+500 е ограничено за всички МПС поради смяна на прелезна настилка на жп прелез с еластична настилка.\r\n Обходен маршрут: от с. Ганчовец в посока гр. Килифарево, гр. В. Търново и обратно движението се отклонява при км 12+605 на дясно по общински път за с. Зая до пресичане на път I-5 при км 122+688. На кръстовището се завива на дясно за гр. В. Търново, след което на разклона за с. Соколово се завива отново на дясно през общински пътища и достига до гр. Килифарево. Поставена е необходимата пътна сигнализация: Срок до 15.06.2018г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 25.12.2018 г.\r\nПът II-44: Движението по път II-44 Драгановци – Габрово в участъка от км 16+970 до км 17+175 се осъществява в едната лента поради извършване на ремонт на пътно съоръжение при км 17+075. Ремонтът включва направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 30.06.2018 г.;\r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента /без отбиване на движението/ поради извършване на ремонт на пътно съоръжение при км 20+484 Ремонтът включва направа на стоманобетонова плоча, хидроизолация и полагане на нови пластове. Поставена е необходимата пътна сигнализация. Срок до 30.06.2018 г.;\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.ОПУ-Добрич: \r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.06.2028 г.\r\nПът II-71: Движението по път II-71 Силистра – Добрич от км 36+760 до км 38+000 в района на с. Коларци се осъществява с повишено внимание поради пропадане на част от пътното тяло. Срок до 22.06.2018 г.\r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г.ОПУ-Кюстендил: \r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 15.06.2018 г.;\r\nПът III-107: Движението в района на Рила – Рилски Манастир – Кирилова Поляна от км 11+000 до км 37+000 се осъществява в една лента поради изсичане на храсти. Сигнализирано е с пътни знаци. Срок до 15.06.2018г.\r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.ОПУ-Кърджали: \r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.ОПУ-Ловеч: \r\nВременно са въведени следните ограничения за движение на МПС:\r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”.\r\nОбходен маршрут за МПС до 12 тона: по улици през центъра на гр. Ловеч. \r\nОбходни маршрути за товарни автомобили над 12 т.:\r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут.\r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”.\r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен.\r\nДвижението се регулира с пътни знаци. Срок до 30.11.2018 г.\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г.\r\nРемонтни дейности: \r\nПът II-35: Движението по път II-35 Плевен – Кърнаре в град Троян от км 70+911 до км 73+201 е ограничено поради частичен ремонт на асфалтовата настилка. Затворено е платното за движение в посока Кърнаре, като движението се осъществява двупосочно в платното в посока Ловеч. Водачите да се движат със съобразена скорост. Срок 30.06.2018 г.\r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г.\r\nПът III-305: Движението по път III-305 Садовец – Ъглен в участъка от км 25+000 до км 33+600 се осъществява с повишено внимание поради частичен ремонт на асфалтовата настилка. Водачите да се движат със съобразена скорост. Движението се регулира с пътни знаци.  Срок 15.06.2018г.ОПУ-Монтана: \r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. \r\nОбходен маршрут: по път ІІ-81 Боровци – Благово – Монтана, по път І-1 /Е-79/ Монтана – Сумер, по път ІІІ-1621 и път ІІІ-8104 Сумер – Пърличево и обратно.Срок до 26.06.2018 г.\r\nРемонтни дейности:\r\nПът ІІ-11: Движението по път ІІ-11 Сливата – Орсоя при км 28+000  се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 18.06.2018 г.;\r\nПът ІІ-81: Движението по път ІІ-81 Бързия – Лом от км 71+560 до км 144+205 се осъществява двупосочно в една лента на определени участъци поради косене на трева, кастрене на храсти и дървета, почистване на банкети и окопи. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 18.06.2018 г.ОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: \r\nПът III-801: Движението по път III-801 Белица – Поибрене /Граница Софийска област – с. Поибрене/ от км 30+000 до км 35+680 се осъществява в една лента чрез поетапно затваряне на лява и дясна ленти за движение, поради частични ремонтни дейности на асфалтовата настилка. Срок до 12.06.2018 г. \r\nПът III-3704: Движение по път III-3704 Пазарджик – Ветрен от км 0+000 до км 22+000се осъществява в една лента, чрез поетапно затваряне на лява и дясна ленти за движение поради частични ремонтни дейности на асфалтовата настилка. Срок до 12.06.2018 г. ОПУ-Перник: \r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.ОПУ-Плевен: \r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци.\r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.ОПУ-Пловдив: \r\nВременно са въведени следните ограничения за движение на МПС:\r\nПът II-56: Движението по път II-56 Раковски – Пловдив при пътен възел Пловдив-изток е ограничено за тежкотоварните МПС с тегло над 12 тона. Поради ремонтни дейности на настилката на АМ „Тракия\" тежкотоварните МПС с тегло над 12 тона се отклоняват по обходни маршрути: \r\nЗа посока Пловдив – Бургас по път II-56 Стряма - Брезово до път I-6.\r\nЗа посока Стряма – Бургас по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“. Срок до 30.06.2018 г.\r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 15.07.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: ОПУ-Разград: \r\nВременно са въведени следните ограничения за движение на МПС: \r\nРемонтни дейности: няма.ОПУ-Русе: \r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 28.11.2018 г.\r\nРемонтни дейности: \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г.\r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 15.06.2018 г.ОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018г.\r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента, поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.ОПУ-Сливен: \r\nВременно са въведени следните ограничения за движение на МПС: няма.\r\nРемонтни дейности:\r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г.ОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г.\r\nРемонтни дейности:\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 30.06.2018 г.\r\nПът ІІІ-868: Движението по път ІІІ-868 Рудозем – Смолян от км 0+000 до км 9+900 се осъществява с повишено внимание поради извършване на частични ремонти на асфалтовата настилка. Участъкът е сигнализиран с пътни знаци. Срок до 12.06.2018 г.ОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-18: Движението по път II-18 Софийски околовръстен път /СОП/ АМ \"Тракия\" – Казичене от км 32+680 до км 35+577 е ограничено поради строително-монтажни дейности в дясното платно /посока АМ „Тракия“/ и пътна връзка СОП Перник – Цариградско шосе. Движението се извършва двупосочно в лявото платно /посока Казичене/ Срок до 13.06.2018 г. \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 18.06.2018 г.ОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.ОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 30.06.2018 г.\r\nРемонтни дейности:\r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г.\r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г.ОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г.\r\nРемонтни дейности: няма.ОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 30.06.2018 г.\r\nРемонтни дейности: няма.\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\nПът III-7072: Движението по път III-7072 Ямбол – Недялско от км 0+000 до км 26+550 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 15.06.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.06.12", "title": "Актуална пътна обстановка"}
{"url": "http://www.focus-news.net/news/2018/06/12/2532773/eurasia-review-zalogat-na-kitay-v-sreshtata-mezhdu-donald-tramp-i-kim-chen-un.html", "text": "Нито една друга среща в най-новата история не е ставала свидетел на толкова завъртаща главата мелодрама, както срещата между президента на САЩ Доналд Тръмп и севернокорейския лидер Ким Чен-ун, пише Eurasia Review.\r\nДокато голямата част от коментарите върху срещата се фокусираха върху последствията, които срещата ще има върху бъдещите отношения между САЩ и Северна Корея, има един подценен аспект, който подлежи на анализиране: Какви са залозите за Китай?\r\nВъпреки, че Ким и Тръмп ще заемат централно място в Сингапур, срещата ще се следи зорко от Пекин, не само защото е историческа, но защото изходът от нея ще даде значителни последствия за Китай. Пекин ще преследва следните цели:\r\nПърво, срещата, или дните водещи до нея, предоставят на китайския президент Си Дзинпин възможността да представи китайското лидерство върху дипломатически процес, който има последствия за бъдещето на корейския полуостров. Канейки изпреварващо Ким Чен-ун на „неофициална визита“ в Пекин, Си Дзинпин се превърна не само в първия чужд лидер, който се среща със севернокорейския лидер, но също използва възможността да покаже на международната и местна публика, че Китай не седи лениво отстрани, докато голяма дипломатическа инициатива се разгръща в сферата му на влияние. Позволявайки на САЩ и Северна Корея да постигнат споразумение без съгласието на Пекин, би било не само дипломатически провал за Китай, но и огромна загуба на имидж за самия Си Дзинпин.\r\nОсвен това, ако срещата се провали в това да произведе конкретни решения, това ще предостави на китайския президент златна възможност да се вмъкне и да поведе разговорите за ядрено разоръжаване, което би било добър имидж за Китай и би нанесло символичен удар на лидерството на САЩ в региона.\r\nВторо, докато първоначалното съобщение за среща между Доналд Тръмп и Ким Чен-ун изненада доста хора, Пекин действа бързо, за да подсигури че каквато и среща да се случи между Тръмп и Ким, тя няма да застраши интересите на Китай на полуострова. Корейският полуостров за дълго време беше считан от китайските стратегически проектанти за „устните, които пазят зъбите“ – с други думи, стратегическа буферна държава между Китай и американските военни сили разположени в Южна Корея и Япония. Следователно, всеки изход който би завършил с обединението на Корея като съюзник на САЩ или по-нататъшно дестабилизиране на севернокорейския режим, е противостоящ на интересите на Пекин. Кошмарният сценарий за Пекин би бил да трябва да се изправи пред въоръжен конфликт, последван от разпад на режима в Пхенян.\r\nТрето и по-важно, Пекин ще следи зорко за всяка сделка, която би разхлабила санкциите върху севернокорейския режим, предлагайки на Китай възможност да разшири икономическото си сътрудничество със Северна Корея. Пекин вярва, че вдигането на икономическите санкции ще окуражи Пхенян да осъществи икономически реформи в китайски стил, позволявайки на Китай да набере плодовете от икономическото си сътрудничество и да помогне за стабилизирането на севернокорейския режим – ситуацията, при която и двете страни биха спечелили.\r\nДокато Тръмп провежда срещата си с Ким Чен-ун, Вашингтон трябва да вземе предвид интересите на Пекин в региона, за да може разговорите да продължат по-напред, или да рискува да бъде изненадан отново. Ким може да се опитва да преориентира отношенията си, за да разхлаби зависимостта на Северна Корея от Китай, но Си Дзинпин е този, който има крайното вето върху всякакви размествания в региона. Последният път, в който САЩ подцениха решимостта на Китай върху корейския полуостров, това струваше скъпо на САЩ. Доналд Тръмп и неговите съветници биха направили добре, ако се поучат от уроците на историята. Йонислав Дочев", "date": "2018.06.12", "title": "Eurasia Review: Залогът на Китай в срещата между Доналд Тръмп и Ким Чен-ун"}
{"url": "http://www.focus-news.net/news/2018/06/12/2532772/predstoyashti-sabitiya-v-stranata-za-12-yuni-agentsiya-fokus.html", "text": "***\r\nОт 14.30 часа в зала EFE на хотел „Маринела“ министърът на младежта и спорта Красен Кралев ще открие конференцията „Спортът за всички като средство за интеграция и мост между традиции и иновации“.\r\n***\r\nОт 09.00 часа 6-и състав на Специализирания наказателен съд ще заседава по делото срещу Тодор С., Владимир Р. и др., на които са повдигнати обвинения за организиране и ръководене на организирана престъпна група.\r\n***\r\nОт 9.00 часа в залата на IV етаж в МОН ще бъде представен анализ на \r\nрезултатите от майската изпитна сесия на държавните зрелостни изпити. \r\n***\r\nОт 9.30 часа в литературен клуб „Перото“ ще се проведе международна конференция на тема: „3Р for IP: Публично-частно партньорство за закрила на интелектуалната собственост”. \r\n***\r\nОт 09.30 часа в сградата на Висшия съдебен съвет ще се проведе седмичното заседание на съдийската колегия на ВСС.\r\n***\r\nОт 09.30 часа в хотел „Рамада“ президентите на КТ „Подкрепа“ и на КНСБ Димитър Манолов и Пламен Димитров, заедно с министър Бисер Петков, ще открият двудневно заседание на Изпълнителния комитет на IndustriALL Europe – Европейската федерация на промишлените синдикати.\r\n***\r\nОт 09.30 часа 4-ти състав на Специализирания наказателен съд ще заседава по делото срещу Христо Ангеличин, на когото е повдигнато обвинение за безстопанственост в особено големи размери.\r\n***\r\nОт 10.00 часа в зала „Роял 1“ на „София Хотел Балкан“ вицепрезидентът Илияна Йотова ще открие Международна конференция „Българските общности в Западните Балкани – ключов фактор в процеса на присъединяване на страните към Европейския съюз“. В събитието ще участват представители на българските общности в Република Македония, Албания, Сърбия и Косово.\r\n***\r\nОт 10.00 часа 12-и състав на Специализирания наказателен съд ще заседава по делото срещу Младен М., Мария Т., Полина Т. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа в голямата зала на Федерацията на научно-техническите съюзи (гр. София, бул. „Раковски“ № 108) ще бъде отбелязана 25-тата годишнина от създаването на Факултета за френско обучение по електроинженерство (ФФОЕ) на Техническия университет – София.\r\n***\r\nОт 10.00 часа в София хотел Балкан ще се проведе уъркшопът  „Ключовете за успех на жените в бизнеса”, който е част от програмата на седмото издание на Годишните награди „Business Lady 2017”, инициирани от сп. Business Lady и Business Lady Club. Церемонията по награждаване започва в 20.00 часа. \r\n***\r\nОт 10.00 часа в хотел Интер Континентал – София министърът на туризма Николина Ангелкова ще открие 5-ата годишна среща на Националния борд по туризъм.\r\n***\r\nОт 10.00 часа в Националния пресклуб на БТА ще се проведе пресконференция на браншови организации в пътническия транспорт, на която ще представят аргументите си против Законопроекта за Българската автомобилна камара (сигнатура 854-01-43), внесен за разглеждане в Народното събрание, и ще информират за предстоящия протест на автобусните превозвачи на 14 юни 2018 г.\r\n***\r\nОт 10.00 часа 15 състав на Софийски градски съд ще заседава по делото срещу Р.Л. (обвинен, че е организирал нападението с гранатомет над А. П., чл.116 НК).\r\n***\r\nОт 10.30 часа в зала 238 в сградата на Народното събрание на пл. „Княз Александър“ ще се проведе заседание на Комисия по правни въпроси. \r\n***\r\nОт 10.30 часа 18-и състав на Специализирания наказателен съд ще заседава по делото срещу Бисер Х. и Ивайло И., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа 17-и състав на Специализирания наказателен съд ще заседава по делото срещу Петър П., Станислав М. и др., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа в Институцията на омбудсмана на Р България (ул. „Георг Вашингтон“ 22) омбудсманът Мая Манолова и Сдружението за правна помощ на потребителите организират съвместно обсъждане на новите продуктови такси (екотаски) при внос на моторни превозни средства.   \r\n***\r\nОт 11.00 часа 7-и състав на Специализирания наказателен съд ще заседава по делото срещу Цветомил П., на когото е повдигнато обвинение за организиране и ръководене на организирана престъпна група.\r\n***\r\nОт 11.00 часа в Националния пресклуб  на БТА ще се състои пресконференция на тема „Геополитическият пъзел на световната промяна“ с участието на проф. д.ик.н. Нина Дюлгерова - преподавател във ВСУ „Черноризец Храбър“ и ЮЗУ „Св. Неофит Рилски“, и Симеон Николов - Център за стратегически изследвания в сигурността и международните отношения.\r\n***\r\nОт 13.30 часа 17-и състав на Специализирания наказателен съд ще заседава по делото срещу Блага Б. и Иво Д., на които са повдигнати обвинения за организиране и ръководене на организирана престъпна група.\r\n***\r\nОт 13.30 часа 18-и състав на Специализирания наказателен съд ще заседава по делото срещу Браиан С., Калин Й., на които са повдигнати обвинения за организиране и ръководене на организирана престъпна група.\r\n***\r\nОт 13.30 часа 11-и състав на Специализирания наказателен съд ще заседава по делото срещу Атанас С., Стефан Г. и др., на които са повдигнати обвинения за организиране и ръководене на организирана престъпна група.\r\n***\r\nОт 13.30 часа 11-и състав на Специализирания наказателен съд ще заседава по делото срещу Радослав Д., на когото е повдигнато обвинение за изнудване.\r\n***\r\nОт 14.00 часа 16-и състав на Специализирания наказателен съд ще заседава по делото срещу Милко М., Росен Д. и др., на които са повдигнати обвинения за организиране и ръководене на организирана престъпна група.\r\n***\r\nОт 14.30 часа в Министерство на икономката ще се състои брифинг след срещата между заместник-министърa на икономиката Александър Манолев и представител на глобален доставчик на продукти, решения и услуги за управление на енергията и данните в автомобилния сектор, който ще инвестира в ново производствено предприятие в Северна България.\r\n***\r\nОт 15.00 до 17.00 часа народният представител от „БСП за България“ Нона Йотова и общинският съветник Иван Таков ще бъдат на разположение на софиянци в постоянната приемна на БСП – София на ул. \"Леге\" №10, етаж 1.\r\n***\r\nОт 15.00 часа 5-и състав на Специализирания наказателен съд ще заседава по делото срещу Георги И., на когото е повдигнато обвинение за изнудване.\r\n***\r\nОт 18.30 часа в Центъра за култура и дебат „Червената къща“ ще се проведе разговор с журналиста Петър Волгин на тема „Страшен ли е популизмът?“.\r\n***\r\nОт 19.00 часа в Галерия „Юзина“ ще бъде открита експозицията „Биоморфни форми – да запазим Корал 2018“. \r\n***\r\nОт 19.30 часа във „Витоша Парк Хотел“ ще се проведе тематичното лятно парти на Академията за мода „Fashion Party Summer Chic“.\r\n***\r\nОт 20.00 часа в Зала 1 на НДК ще се състои концертът на френска поп-соул звезда IMANY.\r\n***\r\nОт 09.30 часа на поляната пред хотел „Добруджа“ ще бъде открит 11-ият фестивал „Олимпийски надежди“ . Състезанията се \r\nорганизират в 7 вида спорт - футбол, лека атлетика, баскетбол, тенис на \r\nмаса, плажен волейбол, плуване и плажна борба. По традиция надпреварата \r\nе под мотото \"Да открием олимпийските надежди на България\".\r\n***\r\nОт 10.00 часа студенти специалност „География“ към Софийският университет „Св. Климент Охридски“ ще проведат лятната си учебна практика в „Добруджанска къща“.\r\n***\r\nОколо 15.30 часа пред РУ-Ботевград министърът на вътрешните работи Валентин Радев ще даде брифинг след среща със състава на районното управление и кметове от общината. \r\n***\r\nОт 10.30 часа Административен съд – Благоевград организира Ден на отворените врати, който ще се проведе в сградата на съда, находяща се в гр. Благоевград, ул. “Тодор Александров” №47, ет.3. \r\n***\r\nОт 17.00 часа в бейзболната база, която се намира край алеята на парк „Бачиново“ ще започне „Европейска шампионска лига по бейзбол“ 2018 г. \r\n***\r\nОт 17.30 часа на площад „Македония” пред сградата на Камерната опера ще се проведе Информационно събитие по Проект „Готови за работа”, реализиран по Оперативна програма „Развитие на човешките ресурси” 2014-2020.\r\n***\r\nОт 18.30 часа в зала „Пейо Яворов“ ще се проведе годишен концерт на Центъра за личностно и творческо развитие на децата на Благоевград.\r\n***\r\nОт 10.30 часа във Фестивален и конгресен център – Варна ще се състои пресконференция на  Лиса Джерард и „Мистерията на българските гласове“ във връзка с „Интермецо“ - съвместна програма на Международния музикален фестивал „Варненско лято“ и Международния театрален фестивал „Варненско лято“.\r\n***\r\nОт 10.30 часа в зала „Варна“, Община Варна, кметът Иван Портних ще посрещне международни експерти от ACES (Асоциация на европейските столици и градове на спорта) във връзка с кандидатурата на Варна за Европейски град на спорта.\r\n***\r\nОт 11.00 часа в Младежки дом, зала 17, ще се проведе пресконференция за седмото издание на Младежкия медиен фестивал „Арлекин“, организиран от Сдружение „Арлекин“, с подкрепата на Община Варна.\r\n***\r\nОт 14.00 часа в зала „Мадара“ на хотел „Марина“ в к.к. Слънчев ден ще се състои работна среща на участниците в европейски проект EU Healthy gateways Preparedness and action at points of entry (ports, airports, ground crossings) Joint Action 04-2017/Grant Agreement Number : 801493 с представители от 17 европейски страни, включително и от България - министерство на здравеопазването, представители на общинска и областна администрация гр. Варна.\r\n***\r\nОт 15.30 часа в Юнашкия салон ще се проведе пресконференция за Варна като кандидат за Европейски град на спорта. \r\n***\r\nОт 09.20 часа в Националния военен университет „Васил Левски“ във Велико Търново ще се проведе изнесен заседание на парламентарната комисия по отбрана.\r\n***\r\nОт 10.00 часа в областната дирекция на ДФ „Земеделие“ във Велико Търново ще се проведе „Ден на отворени врати“. \r\n***\r\nОт 17.30 часа в Изложбени зали „Рафаел Михайлов“ ще бъде открита изложбата „За България с любов“ - живопис и фотография с автори Татяна Пачгина, Олга Рибакова и Владимир Рибаков.\r\n*** \r\nОт 17.30 часа в РБ „П. Р. Славейков“ ще се проведе представяне на албума „То“ – в памет на художника Орлин Чуховски. \r\n*** \r\nОт 21.00 часа в Летния театър, в рамките на „София филм фест“, ще бъде представен филмът„За тялото и душата“ . \r\n***\r\nОт 10.00 часа в залата на Общински съвет кметът на Община Видин Огнян Ценков и заместник-кметът Венци Пасков  ще  връчат трудовите договори на лицата,  включени в Регионалната програма по заетост. \r\n***\r\nОт 10.30 часа в конферентния център на Областна администрация Видин, ще се проведе Осмата регионална среща на клубовете „Млади възрожденци“,  на която ще присъства Огнян Ценков, кмет на Община Видин.\r\n***\r\nОт 14.00 часа в заседателната зала на Общински съвет Видин кметът Огнян Ценков ще посрещне  учениците от ГПЧЕ \"Йордан Радичков\", участвали в Европейското младежко събитие 2018 в Страсбург, по програма ЕВРОСКОЛА.\r\n***\r\nОт 11.00 часа на прелеза при село Бели извор (област Враца) ще бъде изложен автомобил, претърпял злополука при неправилно преминаване през железопътен прелез. Целта е този автомобил да предизвиква вниманието на водачите на моторни превозни средства като им показва какви могат да бъдат последствията при неспазване на правилата. Инициатива е на Национална компания „Железопътна инфраструктура“ по повод Международният ден за безопасно преминаване през железопътните прелези.\r\n*** \r\nОт 17.30 часа в НЧ „Напредък-1869“ ще се проведе  Годишен концерт на възпитаниците от клас пиано и клас китара на Музикална школа при НЧ „Напредък-1869“.\r\n***\r\nОт 18.00 часа в Огледална зала „Нели Божкова“ ще се проведе годишен концерт на Музикална школа „Доминанта“.\r\n***\r\nОт 14.00 часа в залата на община Каварна ще се проведе заседание на Общинския съвет.\r\n***\r\nОт 17.30 часа в Художествена галерия „Христо Градечлиев“ свои произведения ще представят македонката Гордана Хаджи–Николова и търновката Николина Джановска. \r\n***\r\nОт 13.30 часа в НЧ  „Христо Ботев -1869“ ще бъде открит Национален ученически събор, посветен на 170-тата годишнина от рождението на Христо Ботев. От 17.00 часа ще тръгне шествие със знамена до паметника на Христо Ботев и рецитал на Ботеви стихове. От 19.30 часа ще се състои концерт с участието на Първи ученически гвардейски отряд към ЕГ „Христо Ботев“- гр. Кърджали и Деси Добрева.\r\n***\r\nОт 11.00 часа пред Двореца на културата ще се състои концерт на Духовия оркестър към ОК Дворец на културата, диригент Трифон Трифонов.\r\n***\r\nОт 13.30 часа  Народният представител от ГЕРБ д-р Александър Александров организира приемен ден в кметство „Изток“, намиращо се на ул. „Благой Гебрев“ 15.\r\n***\r\nОт 18.00 часа в малкия на Двореца на културата ще се проведе концерт на ученици от Обединената школа по изкуства към ОК Дворец на културата от класа на Сл. Вражалска.\r\n***\r\nОт 10.00 часа в зала 1 на Окръжен съд ще се гледа делото срещу подсъдимия Благой Н., обвинен в причинена смърт на друго лице след пътнотранспортно произшествие.\r\n***.\r\nОт 10.00 часа в зала 10 на Окръжен съд ще се гледа делото срещу Стефан М. и Петър А., обвинени в отнемането на чужди движими вещи. \r\n***\r\nОт 11.00 часа в Регионалния пресклуб на БТА ще се състои пресконференция на ПП АБВ с участието на председателя на партията Румен Петков.\r\n***\r\nОт 13.30 часа в CraftBar - Пловдив (ул. „Абаджийски“ №15, кв. „Капана“) ще се проведе пресконференция „Заедно за малкия Станислав“. \r\n***\r\nОт 16.00 часа общинският съветник от  ГЕРБ Иван Вичков ще приема граждани в офиса на партията в район „Тракия“ в блок 91.\r\n***\r\nОт 20.00 часа в Античния театър ще бъде открит фестивалът „Пловдив чете“. По време на събитието ще бъдат връчени отличията „Орфеев венец“ – за високи постижения в съвременната поезия и „Златна четка“ – за най-добро художествено оформление на книга.\r\n***\r\nОт 11.00 часа в зала 308 на Община Разград ще се проведе пресконференция по повод предстоящия Капански събор. \r\n***\r\nОт 11.00 часа ул. „Борисова“ №87 ще се състои официалното  откриване на „Медицински център д-р Кунев”.\r\n***\r\nОт 17.00 часа в зала „Княз Александър I“ на Регионалния исторически музех ще бъде представена книгата „Пиперково – извор на живот“. \r\n***\r\nОт 11.30 часа в зала 210 на РУО – Сливен ще бъдат представени на резултатите от държавните зрелостни изпити.\r\n***\r\nОт 18.30 часа в РБ „Захарий Княжески“ ще се проведе среща с мореплавателя Николай Джамбазов и представяне на новата му кница „С Тангра срещу вятъра“. \r\n***\r\nОт 19.00 часа в Драматичния театър ще се проведе постановката „Крадецът на праскови“ по Емилиян Станев. \r\n***\r\nОт 10.00 часа в зала 203 на общината ще има брифинг.\r\n***\r\nОт 20.00 часа в зала „Диана“ ще бъде представен концертът на Камен Донев – „Македонски песни“.", "date": "2018.06.12", "title": "Предстоящи събития в страната за 12 юни (Агенция „Фокус“)"}
{"url": "http://www.focus-news.net/news/2018/06/12/2532762/tass-yaponiya-se-nadyava-che-sreshtata-mezhdu-sasht-i-severna-koreya-shte-bade-stapka-kam-mira-i-stabilnostta-v-regiona.html", "text": "Правителството на Япония се надява, че срещата между президента на САЩ Доналд Тръмп и лидера на Северна Корея Ким Чен-ун ще бъде голяма стъпка по пътя на установяването на мир и стабилност в региона на Североизточна Азия, заяви говорителят на правителството Йошихиде Суга, предава ТАСС.\r\n„Надяваме се, че настоящата среща ще допринесе за напредъка в решението на ракетния и ядрения проблем, както и най-важния за Япония въпрос с отвличането на японски граждани. Разчитаме, че това ще се превърне в голяма крачка към пътя на установяването на мир и стабилност в Североизточна Азия“, заяви той.\r\nСуга добави, че Токио е готово да окаже съдействие за този процес. Йонислав Дочев", "date": "2018.06.12", "title": "ТАСС: Япония се надява, че срещата между САЩ и Северна Корея ще бъде стъпка към мира и стабилността в региона"}
{"url": "http://www.focus-news.net/news/2018/06/12/2532767/ria-novosti-kim-chen-un-e-zainteresovan-ot-tyasno-satrudnichestvo-s-donald-tramp.html", "text": "Лидерът на Северна Корея Ким Чен-ун заяви след срещата си с президента на САЩ Доналд Тръмп в Сингапур, че се интересува от тясното сътрудничество с американския лидер, съобщи сингапурският вестник „The Strait Times“, цитиран от РИА Новости.\r\n„Ким Чен-ун заяви, че се интересува от тясното сътрудничество с Доналд Тръмп. Ще бъде трудно, но той е заинтересован от това“, пише вестникът.\r\n„Преодоляхме всички видове скептицизъм и спекулации в отношенията за тази среща и считам, че това е добре за света“, заяви Ким. Йонислав Дочев", "date": "2018.06.12", "title": "РИА Новости: Ким Чен-ун е заинтересован от тясно сътрудничество с Доналд Тръмп"}
{"url": "http://www.focus-news.net/news/2018/06/12/2532775/vitseprezidentat-iliyana-yotova-shte-otkrie-mezhdunarodna-konferentsiya-balgarskite-obshtnosti-v-zapadnite-balkani-klyuchov-faktor-v-protsesa-na-prisaedinyavane-na-stranite-kam-es.html", "text": "От 10.00 часа, в зала „Роял 1“ на „София Хотел Балкан“ вицепрезидентът Илияна Йотова ще открие Международна конференция „Българските общности в Западните Балкани – ключов фактор в процеса на присъединяване на страните към Европейския съюз“. Това съобщиха от прессекретариата на държавния глава.\r\nВ събитието ще участват представители на българските общности в Република Македония, Албания, Сърбия и Косово.", "date": "2018.06.12", "title": "Вицепрезидентът Илияна Йотова ще открие Международна конференция „Българските общности в Западните Балкани – ключов фактор в процеса на присъединяване на страните към ЕС“"}
{"url": "http://www.focus-news.net/news/2018/06/12/2532777/predstoyashti-mezhdunarodni-sabitiya-za-12-yuni-agentsiya-fokus.html", "text": "***Лидерите на САЩ и Северна Корея Доналд Тръмп и Ким Чен-ун ще проведат историческа среща на върха в Сингапур\r\n***Открива се фактическо посолство на САЩ в Тайван\r\n***Очаква се преди обяд да се проведе втората част от дългоочаквания телефонен разговор между премиерите на Македония и Гърция Зоран Заев и Алексис Ципрас по спора за името\r\n***Започва двудневната визита на австрийския канцлер Себастиян Курц в Германия\r\n***Върховният представител на ЕС по външните работи и политиката на сигурност Федерика Могерини ще говори за отговора на Съюза спрямо оттеглянето на САЩ от иранската ядрена сделка\r\n***", "date": "2018.06.12", "title": "Предстоящи международни събития за 12 юни ( Агенция „Фокус“ )"}
{"url": "http://www.focus-news.net/news/2018/06/12/2532776/lovech-politseyski-patrul-e-razpolozhen-v-selo-brestnitsa-na-patya-sofiya-varna.html", "text": "В село Брестница на пътя между София и Варна е разположен полицейски патрул с регистрация 9923, снабден с радар, съобщи репортер на Радио „Фокус“.", "date": "2018.06.12", "title": "Ловеч: Полицейски патрул е разположен в село Брестница на пътя София - Варна"}
{"url": "http://www.focus-news.net/news/2018/06/12/2532769/tass-mun-dzhe-in-zayavi-che-ne-e-spal-tsyala-nosht-v-ochakvane-na-sreshtata-mezhdu-severna-koreya-i-sasht.html", "text": "Президентът на Южна Корея Мун Дже-ин не е спал цяла нощ в очакване на срещата между лидерите на Северна Корея и САЩ, заяви самият той по време на среща с асистентите си в резиденция в Сеул, предава ТАСС.\r\n„Смятам, че вниманието на целия наш народ в момента е приковано към събитията в Сингапур. Аз също прекарах безсънна нощ“, заяви Мун Дже-ин, допълвайки че е гледал по телевизията прякото излъчване на срещата.\r\n„Заедно с моите сънародници искрено се надявам, че срещата ще премине успешно и ще открие нова епоха на пълно ядрено разоръжаване, мир и отношения между Южна Корея, Северна Корея и САЩ“, подчерта той.\r\nСпоред него, успехът на срещата ще бъде началото на „дълъг процес“, чиято цел е постигането на освободен от ядрени оръжия статут на корейския полуостров и установяване на траен мир в региона. „Дългогодишната вражда и севернокорейският ядрен проблем не могат да бъдат преодолени в хода на една среща на лидерите на Северна Корея и САЩ. След откриването на диалог за решаване на всички въпроси ще се изисква дълъг процес, който може да продължи една година, два години и дори повече“, заяви Мун Дже-ин.\r\nЮжнокорейският президент изрази надеждата, че в близко бъдеще ще се състои тристранна среща с участието на Южна и Северна Корея, заедно със САЩ. Йонислав Дочев", "date": "2018.06.12", "title": "ТАСС: Мун Дже-ин заяви, че не е спал цяла нощ в очакване на срещата между Северна Корея и САЩ"}
{"url": "http://www.focus-news.net/news/2018/06/12/2532779/gd-granichna-politsiya-intenziven-e-trafikat-na-izhod-za-tovarni-avtomobili-na-gkpp-dunav-most-vidin-i-na-gkpp-dunav-most-ruse.html", "text": "На българо-румънската граница трафикът е интензивен на ГКПП \"Дунав мост-Видин\" и на ГКПП \"Дунав мост Русе\" за товарни автомобили на изход. Това съобщиха от ГД \"Гранична полиция\".\r\nНа българо-сръбската и българо-македонската граници трафикът е нормален на всички гранични контролно-пропускателни пунктове.\r\nНа българо-гръцката граница на ГКПП \"Кулата\" трафикът е интензивен за товарни автомобили на изход.\r\nНа българо-турската граница трафикът е интензивен на ГКПП \"Капитан Андреево\" за товарни автомобили на изход.", "date": "2018.06.12", "title": "ГД \"Гранична полиция\": Интензивен е трафикът на изход за товарни автомобили на ГКПП \"Дунав мост-Видин\" и на ГКПП \"Дунав мост Русе\""}
{"url": "http://www.focus-news.net/news/2018/06/12/2532778/premierat-boyko-borisov-shte-bade-na-rabotni-poseshteniya-v-darzhavata-izrael-i-v-palestina.html", "text": "Премиерът Бойко Борисов ще бъде на работни посещения в Държавата Израел и в Палестина на 12, 13 и 14 юни. Това съобщиха от правителствената информационна служба.\r\nВ Ерусалим премиерът Борисов ще проведе срещи с израелския министър-председател Бенямин Нетаняху, с президента Реувен Ривлин и с лидера на опозицията Исаак Херцог. На тях ще бъде направен преглед на двустранните отношения в областите от взаимен интерес, включително в сферата на сигурността и борбата с тероризма, и ще бъдат обменени мнения по международни и регионални теми. \r\nВ годината, в която отбелязваме 75-ата годишнина от спасяването на българските евреи, министър-председателят ще участва в пленарната сесия на Глобалната конференция на Американския еврейски конгрес и ще разговаря с президента на Световния еврейски конгрес Роналд Лаудер.\r\nБойко Борисов и българската делегация, в която са включени вицепремиерът Томислав Дончев, министърът на образованието и науката Красимир Вълчев, заместник-министърът на външните работи и национален координатор по антисемитизма Георг Георгиев и кметът на София Йорданка Фандъкова ще бъдат приети от Патриарха на Ерусалим Теофилос Трети.\r\nТе ще имат среща и с българската общност в Тел Авив, за която концерт ще изнесе ансамбълът на Николина Чакърдъкова.\r\nВ Рамала делегацията, водена от министър-председателя Бойко Борисов, ще разговаря с премиера на Палестина Рами Хамдала за възможностите за разширяване на двустранното сътрудничество и за Близкоизточния мирен процес.\r\nПри посещението си в Израел премиерът ще бъде придружаван и от представители на Българската православна църква и на еврейската общност в България.\r\nПреди посещението си в Израел премиерът Борисов ще се срещне в Измир с турския си колега Бинали Йълдъръм. Срещата е в отговор на поканата на министър-председателя на Турция Борисов да бъде гост на церемонията за откриването на трансанадолския газопровод ТАНАП.", "date": "2018.06.12", "title": "Премиерът Бойко Борисов ще бъде на работни посещения в Държавата Израел и в Палестина"}
{"url": "http://www.focus-news.net/news/2018/06/12/2532780/vitsepremierat-valeri-simeonov-shte-uchastva-v-mezhdunarodna-konferentsiya-za-zapadnite-balkani.html", "text": "Заместник министър-председателят по икономическа и демографска политика Валери Симеонов ще участва на Международна конференция на тема „Българските общности в Западните Балкани – ключов фактор в процеса на присъединяване на страните към Европейския Съюз“. Това съобщиха от правителствената информационна служба.\r\nФорумът ще се проведе от 10.00 ч. в „София Хотел Балкан“.", "date": "2018.06.12", "title": "Вицепремиерът Валери Симеонов ще участва в Международна конференция за Западните Балкани"}
{"url": "http://www.focus-news.net/news/2018/06/12/2532782/ministar-valentin-radev-shte-poseti-botevgrad.html", "text": "Министърът на вътрешните работи Валентин Радев ще бъде на посещение в Ботевград, където ще проведе среща със състава на районното управление и кметове от общината. Това съобщиха от пресцентъра на МВР. След срещите, около 15.30 се очаква брифинг за медиите пред районното управление на МВР.", "date": "2018.06.12", "title": "Министър Валентин Радев ще посети Ботевград"}
{"url": "http://www.focus-news.net/news/2018/06/12/2532774/nimh-shte-bade-predimno-slanchevo-maksimalnite-temperaturi-shte-sa-mezhdu-30-i-35.html", "text": "Атмосферното налягане е по-ниско от средното за месеца и още малко ще се понижи. Днес времето ще е предимно слънчево. След обяд ще има временни увеличения на облачността и главно в планинските райони от западната половина на страната ще превали и прегърми. Ще духа слаб, в Източна България до умерен вятър от юг-югоизток. Максималните температури ще са предимно между 30° и 35°. Това съобщи за Агенция „Фокус“ дежурният синоптик от НИМХ Боряна Марково.\r\nПо Черноморието ще бъде предимно слънчево. Ще духа слаб до умерен вятър от юг-югоизток. Максималните температури ще са от 23° до 26°. Температурата на морската вода е 23-25°. Вълнението на морето ще е 1-2 бала.\r\nВ планините ще бъде предимно слънчево. След обяд на места в масивите от Западна и Централна България ще се развива купеста облачност и ще превали и прегърми. Ще духа слаб до умерен вятър от изток-югоизток. Максималната температура на височина 1200 метра ще е около 23°, на 2000 метра – около 17°.", "date": "2018.06.12", "title": "НИМХ: Ще бъде предимно слънчево, максималните температури ще са между 30° и 35°"}
{"url": "http://www.focus-news.net/news/2018/06/12/2532784/dobrich-dvizhenieto-po-chast-ot-pat-ii-29-varna-dobrich-se-osashtestvyava-s-povisheno-vnimanie-poradi-chastichni-remontni-deynosti-na-asfaltovata-nastilka.html", "text": "Движението по част от път II-29 Варна – Добрич се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срокът за приключване на ремонта е 30 юни, предаде кореспондентът на Радио „Фокус” – Варна. Движението на автомобили по Околовръстния път на Добрич се осъществява с повишено внимание поради ремонтни дейност. Те продължават до 22 юни. Движението по път II-71 Силистра – Добрич в района на с. Коларци също се осъществява с повишено внимание поради пропадане на част от пътното тяло. Движението и по двата пътни участъка е регулирано с пътни знаци. Няма въведени временни ограничения на движението на автомобили в областта. Ограничено e движението на МПС над 10 тона по пътя Кранево – Варна при км 83+100. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителни работи на обект ,,Интегриран проект за подобряване на водния сектор на град Добрич“ по ЛОТ 3 и ЛОТ 2, които се изпълняват по различни улиците в града. Ежедневно на сайта на Община град Добрич се публикува актуална информация за местата на строителни дейности. В Добрич времето е слънчево и ясно, тихо е, температурата на въздуха е около 19 градуса към 7,30 часа. \r\nЖулиета НИКОЛОВА", "date": "2018.06.12", "title": "Добрич: Движението по част от път II-29 Варна – Добрич се осъществява с повишено внимание поради частични ремонтни дейности на асфалтовата настилка"}
{"url": "http://www.focus-news.net/news/2018/06/12/2532783/denyat-12-yuni-v-balgarskata-istoriya.html", "text": "2009 г. \r\nПрезидентът на Р България връчва Орден „Стара планина“ първа степен на Михаел Ернст Антон Гайер извънреден и пълномощен посланик на Федерална република Германия в Република България „за изключително големите му заслуги за развитието на българо-германските отношения и по повод окончателното му отпътуване от страната.2008 г. \r\nПрезидентът на Р България връчва Орден „Стара планина“ първа степен на Нелсън Мандела „за неговата активна международна правозащитна дейност и по повод 90 години от рождението му.“[2006 г. \r\nМинистерски съвет признава независимостта на Република Черна гора. Министърът на външните работи Ивайло Калфин информира черногорския си колега Миодраг Влахович за решението на българското правителство. В Заявление на заместник-министър-председателя и министър на външните работи на Република България Ивайло Калфин относно признаването на независимостта на Република Черна гора се казва:\r\n\"На 5 юни 2006 г., в резултат на проведения на 21 май т.г. референдум за независимост, Парламентът на Република Черна гора прие Декларация, в която обяви Република Черна гора за независима държава с пълна правосубектност по международното право.\r\nЗачитайки изразената воля на народа на Черна гора, с решение на Министерския съвет на Република България от 12 юни 2006 г., Република България признава Република Черна гора за суверенна и независима държава и изразява готовност да установи дипломатическите отношения между двете страни на равнище посолства\".2006 г. \r\nБългария и Южна Корея подписват споразумение за защита и насърчаване на инвестициите между двете страни. Това съобщава министър-председателят Сергей Станишев, след среща с корейския си колега Хан Мьонг-сук. Г-жа Хан Мьонг-сук заявява, че България може да стане производствена база за корейски предприятия. По думите на корейския премиер подписаното споразумение може да прерасне в документ с по-голямо значение - за икономическо сътрудничество. Г-жа Хан Мьонг-сук е категорична, че стокообменът между двете страни до 2010 г. може да достигне 1 милиард долара. Тя хвали България за това, че има добре изразено равенство на половете и се възхищава от големия брой жени, участващи в парламенарната и правителствена дейност. \r\nХан Мьонг-сук е първата жена-премиер на Корея и първият корейски министър-председател на посещение в България.1991 г. \r\nНа двудневно посещение в България пристига генералният секретар на НАТО Манфред Вьорнер, посрещнат от председателя на Атлантическия клуб Соломон Паси. \r\nМанфред Вьорнер е седмият пореден генерален секретар на НАТО от 1 юли 1988 г. до преждевременната му смърт на 13 август 1994 г.1986 г. \r\nСлед четиримесечна дейност е разкрита нелегалната организация на Турското националноосвободително движение в България (ТНОДБ). Нейният ръководител Меди Доганов (Ахмед Доган) е осъден на 10 г. затвор, а четирима негови съмишленици - на различни срокове лишаване от свобода.\r\nАхмед Демир Доган e роден на 29 март 1954 г. в село Пчеларово, Варненска област. Той е български политик, основател на Движението за права и свободи през 1990 г. и негов председател. През 1981 г. Доган завършва философия в СУ \"Климент Охридски\". Редовен аспирант в Института по философия към Българската академия на науките /БАН/. Четири години по-късно завършва Академията за обществени науки и социално управление /АОНСУ/ на ЦК на БКП. През 1985 г. се включва в организиране на съпротивата срещу т. нар. \"възродителен процес\". През 1986 г. е кандидат на философските науки и научен сътрудник в Института по философия към Българската академия на науките /БАН/. Същата година е арестуван и изпратен в Главно следствено управление за 6 месеца и 15 дни. През 1987 г. лежи в Софийския затвор в килия за смъртници. Три години по-късно е осъден при закрити врати от Варненския окръжен съд на 10 г. лишаване от свобода като създател на противодържавна организация. През 1989 г. амнистиран след отмяната на чл. 233 от Наказателния кодекс. Ахмед Доган е учредител и председател на Движението за права и свободи от създаването му на 4 януари 1990 г. Депутат е в 7-то велико народно събрание /ВНС/ с името Меди Доганов. През 1991 г. е председател на парламентарната група на ДПС. Председател на Централния съвет и на Централното оперативно бюро на ДПС. Напуска ВНС заедно с още 13 депутати от ДПС. Депутат в 36-то НС, 37-то НС. През 1997 г. става депутат и съпредседател на Обединението за национално спасение /ОНС/ в 38-то ОНС. На 29 ноември 1998 г. става първият председател на Либерално-демократичния съюз на ротационен принцип за една година. През 2001 г. става депутат в 39-ото Народно събрание, а оглавяваното от него ДПС става коалиционен партньор на Национално движение Симеон ІІ в управлението. През 2004 г., по повод 50-годишния му юбилей, Ахмед Доган е награден с орден Стара планина първа степен за извънредно големите му заслуги в изграждането и утвърждаването на демокрацията, етническия мир и духа на толерантност в Република България. На парламентарните избори произведени на 25 юни 2005 г. Ахмед Доган отново е избран за депутат. След два неуспешни опита за съставяне на правителство, президента Георги Първанов дава мандат на ДПС за сформиране на Кабинет. В новосформираното правителство в коалиция управляват ДПС, БСП и НДСВ.1980 г. \r\nВ Париж е открита изложба „Българската средновековна цивилизация”, посветена на 13-вековния юбилей на българската държава.1980 г. \r\nВ София започва Третата конференция на министрите по образованието от европейския регион на ЮНЕСКО, продължила до 20 юни. В нея участва и генералният директор на ЮНЕСКО Амаду Махтар М'Боу.1967 г. \r\nПриет е Закон за държавното знаме на НР България, според който знамето на Народна република България изразява суверенитета на българския народ и държава и е отличителен знак в международните й отношения. То е трицветно - бяло, зелено и червено, поставени водоравно отгоре надолу. Белият цвят “символизира миролюбието, трудолюбието и другите добродетели на българския народ; зеленият - връзката на държавното знаме със знамената на борците за национално освобождение, плодородието на българската земя и любовта на българския народ към родината, червеният - победилата социалистическа революция в България и готовността на българския народ да брани достиженията й.”1953 г. \r\nДържавната политехника в София се разделя на четири самостоятелни висши учебни заведения: Висш инженерно-строителен институт (ВИСИ), Висш машинно-електротехнически институт (ВМЕИ), Висш минно-геоложки институт (ВМГИ) и Висш химико-технологически институт (ВХТИ).1952 г. \r\nОснован е Съюзът на филмовите дейци в България (първоначално като Творчески дом на кинодейците).\r\nСъюзът на българските филмови дейци има голям принос за изграждането на структурата на българската кинематография, организацията на филмопроизводството и квалификацията на кадрите. СБФД разгръща голяма дейност за утвърждаването на българското киноизкуство, за развитието на кинокритиката и кинотеорията. Съюзът е инициатор, организатор или съорганизатор на всички филмови фестивали в страната. През 1970 г. към него се създават Кабинет на младия кинематографист и Експериментална студия за филмови дебюти, което допринася за творческото развитие на следващите поколения кинематографисти. През годините СБФД разгръща и голяма международна дейност, като осъществят контакти с кинематографичната общност по света, изпращайки свои членове на международни фестивали, организирайки множество международни срещи, конференции, симпозиуми и дискусии по въпросите на киното. Така СБФД е приет за член на най-авторитетни международни филмови организации като ФИПРЕССИ, ФЕРА, АСИФА и СИФЕЖ. Членове на Съюза на българските филмов дейци са били и са най-авторитетните имена на българската кинорежисура, кинодраматургия и литература. Днес Съюзът на българските филмови дейци наброява почти хиляда души.1948 г. \r\nВ България е публикуван указ за държавния печат и за печатите с изображение на държавния герб.1947 г. \r\nЗапочва съдебен процес срещу Петър Коев от ръководството на БЗНС “Никола Петков”. На 14 юни процесът приключва и той е осъден на 12 г. и 6 м. строг тъмничен затвор като \"идеен подбудител\" за създаването на тайната военна организация \"Неутрален офицер\".\r\nВоенната организация \"Неутрален офицер\" е конспиративна организация, създадена през октомври 1945 г. от група щабни офицери начело с ген. Ив. Попов, бивш помощник началник-щаб на българската армия. Поставя си за цел свалянето на отечественофронтовската власт и възстановяването на предишния режим в страната. Макар че влиза в контакт с лидерите на някои от опозиционните партии, организацията \"Неутрален офицер\" не успява да разгърне някаква по-широка дейност. Разкрита е от органите на реда през 1946 г. 27 от нейните участници са изправени пред съда и получават присъди с различен срок за излежаване в затвора.1945 г. \r\nНикола Петков, който се обявява против новото ръководство на БЗНС, в което преобладават левите земеделци, е освободен от поста главен секретар. На негово място е избран Александър Оббов, готов да работи с БРП(к). Привържениците на Никола Петков се обособяват в самостоятелна политическа група.\r\nНикола Петков е политически и държавен деец. Роден е на 21 юли 1893 г. в София. Завършва право в Париж. Член е на БЗНС, през 1932-1933 г. е в състава на ПП на БЗНС \"Ал. Стамболийски\". Редактира печатния орган на съюза \"Земледелско знаме\". През 1933 г. преминава към БЗНС \"Георги Марков\". След държавния преврат на 19 май 1934 г. се присъединява към БЗНС \"Врабча 1\". През 1937 г. отново се включва в редовете на БЗНС \"Ал. Стамболийски\". По време на Втората световна война 1939-1945 г. възприема идеята за създаване на Отечествения фронт. От август 1943 г. участва в състава на Националния комитет на ОФ като представител на БЗНС \"Ал. Стамболийски\". След 9 септември 1944 г. е министър без портфейл в първото правителство на ОФ (1944-1946 г.). През лятото на 1945 г. напуска правителството и сформира опозиционния БЗНС (Никола Петков). Редактира печатния орган на съюза в. \"Народно земеделско знаме\". Народен представител в VI ВНС (1946 – 1949 г.). През лятото на 1947 г. му е отнет депутатският имунитет и е осъден на смърт за противодържавна дейност. Умира на 23 септември 1947 г.1941 г. \r\nВ Гюмюрджина е основано българско читалище \"Просвета\", продължител на съществувалото до 1920 г. читалище.1930 г. \r\nДейци на Западнопокрайнската революционна организация \"Въртоп\" взривяват бомба на Нишката жп гара. На 22 юни под натиска на Великобритания и по нареждане на временно председателстващия правителството външен министър Атанас Буров са арестувани 25 македонски дейци.\r\nВътрешната западнопокрайнска революционна организация \"Въртоп\" е създадена през 1923 г., в отговор на терора, на който е подложено българското население от Западните покрайнини, от страна на югославските власти. Организацията въплъщава идеята за въоръжена борба, за национално освобождение и присъединяване на областта към България. Когато репресиите на югославските власти достигат застрашителни размери, членовете на организацията пристъпват към провеждане на серия от атентати, политически убийства и диверсии на територията на Западните покрайнини и Поморавието - Враня, Ниш, Пирот, Цариброд, както и в столицата Белград.1911 г. \r\nВ Битоля е основана Отоманска партия на базата на Българската народнофедеративна партия начело с депутата в отоманския парламент Тодор Павлов.1864 г. \r\nВ Цариград се закрива съборът, свикан от Вселенската патриаршия за решение на българския църковен въпрос. В Събора участват всички бивши цариградски патриарси, патриарсите на Александрия, Йерусалим и Антиохия, синодалните и пребиваващите в Цариград митрополити и епископи, мирски лица, гръцки първенци, само четирима българи – владиците Панарет Пловдивски, Антим Преславски и Доротей Софийски, и едно мирско лице – Гавраил Кръстевич. Съборът не пожелава да удовлетвори българските искания и в решенията си заменя думите “българи” и “български” с “християни”. Българите в Цариград подават до Високата порта изложение, продължавайки преследването на народната цел – възстановяване на Българската православна църква.1842 г. \r\nИздадени са присъдите над арестуваните участници във Втория браилски бунт (1842 г.). Георги Раковски и още 6 души са осъдени на смърт.\r\nБраилските бунтове (1841 - 1843 г.) са революционни акции на българската емиграция в Румъния, с ръководен център Браила. Първият от тях е организиран през 1841 г. Начело застават сръбският капитан Владислав Татич и българинът В. Хадживълков. Участниците в него се опитват да използват влошеното външно и вътрешнополитическо положение на Османската империя след неуспешната за Високата порта Турско-египетска война (1839 г.), за да вдигнат въстание в България. За целта е замислено прехвърлянето на една чета от Влашко и Молдова на българския бряг. В организирането й вземат участие редица български търговци и занаятчии. Към тях се присъединяват и известен брой гърци. За кратко време са събрани много доброволци, закупено е необходимото оръжие. В началото на юли 1841 г. бунтът е обявен в Браила. Прехвърлянето на четата в България обаче среща въоръжен отпор от страна на румънските власти, които се страхуват от усложнение на техните отношения с Османската империя. Около 80 души от българите са убити, а останалата част са заловени и изпратени на каторжна работа в Румъния. Само малък брой от четниците успяват да се спасят и укрият.\r\nСлед неуспеха на първата акция, през август същата година българските емигранти започват подготовката на нова. По това време в Браила пристига Г. С. Раковски, който се свързва с капитан Хаджи Ставри - пратеник на тесало-епирското революционно дружество, и установява контакт с главния организатор на новия бунт Г. Димитров Казак. Планът на акцията предвижда събирането на многохиляден отряд от Южна Бесарабия и вътрешността на Влашко и Молдова, който след това да мине през Браила и да увлече намиращите се там български и гръцки доброволци. След като разбие местния румънски гарнизон, отрядът трябва да се прехвърли през Дунав на българския бряг и да вдигне въстание. Румънските власти узнават за готвения план и вземат своевременни контрамерки. През февруари 1842 г. румънските власти правят опит да арестуват Г. С. Раковски. Стига се до ново сражение със заговорниците. За да спаси заловените бунтовници, Г. С. Раковски се предава и е осъден на смърт. Но тъй като притежава гръцки паспорт (под името Георги Македон), е предаден на гръцките консулски власти.1444 г. \r\nПодписан е Адрианополският мир, който слага край на първия поход на Владислав III Ягело (на снимката) и Янош Хуняди за прогонване на османските нашественици от Европа (1443 г. - 1444 г.).\r\nТака наречения “Дълъг поход” на кръстоносната армия, командвана от полско-унгарския крал Владислав ІІІ Ягело (1434 – 1444 г.) и трансилванския войвода Янош Хуняди (1437 – 1456 г.), започва през октомври 1443 г. Кръстоносният поход има дълга подготовка, в която активно се включва Римската църква и сам папа Евгений ІV. В християнската военна кампания се включват 250 000 унгарски, полски, немски и френски рицари, чешки хусисти и 8000 сръбски бойци на деспот Георги Бранкович (1426 – 1456 г.). В християнската армия участва и българският престолонаследник Фружин, “господарят на Загоре”. В първия си поход християнската армия стига до Ихтиманските възвишения. Въпреки удържаната победа над турците, поради настъпващата зима на 1443 г.-1444 г., тя се връща обратно. През май 1444 г., по инициатива на Мурад II, в Одрин започват преговори за сключване на мирен договор. Османската дипломация проявява изключителна активност за подписване на примирие, тъй като трябва да решава проблеми с враговете си в Анадола. Според клаузите на договора султанът се задължава да освободи всички пленени християни, да плати еднократна контрибуция от 100 000 флоринта и да предостави на Владислав III Ягело 25 000-на помощна армия. По настояване на сръбския владетел Георги Бранкович (1426 - 1456 г.) християнските сили се съгласяват да подпишат договора. Договорът е преподтвърден през юли в унгарския град Сегед.\r\nВъпреки това Владислав III Ягело предприема нов поход срещу Османската империя. Сборната християнска армия преминава р. Дунав в края на септември 1444 г. и с помощта на българското население разбива османските войски при Видин и Оряхово. В средата на октомври същата година тя стига до Никопол и подкрепена от влашкия княз Влад Дракул с 4000 конници, продължава пътя си на изток, като на 9 ноември достигна Варненското поле. По време на Варненската битка (10.11.1444 г.) Владислав III Ягело попада с малък отряд от личната си охрана в еничарско обкръжение и е убит. Убийството му внася смут сред обединените християнски войски и впоследствие те са разбити.766 г. \r\nПо време на управлението на хан Телериг византийският император Константин V Копроним потегля от Константинопол към българските земи с 2600 кораба и огромна войска. Морска буря около н. Емине разбива византийския флот и голяма част от войниците загиват. \r\nХан Телериг управлява в периода 768 - 777 г. През 774 г. сключва мирен договор с Византия, с което предотвратява военен конфликт с нея. Прави опит да обедини славяните от българската група в силна държава. За да запази независимостта на българската държава, прибягва до хитър ход - за да унищожи провизантийската групировка сред военноплеменната аристокрация в страната, изпраща писмо на византийския император, в което му съобщава, че иска да избяга от България и затова го моли да му съобщи имената на доверениците си в България. След като получава списъка на императорските \"тайни приятели\", Телериг заповядва всички да бъдат избити. Разгневен от измамата, византийският император веднага предприема поход срещу българите (август 775 г.), но още по пътя получава сърдечен удар и умира. След 2 години обаче в България отново стават вътрешни междуособици и Телериг бяга в Цариград. Там приема християнството и се жени за братовчедка на византийската императрица.На тази дата са родени:1945 г. \r\nРоден е Найден Андреев - български композитор и аранжор на естрадна музика. Отговорен редактор на редакция \"Забавна музика\" в БНТ от 1972 г. и ръководител на вариететно-сатиричния театър в Габрово от 1985 г. В забавната музика влиза през 1966 г. като ръководител на група \"Пчелите\". Има 3 авторски албума - \"Моите мелодии\" (1983 г. и 1986 г.) на \"Балкантон\" и на \"Мелодия\" в изпълнение на А. Миронов.1944 г. \r\nРоден е Дойчин Василев - български алпинист, заслужил майстор на спорта. Досега е изкачил осемхилядниците Даулагири, Макалу, Щища Пангма и Чо Ойю. Дойчин Василев покорява и най-високия връх на планетата Еверест (8 848 м).1904 г. \r\nРоден е Атанас Далчев - български поет, преводач и есеист. Завършва философия в СУ “Св. Климент Охридски” през 1927 г. Заминава за Рим и пътешества из Италия. През 1928-1929 г. е в Париж. Посещава и Лондон. Работи като учител в България. През 1936-1937 г. пътува из Франция. Бил е учител по български език в Цариград през 1938 г. и училищен инспектор и директор на прогимназия в София до 1944 г. След 9 септември 1944 г. е началник отделение в Министерството на информацията; заместник-главен редактор на сп. \"Пламъче\". Печата свои стихотворения за пръв път в сборник \"Мост\" през 1923 г. Произведенията му са превеждани на много езици. Носител е на Хердерова награда за 1972 г. Съчинения: \"Прозорец\" (1926 г.), \"Стихотворения\" (1928 г.), \"Париж\" (1930 г.), \"Ангелът на Шартър\" (1943 г.), \"Стихотворения\" (1965 г.), \"Фрагменти\" (1967 г.), \"Балкон\" (подредба Р. Ралин, 1972 г.), \"Стихотворения. Фрагменти\" (1974 г.), \"Стихотворения. Фрагменти. Мисли и впечатления\" (1978 г.), \"Съчинения\", в 2 т. (1984 г.), \"Стихотворения. Преводи. Миниатюри\". (подб., ред. и предг. и прил. Р. Ралин, 1990 г.) .1889 г. \r\nРоден е Гьончо Белев - български писател. Първото му произведение е повлияно от Тетмайер - \"Горски иммортели\" (1912 г.), печатано в приложението на в-к \"Вечерна поща\". Делегат на конгреса на писателите за защита на световната култура в Париж през 1938 г. По-известни негови съчинения са: \"Тайно страдание\" (1923 г.), \"Животът си тече\" (1937 г., 1938 г., в две части), \"За маслиненото клонче в Париж\" (1939 г.), \"Случки из живота на Минко Минин\" (1940 г., 1945 г., 1957 г., роман в 4 части), \"Панорама на една епоха\" (1960 г.) и др.1868 г. \r\nРоден е Янко Забунов – един от основателите на БЗНС (1899 г.) и пръв председател на УС на БЗНС. Учи агрономство в Австрия (1890- 1891 г.), работи като учител и директор на сливенското Винарско училище (1891 - 1895 г.). През 1897 г. е директор на Лозаро-винарското училище в Плевен. Два пъти е избиран за народен представител. Отстоява идеята за утвърждаване на БЗНС като политическа организация на селяните. Издава и редактира съюзния орган в. “Земеделска защита”. През 1902 г. се оттегля от активна политическа дейност.1864 г. \r\nРоден е Стоян Загорски - генерал-лейтенант. Завършва военно училище в София и артилерийска академия в Русия. Като артилерийски инженер е командир на Софийски крепостен батальон и на IV-ти артилерийски полк. През Балканската война е началник на обсадната артилерия, а от 2 август 1915 г. е назначен за Инспектор на инженерните войски. По време на Първата световна война (1915 - 1918 г.) е началник на инженерните войски при Щаба на Действащата армия.На тази дата умират:2011 г. \r\nУмира Петър Константинов (1928 - 2011) - председател на Общонародно сдружение „Мати Болгария”. \r\nПисателят д-р Петър Константинов, роден на 1 август 1928 г. в гр. Казанлък, е завършил медицина и политическа икономия. На популяризирането на българското, европейското и световното изкуство той е посветил повече от четиридесет години. Автор е на над тридесет книги – романи, повести, сборници, разкази, художествена публицистика и изкуствознание, повечето от които са претърпели три, четири и пет издания. Има над 200 научни труда в областта на медицината, изкуството, политическата икономия и историята и над 2000 публикации в периодичния печат.\r\nПроф. д-р Петър Константинов взема дейно участие в обществения живот на страната. Един от основателите и председател на Общонародното сдружение „Мати Болгария” – първата общонародна организация след демократичните промени през 1989 г., която осъществи изключително активна дейност у нас и в чужбина за пробуждане, съхранение и разпространение на българския народен дух, народните традиции и историческата ни памет.\r\nКато председател на Националния комитет за защита правата на българите извън сегашните граници на България и на Националния комитет за защита на историческата истина в България, той съдейства с подкрепата на широката общественост за защита правата на компактното българско население извън сегашните граници на България и за създаване на истинско действащо гражданско общество.\r\nПочетен гражданин на Казанлък.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.06.12", "title": "Денят 12 юни в българската история"}
{"url": "http://www.focus-news.net/news/2018/06/12/2532766/tass-donald-tramp-zayavi-che-sreshtata-litse-v-litse-s-kim-chen-un-e-preminala-mnogo-mnogo-dobre.html", "text": "Президентът на САЩ Доналд Тръмп нарече срещата си лице в лице с лидера на Северна Корея Ким Чен-ун „много добра“, предава ТАСС.\r\nИзлизайки от библиотеката, където се проведе срещата лице в лице между двамата, американският президент заяви пред журналисти, че срещата е преминала „много, много добре“. Това обобщава сингапурското издание „The Straits Times“.\r\nНа свой ред южнокорейската агенция „Yonhap“ съобщи, че американският президент е отбелязал, че отношенията му със Северна Корея са отлични и те ще решат „големи проблеми и дилеми“.\r\n„Мисля, че ще можем да решим проблемите от миналото и да проведем успешни преговори. Уверен съм, че ако работим заедно, ще постигнем много“, заяви Тръмп. Йонислав Дочев", "date": "2018.06.12", "title": "ТАСС: Доналд Тръмп заяви, че срещата лице в лице с Ким Чен-ун е преминала „много, много добре“"}
{"url": "http://www.focus-news.net/news/2018/06/12/2532787/ombudsmanat-maya-manolova-svikva-obsazhdane-za-ekotaksite-pri-parva-registratsiya-na-avtomobili.html", "text": "Омбудсманът Мая Манолова и Сдружението за правна помощ на потребителите организират съвместно обсъждане на новите продуктови такси (екотакси) при внос на моторни превозни средства. Това съобщиха от пресофиса на Омбудсмана на Република България\r\nСъбитието ще се състои от 11.00 часа в институцията на омбудсмана - София, ул. „Георг Вашингтон“ № 22.\r\nПовод за свикването на дискусията са жалби на граждани до Омбудсмана срещу проекта на Министерството на околната среда и водите за промени в Наредбата за определяне на реда и размера за заплащане на продуктовата такса, която е качена на сайта на ековедомството за обществено обсъждане до 18 юни 2018 г.\r\nДокументът предвижда по-високи екотакси при регистрация за стари автомобили с до 35 лева и въвеждането на такива за камиони и автобуси. Те се заплащат еднократно при регистрация на моторните превозни средства в КАТ. \r\nМинистърът на екологията Нено Димов мотивира исканото увеличение като продължение на политиката на МОСВ за стимулиране на употребата на автомобили, които отделят по-малко вредни емисии. \r\n„Събраната сума се изразходва само за рециклирането на вече излезлите от употреба моторни превозни средства и няма нищо общо с мерките за опазване чистотата на въздуха”, е позицията на Омбудсмана, изразена още през 2016 г. в становище до премиера Бойко Борисов и тогавашния председател на Народното събрание Цецка Цачева. \r\nПоканени са всички заинтересовани страни – Министерството на околната среда и водите, народните представители от ресорната парламентарна комисия по околна среда, Комисията за защита на потребителите, жалбоподатели, граждански и съсловни превозвачески организации, Българската асоциация по рециклиране, както и вносители на моторни превозни средства.", "date": "2018.06.12", "title": "Омбудсманът Мая Манолова свиква обсъждане за екотаксите при първа регистрация на автомобили"}
{"url": "http://www.focus-news.net/news/2018/06/12/2532781/the-strait-times-aziatskite-medii-hvalyat-sreshtata-mezhdu-donald-tramp-i-kim-chen-un-kato-istoricheska-vazmozhnost-za-mir.html", "text": "Ръкостискането между президента на САЩ Доналд Тръмп и лидера на Северна Корея Ким Чен-ун на сингапурския остров Сентоса във вторник, беше обикновен, но исторически момент, който беше предаван на живо от медиите в цяла Азия, пише сингапурският вестник The Strait Times.\r\nМного от медиите похвалиха срещата като първата стъпка по пътя към ядрено разоръжаване и мирен корейски полуостров, наричайки я историческа възможност и забележително постижение.\r\nВ Китай, държавната информационна агенция „Xinhua“ заяви в коментар, че пътят напред е „неравен и изискващ търпение и мъдрост“.\r\n„Първата стъпка винаги е най-трудна. Докато Пхенян и Вашингтон направиха смели решения да проведат среща на върха, е важно разговорите да продължат и заинтересованите страни да допринесат към преговорния процес“, заяви агенцията.\r\nХонгконгският „Ta Kung Pao“ също нарече срещата забележително постижение, имайки предвид десетилетията на враждебност между двете страни.\r\n„Решаването на севернокорейския ядрен въпрос няма да се случи с един удар, но срещата между Тръмп и Ким може да бъде началото на поредица от сериозни разговори. Надяваме се, че срещата ще успее да изпрати позитивни сигнали върху тези въпроси и ще придвижи мирния процес на корейския полуостров до ново равнище“, пише хонгконгският вестник.\r\nДруги китайски медии, включително държавната телевизия „CCTV“, „People’s Daily“ и “China News Service“, като много други, покриха събитието на живо излъчвайки кадри от историческата среща на телевизори и компютърни екрани.\r\nВ Южна Корея, информационната агенция „Yonhap“ заяви, че срещата е била „историческа възможност за мирен завършек на севернокорейската ядрена заплаха“, и че сигурността в Сингапур е била „непромукаема“.\r\nВестникът „The Korea Times“ отбеляза, че срещата между Тръмп и Ким е била „първият разговор на маса между лидерите на съперниците от корейската война и кулминацията на продължилите с месеци дипломатически усилия“‘.\r\n„JoongAng Ilbo“, голям корейски всекидневник, заяви че „срещата на века“ има възможността да „павира пътя към формален край на корейската война от 1950-1953 година“.\r\nВ Япония, всички местни новинарски канали – включително телевизиите „NHK“, „Asahi“ и „TBS“ – предаваха на живо срещата, включвайки се около 9:00 часа местно време (8:00 часа сингапурско време).\r\nФилипинският всекидневник „Daily Inquirer“ също прихвана живото предаване на The Straits Times.\r\nМеждувременно, севернокорейската централна информационна агенция обърна специално внимание на изненадващата нощна обиколка на Ким Чен-ун в Сингапур в понеделник. Йонислав Дочев", "date": "2018.06.12", "title": "The Strait Times: Азиатските медии хвалят срещата между Доналд Тръмп и Ким Чен-ун като историческа възможност за мир"}
{"url": "http://www.focus-news.net/news/2018/06/12/2532785/analiz-na-rezultatite-ot-mayskata-sesiya-na-darzhavnite-zrelostni-izpiti-shte-bade-predstaven-v-ministerstvoto-na-obrazovanieto-i-naukata.html", "text": "В 09.00 часа. в залата на IV етаж в Министерството на образованието и науката (МОН) ще бъде представен анализ на резултатите от майската изпитна сесия на държавните зрелостни изпити. Това съобщиха от пресцентъра на МОН.", "date": "2018.06.12", "title": "Анализ на резултатите от майската сесия на държавните зрелостни изпити ще бъде представен в Министерството на образованието и науката"}
{"url": "http://www.focus-news.net/news/2018/06/12/2532786/sofiya5-ta-godishna-sreshta-na-natsionalniya-bord-po-turizam-shte-se-provede-v-grada.html", "text": "От 10.00 часа в хотел \"ИнтерКонтинентал – София\" ще се проведе 5-та годишна среща на Националния борд по туризъм, съобщиха организаторите. Събитието ще бъде открито от министъра на туризма Николина Ангелкова. \r\nЦелта на срещата е съвместно с българското правителство, народни представители, кметове, български и международни инвеститори, хотелиери и хотелски вериги, медии, банки, туроператори и водещи експерти да бъдат обсъдени възможностите и потенциала за устойчиво развитие на туризма в България.", "date": "2018.06.12", "title": "София:5-та годишна среща на Националния борд по туризъм ще се проведе в града"}
{"url": "http://www.focus-news.net/news/2018/06/12/2532789/plovdiv-obshtinskite-savetnitsi-ot-gerb-provezhdat-priemni-s-grazhdani.html", "text": "Общинските съветници от ГЕРБ провеждат приемни с граждани. Това съобщиха от пресцентъра на партията.\r\nДнес приемен ден ще има общинският съветник от ГЕРБ в Общински съвет – Пловдив Иван Вичков - от 16:00 до 18:00 часа в офиса на ГЕРБ в район „Тракия“ в блок 91. \r\nВ сряда, 13 юни 2018 г., приемни с граждани ще проведат следните общински от ГЕРБ в Общински съвет - Пловдив:\r\n- Радослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16.00 до 18:00 часа в офиса на ГЕРБ в район „Южен” на ул. ”Академик Петър Динеков“ №1А;\r\n- Георги Василев, от 16 до 18:00 часа в офиса на ГЕРБ в район „Южен” на ул. ”Академик Петър Динеков“ №1А;\r\n- Ани Лафчиева, от 17:00 до 18:30 часа в офиса на ГЕРБ в район „Източен” на ул. ”Коста Паница“ №5;\r\n- Емил Русинов, от 17:30 до 19:00 часа в офиса на ГЕРБ в район „Източен” на ул. ”Коста Паница“ №5. \r\nВ четвъртък, 14 юни 2018 г. общинските съветници от ГЕРБ в Пловдив ще проведат приемни с гражданите, както следва:\r\n- Петър Попов, от 17:30 до 19:00 часа в офиса на ГЕРБ в район „Западен” на ул. ”Царевец” № 9;\r\n- Ясен Михайлов, от 17:30 до 19:00 часа в офиса на ГЕРБ в район „Западен” на ул. ”Царевец” № 9;\r\n- Дамян Петров, от 17:30 до 19:00 часа в офиса на ГЕРБ в район „Западен” на ул. ”Царевец” № 9;\r\n- Гошо Къчков, от 17:30 до 19:00 часа в офиса на ГЕРБ в район „Северен” на бул. ”Марица” №91;\r\n- Пенчо Малинов, от 17:00 до 18:30 часа в офиса на ГЕРБ в район „Източен” на ул. ”Коста Паница” №5;\r\n- Веселин Маневски, от 16 до 18:00 часа в офиса на ГЕРБ в район „Южен” на ул. ”Академик Петър Динеков” № 1А.", "date": "2018.06.12", "title": "Пловдив: Общинските съветници от ГЕРБ провеждат приемни с граждани"}
{"url": "http://www.focus-news.net/news/2018/06/12/2532790/komisiyata-po-otbrana-v-narodnoto-sabranie-shte-provede-izneseno-zasedanie-v-nvu-vasil-levski-veliko-tarnovo.html", "text": "Комисията по отбрана в Народното събрание ще проведе изнесено заседание в Националния военен университет „Васил Левски“ - Велико Търново. Това съобщиха от Комисията. На заседанието ще бъдат обсъдени актуални въпроси за състоянието и перспективи за развитие на Националния военен университет в системата на военното образование и обучение. То ще се проведе от 09.20 ч. в НВУ “Васил Левски” на бул. „България“ № 76.\r\nПо време на посещението си в НВУ “Васил Левски” народните представители от комисията ще поднесат цветя пред паметника на Васил Левски, ще се запознаят с базата на университета и ще вземат участие в стрелба на учебен тренажор.", "date": "2018.06.12", "title": "Комисията по отбрана в Народното събрание ще проведе изнесено заседание в НВУ “Васил Левски” - Велико Търново"}
{"url": "http://www.focus-news.net/news/2018/06/12/2532795/pregled-na-osnovnite-temi-v-dobrudzhanskiya-pechat.html", "text": "„Не трябва да има субсидии за зърнопроизводство“, това заявява в интервю за вестник „Нова добруджанска трибуна“ земеделецът Иван Балабанов. Стопанството е от 16 000 дка земя в различни землища на Генерал Тошево. Главна роля в него имат синовете на Георги Балабанов Иван и Йордан. Основните култури, които отглеждат, са рапица, пшеница и царевица, които са разпределени равномерно. Разговорът връща в миналото, акцентира на размера на рентата, прилагането на нови технологии, промените в закона за горивата, цените на продукцията и др. „Приключенската фотоакадемия в Камен бряг събира „ловци“ на фотокадри през юли“, съобщава всекидневникът. Това е десетото издание на академията, неин организатор е Юри Чарийски, роден в Добрич. Живее и работи от дълги години във Виена. За българската публика той е известен с проекта си „Нудо“ – фотографии на изпълнители от балета на Виенската опера. „Голямата награда на театралния фестивал в Каварна спечели спектакълът „Буре барут“ на Дома на енергетика в Козлодуй“, съобщава изданието. Националният фестивал на любителските театри в морския град е отличил с голямата награда на името на театроведа проф. Гочо Гочев пиесата на Деян Дуковски, режисьор е Богдан Петканин. Председател на журито е проф. Елена Баева. От спортната страница – „Плувците на Веселин Нейков с 2 златни, 8 сребърни и 2 бронзови медала в Румъния“. Плувците на Добруджа са взели участие в международно състезание в Букурещ. Следващото им изпитание е държавният шампионат през месец юли. „Добруджанският земеделски институт ще прави регионален научен център“, съобщава на първа страница другият регионален вестник „Добруджанска трибуна“. Документацията по проекта за изграждането му е готова на 80%. Месец септември е крайният срок за кандидатстване. От 3 млн. до 7 млн. лв. е общата сума за безвъзмездна финансова помощ. Институтът е и пред финализиране на обществена поръчка за закупуване на земеделска техника за над 400 хил. лв. Държавно ловно стопанство – Тервел е подпомогнало растежа на 240 дка с фиданки, съобщава всекидневникът. Става дума за церови, акациеви и гледичиеви фиданки. Те са разположени в землищата на няколко села – Коларци, Ангеларий, Гуслар, Безмер и Кочмар. „Община Каварна кани на Джулай морнинг край Камен бряг“, съобщава изданието. Началото на купона е в полунощ, ще продължи до 6 сутринта.", "date": "2018.06.12", "title": "Преглед на основните теми в добруджанския печат"}
{"url": "http://www.focus-news.net/news/2018/06/12/2532791/zapochva-kandidatstvaneto-za-discovereu-bileti-za-bezplatno-patuvane-s-vlak-v-es.html", "text": "От 12 юни (13:00 българско време) до 26 юни (13:00 ч. българско време) български младежи могат да кандидатстват за специален билет за обиколка в Европа. Това съобщиха от Представителството на ЕК в България.\r\nКандидатите по новата инициатива на Европейския съюз DiscoverEU трябва да бъдат на възраст 18 години към 1 юли 2018 г., да са граждани на ЕС и да са готови да пътуват през това лято - в периода от юли 2018 г. до края на октомври 2018 г. Младите хора ще могат да пътуват поотделно или в група от максимум пет души. Като общо правило те ще пътуват с влак. \r\nС бюджет от 12 милиона евро през 2018 г., се очаква чрез DiscoverEU поне 20 000 пълнолетни европейци да могат да опознаят неоткривани досега кътчета от Стария континент. На всяка държава — членка на ЕС, бяха разпределени определен брой билети за пътуване, въз основа на дела от населението на страната в сравнение с общото население на Европейския съюз. Първият кръг от процеса на кандидатстване, който започва утре, ще даде възможност на поне 15 000 получатели да открият красотите на Европа. Втори кръг на кандидатстване с поне 5 000 билета ще се проведе през есента на 2018 г.", "date": "2018.06.12", "title": "Започва кандидатстването за DiscoverEU - билети за безплатно пътуване с влак в ЕС"}
{"url": "http://www.focus-news.net/news/2018/06/12/2532796/burgas-spirat-vremenno-dvizhenieto-na-avtomobili-po-chast-ot-ul-pomorie.html", "text": "Във връзка с извършването на строителни дейности по изграждане на захранващ топлопровод на ул. „Поморие“ в Бургас, тя ще бъде затворена за движение на автомобили в отсечката между ул. „Велико Търново“ и ул. „Абоба“ от 12 юни 2018 г. (вторник) до 30 юни 2018 г. (събота). Това съобщиха от пресцентъра на Община Бургас. Движението ще се извършва съгласно въведената временна организация.", "date": "2018.06.12", "title": "Бургас: Спират временно движението на автомобили по част от ул. „Поморие“"}
{"url": "http://www.focus-news.net/news/2018/06/12/2532797/sedmoto-izdanie-na-godishnite-nagradi-business-lady-2017-shte-se-provede-v-sofiya.html", "text": "Седмото издание на Годишните награди „Business Lady 2017”, инициирани от сп. Business Lady и Business Lady Club, ще се проведе в \"София хотел Балкан\" (бившия хотел Шератон). Наградите се връчват за най-голям принос на българската делова жена в различни категории. Целят да се даде гласност на успешните управленски модели, ефективните бизнес практики и адекватно развитие на човешкия капитал, като по този начин се поощри женското предприемачеството сред българската общественост. Това съобщиха от Business Lady.\r\nСъбитието е организирано в две части: \r\n- Business Lady Live (work shop) – „Ключовете за успех на жените в бизнеса”;\r\n- Вечерна официална церемония и гала вечеря, по време на която ще бъдат връчени наградите на отличените дами.\r\nИнициативата се провежда с подкрепата на комисар Мария Габриел, която записа специално обръщение към организаторите, участниците, жените и възможности им за развитие и предприемачество в 21 век. Обръщението на комисар Габриел можете да видите тук: www.businesslady.club.\r\nBusiness Lady Live (work shop) – „Ключовете за успех на жените в бизнеса” ще се проведе в рамките на един ден (от 10:00 до 14:00 часа) и ще се излъчва безплатно в реално време он-лайн тук, без регистрация: www.businesslady.club. Темите, по които известни имена от бизнеса и държавната администрация ще събеседват, са:\r\nI.\tКлючове в мениджмънта – тук са заложени темите: Time management, Project management и Как да надъхаме екипа си и самите нас – техники за ентусиазиране. \r\nСред участниците в този панел са: \r\n-\tЛидия Шулева - Собственик Бизнес Интелект;\r\n-\tЛили Караманчева - Генерален мениджър на Queisser pharma България;\r\n-\tДетелина Смилкова - Вицепрезидент на ВУЗФ, председател на БАУХ;\r\n-\tДимана Василева - Основател и мениджър на Quintessentially в България;\r\n-\tГергана Маркова - Главен водещ на обучението в Марков колеж и собственик, управител на \"Ликора\" ООД;\r\n-\tМилен Великов - HR специалист.\r\nII.\tЛичен живот и бизнес: Мисия възможна – сред темите в този панел са: Старт на собствен бизнес – плюсове и минуси, Професионалното прегаряне – как да го избегнем?, Иновативни методи за релакс в бизнеса. \r\nДобри практики от житейския си професионален опит ще споделят: \r\n-\tАни Хира - Бизнес консултант Човешко развитие, основател на Hugah;\r\n-\tарх. Богдана Панайотова - Управител на „ЕН АР Консулт” ЕООД ;\r\n-\tДесислава Петева - Управител на „Пимел Трейдинг” ЕООД;\r\n-\tЮра Драганова - Директор „Човешки ресурси” в „Солвей Соди” АД;\r\n-\tВиктория Стоянова – Президент на Зонта клуб „Света София”;\r\n-\tДимитър Караманчев - Основател на Start IT Smart и MetaReading;\r\n-\tАлександър Николов - Бизнес консултант и коуч, автор на книгата „Бизнес растеж”\r\n-\tМарина Цекова - журналист, Нова ТВ;\r\nIII.\tКак го правят успешните бизнес дами – в този панел ще чуем интересни гледни точки за: Социалните роли на жените в 21 век и техники за приоритизиране, Женската енергия и предприемачеството – как да се настроим ментално за успешен бизнес? и ще направим няколко Ролеви игри. Сред събеседниците тук са: \r\n-\tИлона Станева - Директор „Маркетинг и реклама”, Първа инвестиционна банка; \r\n-\tИлияна Захариева - Директор „Корпоративни комуникации”, А1 (Мтел); \r\n-\tСтойне Василев - Предприемач и основател на SmartMoney.bg;\r\n-\tЖана Иванова - Собственик на Издателска къща „Жануа`98\"; \r\n-\tЯна Данаилова - Нутриционист и специалист по хранене, сертифициран преподавател по йога;\r\n-\tд-р Наталия Футекова - Предприемач, основател ERP Academy;\r\n-\tМила Захариева - Основател на Корект Консулт Партнерс;\r\n-\tИлияна Захариева – директор Корпоративни комуникации, А1 (Mtel).\r\nНа официална церемония сп. Business Lady ще връчи своите годишни награди за 7-ма поредна година. По този повод организаторите са подготвили прекрасна шоу програма. Водещи на събитието ще бъдат актьорите Явор Ралинов и Илия Георгиев. Участие ще вземат още квартет Белканто (финалисти в Х-Фактор), младите цигуларки от Нов симфоничен оркестър, талантливите деца – музиканти и лауреати от фондация „Консонас” и шампионите на България за професионалисти в спортните танци от клуб по спортни танци „Проданс”. Тази година организаторите ще отличат дами в категории като: Икономика и мениджмънт, Здравеопазване, Строителство, Финансов сектор, Фармация, ИТ сектор, Човешки ресурси, Земеделие, Бързо развиваща се компания, Личност - вдъхновител и други. \r\nПодробна информация за всички участници и събеседници в работните блокове ще намерите тук: www.businesslady.club. Регистрацията за събитието на място ще бъде в 9:30 ч., а стартът на работните блокове ще бъде точно в 10:00 ч. Желаещите да присъстват в залата и да обменят опит, практика и контакти с участниците в панелите, могат да го направят срещу вход от 50 лева, който могат да заплатят на място, при регистрация. \r\nПартньори на 7-мите годишни награди на сп. Business Lady са Радио \"Фокус\", Радио \"Витоша\", Информационна агенция \"Фокус\", информационна агенция \"Кросс\", интернет порталите Mail.BG, Radar.BG, b2bmedia, Manifesto.BG, Flashnews.bg, винарска изба „Бонония естейт”.", "date": "2018.06.12", "title": "Седмото издание на Годишните награди „Business Lady 2017” ще се проведе в София"}
{"url": "http://www.focus-news.net/news/2018/06/12/2532799/plovdiv-povishena-e-opasnostta-ot-padashti-kamani-po-patishtata-krichim-devin-i-asenovgrad-smolyan.html", "text": "Повишена опасност от падащи камъни има по пътищата Кричим-Девин и Асеновград-Смолян. Това каза за Радио „Фокус“ – Пловдив дежурен от областно пътно управление. От там призовават водачите на автомобили да бъдат внимателни по тези участъци. Пътищата в Пловдивска област са сухи и нормално проходими. До 30 юни движението по АМ „Тракия“ от км 134 до км 157, в участъка от Пловдив до Стара Загора се извършва с максимална скорост до 90 км/ч поради ремонтни дейности. Движението на тежкотоварните камиони над 12 тона по въпросния участък от магистралата е ограничено и в двете посоки, като водачите трябва да използват обходни маршрути. Ограничено остава и преминаването на камиони над 12 тона по пътя  Поповица-Болярци, като причината е намален габарит на пътното платно на мост в село Поповица. абранено е движението за МПС с височина над 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин.\r\nТрафикът на територията на град Пловдив е интензивен към този час на деня. Задръствания се образуват по централните булеварди. Поради полагането на износващия пласт асфалт до 13.06/сряда/ за движение на моторни превозни средства е затворено източното платно на бул. „Руски“ в участъка от кръстовището при  Централна гара до кръстовището с ул. „Гладстон“. Това съобщиха за от ОП „Организация и контрол на транспорта“.  Поради тази причина е променен и маршрутът на автобусите по линии №12, 16 и 18.\r\nВесела КРЪСТЕВА", "date": "2018.06.12", "title": "Пловдив: Повишена е опасността от падащи камъни по пътищата Кричим-Девин и Асеновград-Смолян"}
{"url": "http://www.focus-news.net/news/2018/06/12/2532800/blagoevgrad-godishen-kontsert-na-tsentara-za-lichnostno-i-tvorchesko-razvitie-na-detsata-shte-se-provede.html", "text": "Годишен концерт на Центъра за личностно и творческо развитие на децата на Благоевград ще се проведе от 18.30 часа в зала „Пейо Яворов“. Това съобщиха от пресцентъра на Община Благоевград. Проявата е под надслов „Заедно в изкуството“. Концертът се организира в края на всяка учебна година и в него взимат участие всички школи и състави от Център за личностно и творческо развитие на децата на Благоевград. Тази година организаторите са подготвили много изненади за публиката. За първи път жителите и гостите на Благоевград ще имат възможност да видят на сцената, както децата така и самите преподаватели и ръководители. В момента тече усилена подготовка, провеждат се репетиции, като идеята е всеки участник в рамките на няколко минути да покажат най-добрите си заложби. \r\nВ последната година ЦЛТРДБ разкри нови школи. За кратко време от своето създаване те се подготвиха за своето представяне в ”Заедно в изкуството”. На сцената ще се редуват изпълнения на пиано, цигулка, тамбури. Изкуството на учениците от школата по стъклопис, батик, керамика и приложно изкуство ще допълнят цялостната атмосфера.", "date": "2018.06.12", "title": "Благоевград: Годишен концерт на Центъра за личностно и творческо развитие на децата ще се проведе"}
{"url": "http://www.focus-news.net/news/2018/06/12/2532770/ria-novosti-kim-chen-un-ne-e-otgovoril-na-vapros-za-yadrenoto-razorazhavane.html", "text": "Лидерът на Северна Корея Ким Чен-ун не е дал отговор на въпроса на журналист за възможността за ядрено разоръжаване на страната, предават кореспонденти на Белия дом, цитирани от РИА Новости.\r\nСлед разговора „лице в лице“ между Тръмп и Ким, двамата лидери излязоха на терасата на втория етаж на хотел „Капела“, откъдето поздравиха представителите на медиите.\r\n„Ким бе попитан три пъти дали ще се откаже от ядрените ракети, но той не отговори“, предава един от американските кореспонденти.\r\nТръмп на свой ред заяви пред репортери, че между него и Ким Чен-ун има „много, много добри и отлични отношения“. Йонислав Дочев", "date": "2018.06.12", "title": "РИА Новости: Ким Чен-ун не е отговорил на въпрос  за ядреното разоръжаване"}
{"url": "http://www.focus-news.net/news/2018/06/12/2532792/prokuror-rumyana-arnaudova-za-razbiliya-se-mi-17-veroyatno-se-kasae-za-tehnicheski-problem-v-ramkite-na-3-sekundi-vertoletat-e-padnal-ot-20-metra-visochina.html", "text": "Към настоящия момент продължават действията по разследването, ръководено от военно-окръжна прокуратура. Колегите снощи бяха на място и извършваха оглед. Към този час можем да съобщим, че няма данни за човешка грешка. Това каза Румяна Арнаудова, говорител на главния прокурор в предаването \"Денят започва\" по БНТ. Арнаудова уточни, че вероятно се касае за технически проблем, който е възникнал по време на извършване на летателно-учебното занятие.\r\n\"Това, което можем също да съобщим е, че е възникнал вероятно технически проблем и в рамките на 3 секунди вертолетът е паднал от 20 метра височина. С изключително тежки последици, със загинали двама пилоти. Съболезнования за близките им\", допълни тя.", "date": "2018.06.12", "title": "Прокурор Румяна Арнаудова за разбилия се Ми-17: Вероятно се касае за технически проблем, в рамките на 3 секунди вертолетът е паднал от 20 метра височина"}
{"url": "http://www.focus-news.net/news/2018/06/12/2532801/shumen-v-sila-e-ogranichenieto-za-avtomobili-nad-10-tona-po-patya-radko-dimitrievo-drumevo-poradi-svlachishta.html", "text": "В сила е ограничението за автомобили над 10 тона по пътя Радко  Димитриево- Друмево, поради свлачища, предаде репортер на Радио „Фокус“- Шумен. Обходът е Шумен- Овчарово- Друмево. Ограничено е движението по пътя  Секулово – Тодор Икономово от км 9 до км 16 за автомобили над 3,5 тона поради компрометирано състояние на мостово съоръжение. Въведен е обход. Върбишки проход остава затворен за всички видове пътни превозни средства. Ришки проход е отворен. Пътните настилки в област Шумен са сухи. Видимостта е нормална.\r\nИвелина ИВАНОВА", "date": "2018.06.12", "title": "Шумен: В сила е ограничението за автомобили над 10 тона по пътя Радко  Димитриево- Друмево, поради свлачища"}
{"url": "http://www.focus-news.net/news/2018/06/12/2532793/denyat-12-yuni-v-svetovnata-istoriya.html", "text": "2017 г. \r\nЗеметресение с магнитуд 6,3 разтърсва Егейско море, причинявайки смърт на един човек. Много жилища са повредени в Пломари, Гърция, а някои са срутени.2017 г. \r\nПанама прекъсва дипломатическите си отношения с Тайван и установява официални отношения с Китай.2017.г. \r\nСтотици хора са арестувани на антикорупционни протестни митинги в Москва и Санкт Петербург и в много други градове. Сред задържаните е и опозиционният лидер Алексей Навални, който  е осъден на 30 дни арест за организиране на митингите.2016 г. \r\nПовече от 50 души бяха убити при атаката в нощен гей клуб в град Орландо в американския щат Флорида. 53 ранени са били откарани в болница.2015 г. \r\nВ Баку се откриват първите европейски игри.2013 г. \r\nС цел икономии правителството на Гърция закрива най-голямата държавна телевизия ERT.2012 г. \r\nВ Москва се състои вторият опозиционен „марш на милионите“ с участието на 20 - 40 хиляди човека.2011 г. \r\nНа парламентарните избори в Турция победа удържа управляващата Партия на справедливостта и развитието като спечели 326 места в 550 членното Велико национално събрание на Турция (Меджелиса).2008 г. \r\nЖителите на Ирландия на референдум отхвърлят Договорът от Лисабон - Опростен вариант на Конституция на ЕС.2000 г. \r\nВладимир Путин подписва указ за назначаване на върховния мюфтия на Чечня Ахмад Кадиров за глава на временната чеченска администрация, след което той напуска поста на мюфтия. Президентът на Чечня Ахмад Кадиров е роден през 1950 г. Завършва ислямско духовно училище (мадраса) в Бухара и Ислямският институт в Ташкент, Узбекистан. През 1989 г. основава първия Ислямски институт на територията на Северен Кавказ, чийто ректор е до 1994 г. От 1994 г. до 1996 г. участва във военните действия в редиците на чеченските бойци против руските федерални войски. През 1995 г. в хода на срещата на полевите командири на Чечня в село Ведено Джохар Дудаев назначава Кадиров за върховен мюфтия на Чечня. В качеството си на нов духовен лидер на републиката Кадиров обявява свещена война на Русия. През 1996 г. той е сред участниците в преговорите между генерал Александър Лебед и Аслан Масхадов, състояли се в селището Стари Атаги. Известен е като убеден противник на уахабизма. На 25 юли 1998 г. в Грозни по негова инициатива се провежда Конгрес на мюсюлманите от Северен Кавказ. Участниците на конгреса осъждат уахабизма и обвиняват Русия в “косвена подкрепа” на уахабитите. Кадиров иска от ръководството на Чечня да разпусне въоръжените уахабитски групировки и да екстрадират религиозните проповедници от републиката. След нахлуването на отряди на Шамил Басаев и Хаттаб на територията на Дагестан през август 1999 г., Кадиров се отказва от участие в нова война против Русия и обявява Гудермеския, Курчалоевския и Ножай-Юртовския район на Чечня за “зона, свободна от уахабизъм”. На 25 септември 1999 г. по време на митинг в Гудермес Кадиров заедно с други бойци заявява, че е готов да се бори против уахабитите с оръжие в ръка. На 10 октомври 1999 г. Аслан Масхадов с указ отстранява Кадиров от поста върховен мюфтия на Чечня, като го обявява за “враг на чеченския народ”, който “подлежи на унищожение”. В началото на ноември 1999 г. благодарение на Кадиров федералните сили практически безпрепятствено навлизат в Гудермес - втория по големина град на Чечня. На 12 юни 2000 г. Владимир Путин подписва указ за назначаването на Кадиров на поста ръководител на временната администрация на Република Чечня. След назначаването си Кадиров се отказва от задълженията си на върховен мюфтия. На 12 август 2000 г. Кадиров излиза със заявление по местната телевизия и призовава воюващите чеченци да се предадат. В обръщението си към полевите командири Кадиров заявява, че е получил от руския президент “пълномощия за амнистия на участниците на незаконните въоръжени групировки, не участвали в извършването на особено тежки престъпления”. През януари 2001 г. Кадиров се съгласява да оглави Съвета на директорите на чеченския филиал на компанията “Роснефт”. На 5 октомври 2003 г. е избран за президент на Чечня, като печели повече от 80% от гласовете на избирателите. Умира при атентат на 9 май 2004 г.1994 г. \r\nС референдум в Австрия е прието членството ѝ в ЕС.1991 г. \r\nБорис Елцин печели първите избори за президент на Русия. Борис Николаевич Елцин е роден на 1 февруари 1931 г. Завършва Уралския политехнически институт като инж.-конструктор през 1955 г. Работи като инженер и началник на Южгорстрой (1955-1963); началник на строителния отдел на Свердловския областен комитет на КПСС (1966-1976). Член е на КПСС от 1961 г. От 1968 г. е първи секретар на Свердловския обком на КПСС. От април 1985 г. завежда отдел в ЦК на КПСС. Член на ЦК на КПСС (1981 г.); кандидат-член на Политбюро на ЦК на КПСС (1986 г.). Депутат е във ВС на СССР (1978 г.). През февруари 1988 г. по предложение на М. Горбачов е изключен от Политбюро. През юни 1988 г. дава тв интервю пред западни кореспонденти във връзка с посещението на Р. Рейгън в Москва, като критикува враговете на \"перестройката\", с което става най-популярният човек в страната. Осъществява частно посещение в САЩ (септември 1989 г.). Той е първият свободно избран президент на Русия (1991 г.; преизбран през 1996 г. до 2000 г.). През 1991 г. посещава САЩ като държавен глава. През 1991 г. и октомври 1993 г. с помощта на армията потушава опит за преврат. Създава Общността на независимите държави (ОНД). Провежда икономически реформи. Обявява КПСС извън закона (7.11.1991 г.). Умира на 23 април 2007 г., от сърдечна недостатъчност.1970 г. \r\nАнглийският актьор Лорънс Оливие става първия актьор в историята, получил титлата “лорд”. Лорънс Оливие е роден през 1907 г. Учи в Централната драматична школа в Оксфорд (1924 - 1925). Смятан е за най-големия британски театрален актьор и за най-добрия Шекспиров интерпретатор. Той е инициатор за създаването и пръв директор на Националния театър. В киното е от 1930 г. (\"Сламената вдовица\"). Снима се в централни роли в незначителни американски и английски филми - \"Жълтият билет\" (1931 г.), \"Както ви се харесва\" (1936 г.), \"Непобедимата армада\" (1936 г.), \"Разводът на лейди Х” (1938 г.). Едва във филмите \"Брулени хълмове\" (1939 г.) и \"Ребека\" (1940 г.) изкуството на Оливие достига нивото на театралните му изяви. Огромен успех има военновременната мелодрама \"Лейди Хамилтън\" (1941 г.). Поставя 3 филма по Шекспир - \"Хенри V” (1945 г.), \"Хамлет\" (1948 г.), \"Ричард III\" (1955 г.), в които се стреми към пълноценен филмов еквивалент на литературния първоизточник, получава световна известност и оказва силно влияние върху развитието на реалистичните тенденции в английското кино. Изпълнява главни роли в Шекспирови екранизации - \"Отело\" (1965 г.), \"Венецианският търговец\" (тв, 1977 г.), \"Крал Лир\" (тв, 1982 г.), режисира своята интерпретация на Чеховата пиеса \"Три сестри\" (1970 г.). Снима се още в: \"Кари\" (1952 г.), \"Просешка опера\" (1953 г.), \"Принцът и балерината\" (1956 г.), \"Ученикът на дявола\" (1959 г.), \"Аустерлиц\" (1959 г.), \"Спартак\" (1960 г.), \"Конферансието\" (1960 г.), \"Изпитание\" (1962 г.), \"Хартум\" (1966 г.), \"Обувките на рибаря\" (1968 г.), \"Битката за Англия\" (1969 г.), \"О, каква прекрасна война!\" (1970 г.), \"Дейвид Копърфилд\" (1970 г.), \"Детективът\" (1972 г.), \"Лейди Каролина Лем\" (1974 г.), \"Любов сред руините\" (1975 г.), \"Маратонецът\" (1976 г.), \"Един мост повече\" (1977 г.), \"Колекцията\" (тв, 1977 г.), \"Котка върху горещ ламаринен покрив\" (тв, 1977 г.), \"Момчетата от Бразилия\" (1978 г.), \"Един малък романс\" (1979 г.), \"Инчон\" (1981 г.), \"Битката на титаните\" (1981 г.), \"Джазовият певец\" (1982 г.), \"Пътешествие около баща ми\" (тв, 1982 г.), \"Вагнер\" (тв, 1983 г.), \"Завръщане в Брайтсхед\" (тв, 1983 г.), \"Бунтът на Баунти\" (1984 г.), \"Петър Велики\" (тв, 1986 г.). На живота и творчеството му е посветен тв филм \"Лорънс Оливие. Един живот\" (1982 г.). Автор е на книгата \"Изповед на един актьор\" (1982 г.).1964 г. \r\nЗаедно с други членове на Африканския Национален конгрес Нелсън Мандела е осъден на доживотен затвор по обвинение за саботаж, държавна измяна и конспирация към Южна Африка. Нелсън Мандела е южноафрикански политик, президент на ЮАР от 1994 г. до юни 1999 г., символ на борбата срещу политиката на апартейд. Роден е на 18 юли 1918 г. в Умтата, Транскей, ЮАР в семейство на вожда на племето тембу. Учи в колежа на Форт Хер, откъдето е изключен през 1940 г. заради участие в стачка. Работи като полицай в мина в Йоханесбург. През 1942 г. завършва колеж и Уитуатърсрандския университет с бакалавърска степен по изкуство и право. От 1951 г. е член на адвокатската колегия в Йоханесбург. С активна политическа дейност се занимава от 1944 г., когато става член на Младежката лига на АНК. Нелсън Мандела оглавява кампанията за неподчинение на расистките закони (1952 г.) През 1953 г. е избран за президент на АНК в провинция Трансваал. Две години по-късно участва в конгреса на народите от Южна Африка. През 1956 г. попада в списъка на 156-те човека, обвинени в държавна измяна и е арестуван от властите в ЮАР. От 1960 г. Нелсън Мандела е в нелегалност, а от 1961 г. ръководи военна организация на АНК. През 1962 г. е арестуван и е осъден на 7 години затвор. Две години по-късно (1964 г.) получава доживотна присъда. Нелсън Мандела прекарва 18 години в затвора на о. Робън (1964-1982 г.), през 1982 г. е преместен в затвора в Кейптаун, където остава 6 години, след което е хоспитализиран заради туберкулоза. През 1985 г. той отхвърля предложението на президента П. Бота да бъде освободен при условие, че се откаже от каузата си. Освободен е на 11 февруари 1990 г., след като в системата на апартейд започва криза. Избран е за председател на ИК на АНК (1991 г.) и за негов президент (от юли 1991 г.). През септември същата година подписва национално споразумение за мир от името на АНК, уточнява процедурите за спиране на политическото насилие. На 3 февруари 1992 г. в Париж заедно с президента на ЮАР Фр. де Клерк получава наградата на ЮНЕСКО за мир “Хофу-Боани”. Година по-късно (1993 г.) отново с Де Клерк получава Нобелова награда за мир. През 1994 г. е избран за президент на ЮАР в първите общонационални избори с участието и на чернокожото население. През 1996 г. под негово ръководство е разработена и приета новата конституция на ЮАР.1963 г. \r\nВ Ню Йорк се състои премиерата на филма „Клеопатра” с Елизабет Тейлър в главната роля.1945 г. \r\nВъв Франция е отменена цензурата върху печата, въведена по време на Втората световна война.1900 г. \r\nВ Германия е приет Закон за военноморския флот, според който за 20 години трябва да бъдат построени 38 кораба.1898 г. \r\nГенерал Емилио Агиналдо провъзгласява независимостта на Филипините от Испания. Филипините са подчинени на Испания от втората половина на XVI в. През 1896-1898 избухва националноосвободителна революция, която довежда до провъзгласяване на независимостта на Филипините. След това държавата изпада в икономическа зависимост от САЩ, която изпраща свои войски по време на революцията. Филипините се превръщат в американска колония, в резултат на американско-филипинската война (1899-1901 г.). През 1934 г. САЩ дават автономия на Филипините. По време на Втората световна война са окупирани от Япония; след това от САЩ (1944-1945 г.). На 4 юли 1946 г. са обявени за независима република. Периодът на управление на президента Ф. Маркос (1965-1986 г.), свързан с нееднократно въвеждане на военно положение в страната, е прекратен след идването на опозиционните сили на власт. През 1996 г. е постигнато споразумение с мюсюлманите за прекратяване на военния конфликт. От 30 юни 1992 г. за президент, след преки избори, е избран Фидел Валдес Рамос.1897 г. \r\nШвейцарецът Карл Елзенер патентова джобен нож с приспособления, станал известен като швейцарски армейски нож на фирмата “Викторинокс”.1849 г. \r\nАмериканецът Л. П. Хаслет патентова противогаза.1839 г. \r\nАбнър Дабълдей формулира основните правила на бейзбола. 100 години по-късно са открити националният музей и залата на славата на този спорт. Международната федерация по бейзбол е основана през 1921 г.1812 г. \r\nГотвейки се за война срещу Русия, Наполеон Бонапарт събира около 678 хил. войници. Възглавяват я блестящи маршали и генерали - Л. Даву, Л. Бертие, М. Ней, И. Мюра и др. В подготовката за войната Русия успява да създаде модерни за времето си въоръжени сили и мощна артилерия. Войската се оглавява от Михаил Кутузов, Михаил Богданович Барклай дьо Толи, Пьотр Иванович Багратион, Алексей Ермолов, Николай Раевски, Михаил Милорадович и др. В началото на войната френската армия числено превъзхожда руската. Първият ешелон войски, навлезли в пределите на Русия, наброява около 450 хил. души, докато русите на западната граница са около 210 хил. души, разделени на три армии. Първа - под командването на Барклай дьо Толи - прикрива петербургското направление, Втора - начело с Багратион - защитава центъра на Русия, Трета - на генерал Александър Тормасов - е разположена на южното направление. Войната между Франция и Русия се дели на два етапа. Първият - от 12 юни 1812 г. до средата на октомври 1812 г., е свързан с отстъплението на руската армия с ариегардни боеве с цел да примами противника навътре в руска територия. Вторият - от средата на октомври до 25 декември 1812 г., се характеризира с контранастъпление на руската армия, чиято цел е окончателното прогонване на френската армия от Русия. Войната започва на 12 юни 1812 г., когато френските войски преминават Неман и нахлуват в Русия. Първа и Втора руска армия започват да отстъпват, като избягват генералното сражение. Те водят ариегардни боеве с отделни френски части, които изтощават и отслабват противника и му причиняват значителни загуби. Междувременно за главнокомандващ на руската армия е назначен Михаил Кутузов. Той не променя тактиката на отстъпление. Първата генерална битка между двете армии е край село Бородино, на 124 км от Москва. Русия избира отбранителната стратегия, докато Наполеон продължава с нападателна тактика. След сражението, продължило повече от 12 часа, настъпателният порив на френската армия е забавен. Тя има нужда от нови попълнения. След Бородино руските войски започват отстъпление към Москва. Наполеон ги следва, но без да се стреми към ново сражение. На 1 септември 1812 г. в с. Фили е свикан военен съвет на руското командване. Въпреки мнението на генералите Кутузов взема решение да изостави Москва. Френската армия влиза там на 2 септември 1812 г. Превземането на Москва не носи никаква полза за Наполеон. Изоставена от жителите си (безпрецедентен случай в историята), тя е опожарена. В Москва не остават нито провизии, нито други запаси, които да послужат на френската армия. На 7 октомври французите напускат Москва. На 12 октомври край Малоярославец става още едно кръвопролитно сражение. Настъплението на французите е спряно и те са принудени да отстъпват по разорения от тях Смоленски път. По време на заключителния етап на войната Кутузов избира тактиката на успоредното преследване. Сериозни щети са нанесени на французите край гр. Красний в началото на ноември, когато повече от половината от 50-те хиляди отстъпващи войници са пленени или убити в бой. Опасявайки се от обкръжение, Наполеон бърза да прехвърли (на 14 - 17 ноември) войските си през р. Березина. Сражението по време на преминаването през реката завършва с разгрома на френската армия. Наполеон я изоставя и тайно заминава за Париж. Със заповед на Кутузов от 21 декември, отнасяща се до армията, и с Манифест на царя от 25 декември 1812 г. е ознаменуван краят на войната, превърнала се в Отечествена за руския народ.1798 г. \r\nНа път за Египет Наполеон завладява Малта. Наполеон Бонапарт е роден на 15 август 1769 г. на о-в Корсика. Завършва военно училище в Париж през 1785 г. и става подпоручик. През 1793 г. като капитан-артилерист участва в обсадата на Тулон, зает от англичаните. Благодарение на неговите способности френската революционна армия превзема Тулон и прогонва британския флот от френските брегове. На 14 януари 1794 г. е произведен в звание бригаден генерал. През 1795 г. ликвидира роялистки метеж в Париж, след което е назначен за командващ на френската армия, действаща в Италия. През своята военна кариера Наполеон печели повече от 60 сражения. По време на похода в Италия (1796-1797 г.) той се проявява като талантлив генерал и като добър дипломат. През 1798-1799 г. организира и командва египетския поход, разбива турската армия, завладява Египет и Сирия и организира административна и данъчната система в завладените територии. На 9 ноември 1799 г. извършва държавен преврат и става пръв консул. На 18 април 1804 г. е провъзгласен за император на Франция. Опитва с цената на нови войни и победи да се задържи на императорския престол. От своя страна Англия, Австрия и Прусия образуват Рейнската лига (1804 г.) - политически съюз, насочен срещу Франция. През 1805 г. Наполеон I разгромява Австрия (битката при Аустерлиц) и сключва Пресбургския мир (1805 г.); през 1806 г. в битките при Йена и Ауерщад разгромява Прусия и я окупира. Англия организира морска блокада на Франция; Наполеон отговаря с континентална блокада срещу Англия. През 1807 г. разбива руската армия при Ейлау и Фридланд. Принуждава Русия да се присъедини към континенталната блокада и с Тилзитския мир (1808 г.) разделя Европа на 2 зони на влияние - френска и руска. Предприема поход за завоюване и окупиране на Испания (1808-1811 г.), побеждава Австрия през 1809 г., без да я обезвреди напълно. През 1812 г. предприема несполучлив поход в Русия; принуден е да отстъпи и потегля обратно за Франция. След поражението на Франция в битката при Лайпциг (1813 г.) съюзните армии окупират страната, Наполеон I Бонапарт абдикира в двореца Фонтебло и е заточен на о-в Елба (1814 г.). През пролетта на 1815 г. напуска о-в Елба и се завръща във Франция. Настъпва периодът на т. нар. \"100 дни\". Реставрацията на монархията във Франция е премахната. След загубата в битката при Ватерлоо (1815 г.) Наполеон е заточен на о-в Св. Елена, където е поставен под най-строг режим и охрана от английските войски. Там умира. Жени се за Жозефина Бокарне (9.03.1796 г.) - от този брак няма деца. През 1809 г. се развежда и се жени за Мария-Луиза (дъщеря на австрийския император Франц I). От този брак се ражда син (1811 г.) - Франсоа Шарл Жозеф Бонапарт, райхщадски херцог. Наполеон умира на 5 май 1821 г. След смъртта му са публикувани неговите \"Мемоари от о-в Света Елена\" и \"Мемоари\", продиктувани по време на заточението.1776 г. \r\nВирджиния става първият щат на САЩ, който приема декларация за правата.1701 г. \r\nВ Англия официално е забранено католици да заемат британския трон.1667 г. \r\nЖан-Батист Дени, личен лекар на френския крал Луи ХIV, извършва първото успешно кръвопреливане. Той прелива кръв от овца на 15-годишно момче.1666 г. \r\nВ Лунд (Швеция) е основан един от най-старите университети в Европа. Днес той има филиали в Малмьо и Хелсингборг, като заедно с това си сътрудничи с датския Оресундски университет. Университетът е един от най-престижните в Швеция и често е сравняван с английският Оксбридж.1444 г. \r\nПодписан е Адрианополският мир, който слага край на първия поход на Владислав III Ягело (на снимката) и Янош Хуняди за прогонване на османските нашественици от Европа (1443 г. - 1444 г.). Така наречения „Дълъг поход” на кръстоносната армия, командвана от полско-унгарския крал Владислав ІІІ Ягело (1434 – 1444 г.) и трансилванския войвода Янош Хуняди (1437 – 1456 г.), започва през октомври 1443 г. Кръстоносният поход има дълга подготовка, в която активно се включва Римската църква и сам папа Евгений ІV. В християнската военна кампания се включват 250 000 унгарски, полски, немски и френски рицари, чешки хусисти и 8000 сръбски бойци на деспот Георги Бранкович (1426 – 1456 г.). В християнската армия участва и българският престолонаследник Фружин, „господарят на Загоре”. В първия си поход християнската армия стига до Ихтиманските възвишения. Въпреки удържаната победа над турците, поради настъпващата зима на 1443 г.-1444 г., тя се връща обратно. През май 1444 г., по инициатива на Мурад II, в Одрин започват преговори за сключване на мирен договор. Османската дипломация проявява изключителна активност за подписване на примирие, тъй като трябва да решава проблеми с враговете си в Анадола. Според клаузите на договора султанът се задължава да освободи всички пленени християни, да плати еднократна контрибуция от 100 000 флоринта и да предостави на Владислав III Ягело 25 000-на помощна армия. По настояване на сръбския владетел Георги Бранкович (1426 - 1456 г.) християнските сили се съгласяват да подпишат договора. Договорът е преподтвърден през юли в унгарския град Сегед. Въпреки това Владислав III Ягело предприема нов поход срещу Османската империя. Сборната християнска армия преминава р. Дунав в края на септември 1444 г. и с помощта на българското население разбива османските войски при Видин и Оряхово. В средата на октомври същата година тя стига до Никопол и подкрепена от влашкия княз Влад Дракул с 4000 конници, продължава пътя си на изток, като на 9 ноември достигна Варненското поле. По време на Варненската битка (10.11.1444 г.) Владислав III Ягело попада с малък отряд от личната си охрана в еничарско обкръжение и е убит. Убийството му внася смут сред обединените християнски войски и впоследствие те са разбити.На тази дата са родени:1945 г. \r\nРоден е Пат Дженингс - ирландски футболист, вратар. Рекордьор по участия в националния отбор на Северна Ирландия. Дженингс изиграва 119 срещи със своя отбор, взема участие в 2 световни първенства. Има над 1 100 официални мача, като е пазил на вратата на \"Тотнъм\", с който през 1967 г. печели Купата на Англия, а през 1972 г. и Купата на УЕФА. През 1986 г. преминава в \"Евъртън\" и още следващата година печели шампионската титла на Англия. В Мексико, на своя 41 рожден ден Дженингс изиграва последния мач в кариерата си. Известен е с прозвището \"кроткият гигант\".1899 г. \r\nРоден е Фриц Алберт Липман - американски биохимик, немец по произход; професор по биохимия от 1949 г.; член е на Националната АН на САЩ (1950 г.), на Лондонското кралско дружество (1962 г.). Отделя и изследва химическата структура и биологичната роля на коензим А. Завършва Берлинския университет през 1924 г. Работи в института \"Кайзер Вилхелм\" в Берлин (1927 - 1931 г.), в Рокфелеровия институт в САЩ (1931 - 1932 г.), в Карлсбергската лаборатория в Копенхаген (1932 - 1939 г.). Емигрира в САЩ през 1939 г. До 1941 г. е в Корнуелския, а до 1949 г. в Харвардския университет и в Масачусетската болница (1949 - 1957 г.). Работи в Рокфелеровия институт (от 1957 г.). Научните му трудове са върху обмяната на веществата в клетките и биосинтеза на белтъчините. През 1953 г. получава Нобелова награда.1890 г. \r\nРоден е Егон Шиле - австрийски живописец и график. Учи във Виенската художествена академия (1906 - 1909 г.). Представител е на стила “модерн” и предшественик на експресионизма. Рисува портрети, пейзажи, фигурални композиции.1844 г. \r\nРоден е Джанюариъс Макгахан - американски журналист, ирландец по произход. През 1876 г. като кореспондент на в-к „Дейли Нюз” идва в България, придружен от Скайлър (американски консул в Цариград), за да изследва зверствата, извършени от башибозуците над българското население по време на Априлското въстание (1876 г.). Автор е на покъртителни репортажи за турските жестокости и за бедственото положение на българския народ, които оказват огромно влияние върху общественото мнение в Европа. Статиите му са издадени в отделна книга – „Турските зверства в България”. През Руско-турската война (1877 - 1878 г.) придружава руската армия и в кореспонденциите си описва подробно нейните действия. Свидетел е на всички по-важни сражения между руските войски и османската армия. В дописките си отразява и героичните подвизи на българските опълченци. Присъства и на подписването на Санстефанския мирен договор 1878 г. Поради неочаквано заразяване от тиф умира на 9 юни 1878 г.На тази дата умират:1997 г. \r\nУмира Булат Окуджава - руски поет, автор на песни, писател. Участва като доброволец в Отечествената война на СССР. Създава стотици стихотворения, 4 исторически романа, сценарии за филми. Стихосбирки: \"Лирика\" (1956 г.), \"Острови\" (1959 г.), \"Веселият барабанчик\" (1964 г.), \"По пътя към Тинатин\" (1964 г.), \"Великодушният Март\" (1967 г.), \"Арбат, мой Арбат\" (1976 г.); повести: \"Бъди здрав, учениче!\" (1961 г.), \"Фронтът приближава към нас\" (1967 г.), \"Мерси, или Похожденията на Шипов. Старинен водевил\" (1971 г.) и др.; романи: \"Пътешествието на дилетантите\" (кн. 1-2, 1976 - 1978 г.), \"Среща с Бонапарт\" (1983 г.); киносценарии. Популярни са песните му от филмите \"Белоруската гара\", \"Капките на датския крал\" и др. Има издадени албуми в СССР, Полша, Франция.1969 г. \r\nУмира Александър Дейнека - руски художник, член на Художествената академия на СССР (бивш) и неин вицепрезидент (1962 - 1966 г.), педагог. Учи в московския Вхутемас през 1920 - 1925 г. при В. А. Фаворски и И. И. Нивински. Той е член учредител на дружеството ОСТ. През 20-те години на ХХ в. се занимава предимно с графика. В творчеството му преобладават темите за индустриалния труд, техниката, градския живот и спорта. През този период създава и картини на историко-революционни теми: \"Отбраната на Петроград\" (1928 г.) и др. През следващото десетилетие в творчеството му се появяват лирични мотиви (\"Майка\", 1932 г.). Платната му от този период отразяват впечатленията на автора от неговите пътувания до САЩ, Франция и Италия през 1934 - 1935 (\"Улица в Рим\", 1935 г.). В годините на Великата отечествена война създава \"Отбраната на Севастопол\" (1942 г.), \"Покрайнините на Москва. Ноември 1941\" (1941 г.). В следвоенните години се връща към мотивите в творчеството си от 20-те и 30-те години (\"В морето\", 1956 - 1957 г.). Създава пана и мозайки за обществени сгради, графики (сериите \"Севастопол\", 1932 - 1934 г.; \"Военна Москва\", 1946 г. и др.). Проектира плакати (\"Физкултурничка\", 1933 г.), работи илюстрации и скулптури. Занимава се с педагогическа работа - от 1940 г. е професор в московския Вхутеин; преподава в различни московски художествени училища. През 1945 - 1948 г. е директор на Московския институт за приложно и декоративно изкуство.1966 г. \r\nУмира Уйлям Ърнест Хокинг - американски философ, представител на персонализма. Професор в Калифорнийския (1906-1908 г.), Йейлския (1908 - 1914 г.) и Харвардския (1914 - 1943 г.) университет. Според Хокинг светът е съвкупност от идеални същности - човешки съзнания, които са част от Абсолюта - световно съзнание, благодарение на което е възможна взаимната комуникация между съзнанията. Всяка личност е активно начало, което твори действителност. Същевременно причина за това творчество е Върховната личност, Бог. Обявява ученията, които изключват божеството, за лъжливи. В “Науката и идеята за Бога” (1944 г.) се стреми да докаже, че науката познава само особеното, частното, а всеобщото се постига само в религиозния опит. Според него атеистичният светоглед неизбежно води до съзнанието за безсмислеността на битието и човешкото общество, отказало се от Бога. За Хокинг е характерна връзката между елементи от субективния и обективния идеализъм.1936 г. \r\nУмира Карл Краус - австрийски писател, публицист и филолог. Творчеството му е свързано с духовния климат на Виена и разпадането на Австро-Унгарската империя. В литературата влиза със сатиричния памфлет “Разрушената литература” (1897 г.), с който се обявява против виенските декаденти. Издава и редактира сп. “Факел” (“Die Fackel”, 1899 - 1936 г.). Публикува многобройни есета и статии по въпросите на литературата и езика, сборници със сатирични фейлетони и афоризми на теми от международния и австрийския живот. Връх в творчеството му е философската антивоенна драма “Последните дни на човечеството” (1918 - 1919 г.). Лириката, която публикува, е в духа на философската лирика на Й. В. Гьоте, често стиховете са близки до импресионистичната поезия на Х. Моргенщерн и Д. Ф. Лилиенкрон. На български език е преведена книгата му “Кутията на Пандора”.1932 г. \r\nУмира Рене де Клерк - белгийски писател, пишещ на нидерландски език. Автор на сборниците стихове “Факли” (1909 г.), “Призивът на рога” (1916 г.), “Книга за Любовта” (1921 г.) и романите: “Ротланд”, “Хармес Рилс” (1913 г.) и др.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.06.12", "title": "Денят 12 юни в световната история"}
{"url": "http://www.focus-news.net/news/2018/06/12/2532794/deputati-ot-ruskiya-parlament-moskva-e-gotova-da-asistira-za-yadrenoto-razorazhavane-na-severna-koreya.html", "text": "Русия приветства срещата между лидера на Северна Корея Ким Чен-ун и президента на САЩ Доналд Тръмп, въпреки че един кръг на преговори е малко вероятно да доведе до някакви значителни резултати, заяви заместник-председателят на комисията по отбрана на долната камара на руския парламент Юри Швиткин пред Sputnik във вторник.\r\n„Самата среща между Ким Чен-ун и Доналд Тръмп е добре привествана, взимайки предвид, че изначалните позиции, които понастоящем съществуват, са доста неблагоприятни за сегашната среща. В същото време вярвам, че един кръг от разговори, една среща на върха не биха произвели някакви значими резултати“, заяви Швиткин.\r\nМеждувременно първият заместник-началник на международната комисия на горната камара на руския парламент Владимир Джабаров заяви пред Sputnik във вторник, че Москва е готова да вземе участие в процеса на ядрено разоръжаване на Северна Корея.\r\n„Русия е готова да подпомогне мирното установяване на Корейския полуостров. Процесът на ядрено разоръжаване  трябва да бъде решен в групата на шест преговарящи. В същото време, Пхенян очаква гаранциите за сигурност от международната общност и най-вече от САЩ“, заяви Джабаров. Йонислав Дочев", "date": "2018.06.12", "title": "Депутати от руския парламент: Москва е готова да асистира за ядреното разоръжаване на Северна Корея"}
{"url": "http://www.focus-news.net/news/2018/06/12/2532803/studenti-spetsialnost-geografiya-kam-sofiyskiyat-universitet-sv-kliment-ohridski-shte-provedat-lyatnata-si-uchebna-praktika-v-dobrudzhanska-kashta-v-alfatar.html", "text": "От 10.00 часа студенти специалност „География“ към Софийският университет „Св. Климент Охридски“ ще проведат лятната си учебна практика в „Добруджанска къща“ гр. Алфатар. Това съобщиха от пресцентъра на Община Алфатар. Те ще бъдат водени от доц. д-р Калина Милкова – преподавател катедра „Икономическа и социална география“ и гл. ас. д-р Димитър Иванов – Ландшафтна география и опазване на околната среда.", "date": "2018.06.12", "title": "Студенти специалност „География“ към Софийският университет „Св. Климент Охридски“ ще проведат лятната си учебна практика в „Добруджанска къща“ в Алфатар"}
{"url": "http://www.focus-news.net/news/2018/06/12/2532804/pregled-na-osnovnite-temi-v-shumenskiya-pechat.html", "text": "„Младежки проект стартира от Шумен“, е водещото заглавие във вестник „Шуменска заря“. Стартът на проекта “Младите хора – Бъдещето на България – това сме ние” официално бе даден в Шумен. Проектът обхваща общините Шумен, Варна, Кърджали и Плевен. Сред основните му акценти са темите “Насърчаване на здравословен начин на живот”, “Превенция на различните форми на зависимости” и “Превенция на агресията сред младите хора”. „Близо до максималния резултат са постигнали трима ученици“, е заглавие от стр.2 в броя. Трима ученици са постигнали най-висок резултат при външното оценяване. Двама от тях са получили по 62 точки на външното оценяване по български и литература. Максималният резултат е 65. Един ученик има 95.5 точки по модулите български език и литература и математика. По математика най-висок резултат са постигнали 12 ученици. „Започва второто класиране за първокласници“, съобщава изданието. Днес стартира второто класиране за прием в първи клас в Шумен. Общо 114 са свободните места за прием на първокласници в 11 училища в областния център. Данните да бъдат публично оповестени през Системата за прием на ученици в първи клас на територията на град Шумен за 2018/2019 г. вчера до 17,30 часа в сайта на община Шумен, секция „Новини“ – обеща общинският пресцентър. Информация може да се получи и на място в училищата в града. „Подготвят нова театрална премиера“, информира ежедневникът. С лабораторни упражнения, в шуменския Драматично-куклен театър „Васил Друмев“, започна работата по новото заглавие в репертоара – „Куцулан или Вълча Богородица” от Константин Илиев. В момента трудно се намират билети, поради големия зрителски интерес, за друга пиеса на големия драматург която се играе на шуменска сцена – „Нирвана“.“Дебатът за водата се отлага за наесен“, пише вестникът. Консултативният съвет към Общинския съвет на Шумен постигна съгласие -отлагат за есента дебатът за водата. Припомням, че на 31 май те гласуваха да се проведе извънредна сесия по важния за региона проблем. Председателят Борислав Беджев помоли съветниците от Консултативния съвет да отложат дебата за есента. Той се аргументира с изказването на министъра на регионалното развитие и благоустройството Николай Нанков, че в средата на юли ще бъде обявена процедурата за строителството на пречиствателната станция за питейна вода.", "date": "2018.06.12", "title": "Преглед на основните теми в шуменския печат"}
{"url": "http://www.focus-news.net/news/2018/06/12/2532798/afp-donald-tramp-zayavi-che-e-napraven-golyam-progres-v-sreshtata-s-kim-chen-un.html", "text": "Президентът на САЩ Доналд Тръмп и лидерът на Северна Корея Ким Чен-ун излязоха от срещата си с хвалби от страна на президента заявявайки, че „голям прогрес“ е постигнат и срещата е била „наистина фантастична“, предава AFP.\r\nСрещата премина „по-добре отколкото някой можеше да очаква“, заяви Тръмп докато излизаше от преговорната зала заедно с Ким Чен-ун, добавяйки че двамата ще подпишат документ, за който все още няма информация. Йонислав Дочев", "date": "2018.06.12", "title": "AFP: Доналд Тръмп заяви, че е направен „голям прогрес“ в срещата с Ким Чен-ун"}
{"url": "http://www.focus-news.net/news/2018/06/12/2532805/akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на Агенция \"Фокус\". Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00. Никола ПЕТКОВ", "date": "2018.06.12", "title": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2018/06/12/2532806/sport-novak-dzhokovich-poluchi-uayld-kard-za-turnira-v-kuins.html", "text": "Бившият номер 1 в световната ранглиста по тенис Новак Джокович получи „уайлд кард\" за турнира по тенис на трева в лондонския Куинс Клъб, който започва през следващата седмица.\r\nТурнирът в Куинс Клъб, който е създаден през 1890 г., и ще се проведе за 115-и път, и се очертава да бъде с най-силния състав в историята си. Заявки за участие са подали още някои от най-големите имена в тениса, сред които Григор Димитров, Хуан Мартин дел Потро, Рафаел Надал и Марин Чилич, Стан Вавринка, Томаш Бердих, Милош Раонич, Ник Кириос, Джак Сок и Жо-Вилфрид Цонга.", "date": "2018.06.12", "title": "Спорт: Новак Джокович получи „уайлд кард“ за турнира в Куинс"}
{"url": "http://www.focus-news.net/news/2018/06/12/2532808/prokuror-rumyana-arnaduova-na-teritoriyata-na-zavod-midzhur-v-gorni-lom-se-sahranyavat-poveche-ot-190-hilyadi-mini-i-nad-90-tona-barut.html", "text": "На територията на завод \"Миджур\" в Горни Лом се съхраняват повече от 190 хиляди мини и над 90 тона барут. Това каза Румяна Арнаудова, говорител на главния прокурор в предаването \"Денят започва\" по БНТ във връзка с разпоредената от прокуратурата спешна проверка на територията на завод \"Миджур\" в Горни Лом. Проверката е относно необходимостта от спешно обезопасяване на голямо количество взривни вещества и изделия. Информирани за нея вътрешният министър Валентин Радев, областният управител на Видин и кмета на община Чупрене от Върховна административна прокуратура(ВАП).\r\n\"Според данните, с които разполага Върховната административна прокуратура, на територията на завод \"Миджур\" в общо 5 взривни склада се съхраняват огромно количество взривни вещества и прибори за взривяване - говорим за повече от 190 хиляди мини и за повече от 90 тона барут\", обясни Арнаудова. \"Фактите, които накараха и прокуратурата да реагира, са липса на минимални изисквания по въоръжена охрана на тези взривни вещества, което се дължи от оператора и това е фирмата \"Видекс\", както и липса на договор за наем, например\", добави тя.\r\nПо думите й, липсва и специална сигнализация за ранно оповестяване в случай на злополука на населението, на компетентните органи и на самите работещи в завода.", "date": "2018.06.12", "title": "Прокурор Румяна Арнадуова: На територията на завод \"Миджур\" в Горни Лом се съхраняват повече от 190 хиляди мини и над 90 тона барут"}
{"url": "http://www.focus-news.net/news/2018/06/12/2532788/npr-zashto-beshe-izbran-singapur-za-domakin-na-sreshtatai.html", "text": "Срещата между Доналд Тръмп и Ким Чен-ун е първата между настоящ американски президент и севернокорейския лидер. Но как се стигна до там тази среща да бъде проведена в Сингапур?\r\nВ седмиците преди срещата бяха обсъдени няколко локации: Корейската демилитаризирана зона, Улаанбаатар в Монголия, Женева в Швейцария и Стокхолм в Швеция.\r\nВъпреки това, изборът падна върху Сингапур, град-държава с население от пет милиона души на върха на малайзийския полуостров, която бързо изникна като топ избор.\r\nСингапур е неутрален играч в региона и САЩ и Северна Корея имат посолства там. Дипломатическите отношения на Сингапур със Северна Корея могат да се проследят четири десетилетия назад. Американски дипломати също работят със Сингапур върху редица стратегически въпроси и той е дългогодишен търговски партньор и съюзник на САЩ.\r\nСингапур също така е бил домакин на много други двустранни срещи и става все по-голям хъб за регионална дипломация в Азия. През 2015 година президентите на Китай и Тайван се срещнаха лице в лице за първи път именно в Сингапур.\r\nСтриктно контролираният Сингапур е атрактивен, защото е безопасен и има малка вероятност да бъде ударен от протести, тъй като твърдо контролира публичните демонстрации и неговият апарат за сигурност и разузнаване се смята за един от най-добрите в света. Сингапур често е определян за едно от най-сигурните места в Азия.\r\nВ миналото това е била честа дестинация за севернокорейския елит. Сингапур е на кратко разстояние от Северна Корея за Ким Чен-ун и доскоро, севернокорейския граждани имаха възможност да пътуват дотам безвизово за удоволствия като пазаруване и здравно обгрижване.\r\nВъпреки, че е малък, Сингапур е богат и има възможност да поеме разходите по историческата среща, което се нрави на Северна Корея.\r\n„Това е цена, която сме готови да понесем, за да изиграем малка част от тази историческа среща“, заяви министърът на отбраната на Сингапур Енджи Енг по отношение на заплащането на срещата. Йонислав Дочев", "date": "2018.06.12", "title": "NPR: Защо беше избран Сингапур за домакин на срещата?"}
{"url": "http://www.focus-news.net/news/2018/06/12/2532809/varna-izsichane-na-hrasti-se-izvarshva-v-uchastaka-mezhdu-povelyanovo-i-slanchevo-na-am-hemus-kray-varna.html", "text": "Движението по автомагистрала „Хемус“ в участъка между Повеляново и Слънчево трябва да се осъществява с повишено внимание от страна на водачите поради изсичане на храсти в северното платно посока София, предаде репортер на Радио „Фокус“ – Варна. От Агенция „Пътна инфраструктура“ съобщават, че санитарната резитба ще продължи до 18 юни и ще се осъществява в отсечката от 410-ти до 412-ти километър. Автомобилният трафик там ще се осъществява съобразно създадената временна организация за безопасност на движението. Продължават и ремонтите на асфалтовата настилка по автомагистралата. Движението в участъка от пътен възел „Невша“ до пътен възел „Млада Гвардия“ в посока Варна се осъществява двупосочно в платното за София. Преминаването в в участъка от пътен възел „Ветрино“ до пътен възел „Неофит Рилски“ в посока Варна се осъществява двупосочно в лявото платно за София. Заради ремонт наасфалтовата настилка е затворен пътен възел „Неофит Рилски“, като моторните превозни средства се пренасочват по път I-2 Русе – Варна. Слизането от AM “Хемус“ в посока към селата Габърница и Неофит Рилски се осъществява през Ветрино. Затворена е връзката при  Неофит Рилски в посока Варна. Движението се пренасочва по пътя за Русе, а качването на автомагистрала “Хемус“ се осъществява при Девня. Поради продължаващия ремонт на виадукт „Звездица“ движението по магистрала „Черно море“ край Варна се осъществява при пълно затваряне на платното в посока Бургас и пренасочване на движението в насрещното платно.\r\nДиана СТОЕВА", "date": "2018.06.12", "title": "Варна: Изсичане на храсти се извършва в участъка между Повеляново и Слънчево на АМ „Хемус“ край Варна"}
{"url": "http://www.focus-news.net/news/2018/06/12/2532811/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-po-vtoroklasen-pat-19-simitli-gotse-delchev.html", "text": "В област Благоевград няма ремонтни дейности по първокласната, второкласната и третокласната пътна мрежа в региона, заради които да са въведени ограничения за движението. Това съобщиха за Радио „Фокус“ - Пирин от Областно пътно управление – Благоевград. Към този час трафикът е нормално натоварен по главен път Е-79 и автомагистрала „Струма“, както и по второкласен път-19 Симитли – Гоце Делчев. Пътните настилки в областта са сухи и нормално проходими. През нощта не са регистрирани тежки пътни инциденти в областта. Повишена опасност от падащи камъни има в Кресненското дефиле и по второкласен път-19 Симитли – Гоце Делчев.\r\nЛора КАЛЧЕВА", "date": "2018.06.12", "title": "Благоевград: Повишена е опасността от падащи камъни в района на Кресненското дефиле и по второкласен път-19 Симитли – Гоце Делчев"}
{"url": "http://www.focus-news.net/news/2018/06/12/2532814/pazardzhik-dvizhenieto-po-pat-belitsa-poibrene-ot-30-do-35-km-se-osashtestvyava-v-edna-lenta-poradi-chastichni-remontni-deynosti.html", "text": "Натоварено е движението по главните пътища на областта. Това съобщи за Радио „Фокус“ – Пазарджик дежурният в Областно пътно управление - Пазарджик. Движението по третокласния път Белица – Поибрене от 30 до 35 км се осъществява в една лента чрез поетапно затваряне на лява и дясна ленти за движение поради частични ремонтни дейности на асфалтовата настилка. Движението по пътя Пазарджик – Ветрен се осъществява в една лента до 22 км чрез поетапно затваряне на лява и дясна ленти за движение поради частични ремонтни дейности на асфалтовата настилка. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nРадослава МУРДЖЕВА", "date": "2018.06.12", "title": "Пазарджик: Движението по път Белица – Поибрене от 30 до 35 км се осъществява в една лента поради частични ремонтни дейности"}
{"url": "http://www.focus-news.net/news/2018/06/12/2532802/cnn-donald-tramp-i-kim-chen-un-shte-podpishat-sporazumenie-za-priznavane-na-napredaka-na-pregovorite.html", "text": "Президентът на САЩ Доналд Тръмп и севернокорейският лидер Ким Чен-ун ще подпишат споразумение за признаване на напредъка на преговорите и ще се ангажират да запазят инерцията им, съобщи американски представител пред телевизионния канал CNN.\r\nИзточникът на новинарския канал отказа да разкрие подробности, преди Тръмп да сложи подписа си под документа. Държавният глава на САЩ изненада присъстващите журналисти, като обяви по-рано подписването на споразумение – както точно, лидерът на Вашингтон не обяви.\r\nНе са планирани официални събития преди срещата на Тръмп с представители на медиите, насрочена за 4 часа сутринта (местно време).Тереза Герова", "date": "2018.06.12", "title": "CNN: Доналд Тръмп и Ким Чен-ун ще подпишат споразумение за признаване на напредъка на преговорите"}
{"url": "http://www.focus-news.net/news/2018/06/12/2532812/pregled-na-osnovnite-temi-vav-velikotarnovskiya-pechat.html", "text": "„Минималната учителска заплата скача на 920 лв.“ е заглавие от първа страница на областния всекидневник „Янтра Днес”. Увеличават минималните заплати на учителите и останалите педагогически специалисти от 760 лв. на 920 лв. Това предвижда новият Колективен трудов договор (КТД) в системата на предучилищното и училищното образование, който бе подписан вчера. „Златаришка гора“ скара кмет и общински съветници“ е друго заглавие от днешното издание. 16 000 дка общински гори се превърнаха в „ябълката на раздора“ между кмета на Златарица и група общински съветници. Причината е прието решение на местния парламент от 25 февруари за създаване на еднолично дружество с ограничена отговорност  „Златаришка гора“ със 100 % общинско участие. „Питейната вода с нитрати, желязо, калций и колиформи“, пише още вестникът. Питейната вода в някои райони на област В. Търново съдържа наднормени стойности на нитрати, желязо, калий и колиформи, които насочват към фекално замърсяване, показа проверка на РЗИ през май. „Мъж хвърли телевизор през тераса, потроши кола“ е новина от криминалната хроника. В изданието ще откриете и материал, разказващ за Мишо Михайлов – „един юноша старша възраст, отдаден на образованието, краезнанието и спорта“. \r\n„Фирма готова да направи подземни паркинги под дворове на търновски училища“  е заглавие от другия областен ежедневник „Борба“. Софийска фирма, представлявана от изтъкнатия архитект Михаил Петков, е отправила инвестиционно предложение към Община Велико Търново за изграждането на подземни паркинги под дворовете на местните училища. „Невиждан скок в учителските възнаграждения, стартовата заплата става 920 лв.!“ е друга тема от вестника. Министерството на образованието и социалните му партньори подписаха новия колективен трудов договор, който има за цел да разпише по-благоприятни условия за заетите в системата на училищното и предучилищното образование, съобщи агенция БЛИЦ. „Стенопис в стил тромп-льой рисуват пет момичета върху фасадата на Самоводската чаршия“ е друга тема от всекидневника. Стенопис с лицата на реални хора рисуват върху фасадата на артистичния бар „Хипстър“ на Самоводската чаршия пет момичета. Стенописът ще бъде триизмерен и е в стил тромп-льой, което ще рече „измама на окото“. На първа страница на областния ежедневник е поместен и материал, разказващ за благодетел от Г. Оряховица, който „предостави безвъзмездно дом за 6-членно семейство“.", "date": "2018.06.12", "title": "Преглед на основните теми във великотърновския печат"}
{"url": "http://www.focus-news.net/news/2018/06/12/2532813/smolyan-remontni-deynosti-na-asfaltovata-nastilka-se-izvarshvat-po-patya-rudozem-smolyan.html", "text": "Нормално се осъществява движението по пътищата в областта. Това съобщи за Радио „Фокус“ – Смолян дежурният в Областно пътно управление – Смолян. Времето е слънчево  и ясно, а пътните настилки са сухи. Повишена е опасността от падащи камъни по всички направления в региона и затова водачите трябва да шофират със съобразена скорост и повишено внимание. През нощта не са получавани сигнали за инциденти по пътищата в областта. Частични ремонти на асфалтовата настилка се извършват по пътя Рудозем – Смолян и водачите трябва да се движат с повишено внимание и съобразена скорост в този участък. Остава затворен пътят Смолян – Мадан край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. По пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. Движението по пътя с. Арда – с. Горна Арда остава ограничено за МПС с тегло над 10 тона поради пропадане и стеснение на една от пътните ленти.\r\nВ Смолян пътните настилки по улиците са сухи, автомобилният трафик е по-интензивен по бул. „България“, прилежащите към него улици и кръстовища, както и входно-изходните артерии на града.\r\nНели ГЕРГЬОВСКА", "date": "2018.06.12", "title": "Смолян: Ремонтни дейности на асфалтовата настилка се извършват по пътя Рудозем – Смолян"}
{"url": "http://www.focus-news.net/news/2018/06/12/2532807/sofiya-bordniyat-tehnik-na-katastrofiraliya-vertolet-mi-17-e-transportiran-vav-vma.html", "text": "Бордният техник на катастрофиралия вертолет Ми-17 е транспортиран във ВМА. Това съобщиха от лечебното заведение. Състоянието му е стабилно. Пациентът е контактен и адекватен. Продължават вторичните прегледи и изследвания.", "date": "2018.06.12", "title": "София: Бордният техник на катастрофиралия вертолет Ми-17 е транспортиран във ВМА"}
{"url": "http://www.focus-news.net/news/2018/06/12/2532816/pregled-na-osnovnite-temi-v-starozagorskiya-pechat.html", "text": "„Жител на Долно Сахране издъхна след жесток побой“ е челото на вестник „Старозагорски новини”. 25-годишен жител на павелбанското село Долно Сахране е задържан по обвинение в убийството на свой съселянин, трагичният инцидент с 56-годишния Гунчо Гунчев е станал привечер в събота насред парка. Сигналът за побой над трайно безработния Гунчо е бил подаден към 18.00 часа на телефон 112 от свидетели на агресията, уточни началникът на РУ \"Полиция\" - Казанлък, Стойчо Крачолов. На място е бил изпратен патрулен автомобил от участъка в град Павел баня. Униформените са задържали 25-годишните Недко Койчев и Иван Сотиров, които според свидетели се нахвърлили на по-възрастния мъж без особена причина. Потъналата в кръв жертва е била качена на линейка, но издъхнала по пътя към филиала на Центъра за спешна медицинска помощ в Казанлък. \"Нямам никакво обяснение за такава агресия, Гунчо обичаше да си пийва, но беше кротък човек, на мравката път правеше. Едва ли ще да им е казал нещо на тия двамата хайдуци, дето са го били на убиване...\", коментира кметът на Долно Сахране Христо Калчев. По думите му и двамата биячи нямали постоянна работа, почти не изтрезнявали и след употреба на алкохол ставали изключително агресивни. Образувано е досъдебно производство, с постоянна мярка за неотклонение е Недко Койчев, а Иван Сотиров е освободен и привлечен като свидетел. Според свидетелските показания фаталните ритници по тялото на починалия били нанесени от Койчев. Сходен инцидент с тежко ранен и настанен в болницата с опасност за живота мъж е регистриран и малко преди полунощ на 9 юни в село Търничане. Пребитият е 50-годишен местен жител, който е с две счупени ребра, разкъсване на белия дроб и кръвонасядания по гръдния кош. Задържан е 31-годишен мъж от град Гурково, повдигнато му е обвинение за нанесени тежки телесни повреди и опит за убийство. \r\n„Разкриха масов гроб от Античността на центъра на Стара Загора“ е следващо заглавие в старозагорския ежедневник. Масов гроб на починали вероятно при епидемия жители на древния град Августа Траяна разкриха археолозите от старозагорския Регионален исторически музей, които работят върху площ от над 200 кв.м насред централния градски площад. \r\nПо думите на ръководителя на разкопките Мария Камишева труповете са били полагани един до друг на няколко пласта, липсвали украшения и артефакти, нямало дори характерните стъклени предмети като балсамарии и лакримарии, което да позволи по-точната датировка. Предполага се, че морът е бил във времето след средата на III в. до към средата на VI в. Липсата на върхове от стрели, копия и други метални оръжия показва, че хората са измирали от болести, а не в резултат на въоръжено нападение. \r\nОбщо 38 са разкритите до момента гробове на площадката, три от тях са иззидани с тухли и върху им са били положени масивни каменни плочи. Проучени са два, третият е намерен на по-голяма дълбочина и тепърва предстои оглеждането му. В единия от гробовете, по чиито стени има запазени фрагменти от стенопис, са намерени кости от повече от три индивида, което предполага, че става въпрос за семейна гробница. В близост до останките са намерени две златни обеци, една огърлица от стъклени мъниста, бронзова игла и стъклена гривна. Върху цялото пространство на разкопките са намерени и две бронзови монети, които предстои да бъдат почистени и проучени. Все още няма крайно решение на специалистите от Министерството на културата по какъв начин ще бъдат съхранени находките от древния некропол, има предложение от страна на кмета на Стара Загора Живко Тодоров тухлените гробове да бъдат запазени на място. Търси се възможност при реализацията на проекта за цялостната реконструкция на площадното пространство да се направи и подход към откритата през 70-те години римска гробница, която е съхранена в подземията на Общината в съседство. \r\n„Доказват със съмнителни документи произхода на старозагорски липов цвят“, пише още вестникът. От няколко дни ромски фамилии провеждат масирани акции по събирането (метенето) на липов цвят по улиците на Стара Загора. Тъй като от десетилетия в Града на липите с кметска заповед се забранява брането и събирането на липов цвят, офанзивата на ромите е рано сутрин или вечер след 18 часа, за да бъде избегната срещата им с общинските екопатрули. Журналистическата ни проверка установи, че ромите се движат на групи по трима, като в метенето и събирането на цвета участват двама, а третият е вид охрана - тоест сигнализира в случай на опасност от проверка. При най-малкото съмнение, че са забелязани, те напускат светкавично мястото. Килограм липов цвят, събран от земята, тази година се изкупува за 1 лв., а качественият, набран от дърво, може да стигне и 2.50 лв., сподели участник в липовия \"бизнес\". По информация на РИОСВ фирмите-изкупвачи са задължени да се снабдят с документ за произход на липовия цвят. И въпреки че досега Община Стара Загора не е издала нито един подобен документ заради забраната за събиране и бране на ароматния цвят, станал символ на града, това явно не се оказва пречка за българския търговец. Изкупвач на билки от региона, пожелал анонимност, коментира за медията ни: \"Никой не взема документ! Трябва, разбира се, ама никой не взема. Ние вземахме документи за метена наша липа и за набран цвят от Общината в Димитровград!?\" Той беше категоричен, че метената липа се използва единствено за производство на шампоани. Тоест че примесеният с фини прахови частици и други боклуци липов цвят не се използва за чай, макар че гаранция за това няма. Директорът на Дирекция \"Транспорт, чистота и екология\" в Община Стара Загора Росица Копривчина съобщи, че звено \"Контрол, екология и чистота\" е безкомпромисно към нарушителите и само в периода 8-10 юни за бране на липов цвят и чупене на клони са съставени 10 акта. Тя призова гражданите, станали свидетели на събирането на липов цвят по улуците на града, да сигнализират веднага на Горещия телефон на общината 0800 157 37.", "date": "2018.06.12", "title": "Преглед на основните теми в старозагорския печат"}
{"url": "http://www.focus-news.net/news/2018/06/12/2532817/blagoevgrad-v-gradskata-hudozhestvena-galeriya-shte-bade-predstavena-izlozhbata-fokusirane-blagoevgrad-parizh-myunhen-na-15-yuni.html", "text": "В Градската художествена галерия ще бъде представена самостоятелната изложба „Фокусиране: Благоевград, Париж, Мюнхен“ от Соня Ковачева. Това съобщиха от пресцентъра на Община Благоевград. На 15 юни от 18.00 часа в Градската художествена галерия талантливата художничка ще представи своите творби. \r\nПариж, Благоевград и Мюнхен са трите града, към които се фокусира художественото поле на представената изложба. Интересите на художничката са в посока на сетивната реалност, поетичната природа и съживената традиция. Всичките те формират нейния личен почерк. Тя разказва историите си по собствен начин, насочва вниманието към действителни моменти и описва личните си преживявания. Философските ѝ схващания са свързани с образа и неговата физическа и духовна същност. \r\nЕкспозицията е подстъп към зрялата изразителност и е създадена с осъзнатото чувство за изкуство. Чрез нея авторката се стреми да въплъти индивидуалното, а не тривиалното. „Фокусиране: Париж, Благоевград, Мюнхен” е творчески проект, в който Соня разглежда художественото моделиране, визуалното интерпретиране и историята на част от собствените си изложби.\r\nСоня Ковачева е доказал се автор на съвременната арт сцена и доктор по изкуствознание и изобразителни изкуства, катедра „Текстил – изкуство и дизайн”. Има самостоятелни изяви и редица участия в български и международни форуми, кураторски проекти, пленери и изложби за съвременно изкуство, между които глобалния проект „Imago mundi” Венеция, „Фротажи”, Вила Валдберта и галерия GEDOCmuc, Мюнхен, Център за съвременно изкуство Ниш, Сърбия, и др.", "date": "2018.06.12", "title": "Благоевград: В Градската художествена галерия ще бъде представена изложбата „Фокусиране: Благоевград, Париж, Мюнхен“ на 15 юни"}
{"url": "http://www.focus-news.net/news/2018/06/12/2532819/pregled-na-osnovnite-temi-v-burgaskiya-pechat.html", "text": "„Заради градушките: Изкупната цена на черешите в региона падна наполовина“ е водещото заглавие в днешния брой на вестник „Черноморски фар“. „Пласират продукцията на 60-70 стотинки“ и „Прекалено много производители също влияят на пазара“ са подзаглавията на статията. Заради градушките, които удариха Айтоския регион в края на пролетта, производителите на череши се оплакаха, че изкупната им цена е паднала почти на половина. „Протестиращи от палатковия лагер: „Всеки ден умираме“ е друга тема в днешното издание. „Демонстрацията с кръстове и черно балони е безсрочна, искат реални мерки в подкрепа на децата с увреждания“, е подзаглавието на статията. „Скулпторите в Морската градина не дават мира на Живко Табаков“ е още една тема на вестника. Общинският съветник Живко Табаков напомни отново за скулпторите в Морската градина, с които подпомагат от председателя на Дружеството на художниците в Бургас – Митко Иванов се занимава от февруари. „Паякът започва работа от петък“ и „4 пакета за принос на българо-унгарското сътрудничество за Община Несебър“ са други заглавия от първата страница на ежедневника.\r\nТемата на деня е: Магазините ще изчезнат, ако не се променят. Над 60% от милениумите биха заменили онлайн търговията със сензитивния магазин на бъдещето. Интервюто е с Грета Аспарухова от хората с каузи. Темата е: Когато концесионерът не спазва правилата, да се отнема концесията.", "date": "2018.06.12", "title": "Преглед на основните теми в бургаския печат"}
{"url": "http://www.focus-news.net/news/2018/06/12/2532810/donald-tramp-sreshtata-s-kim-chen-un-premina-po-dobre-otkolkoto-nyakoy-mozheshe-da-ochakva.html", "text": "Държавният глава на САЩ Доналд Тръмп заяви, че срещата на върха със севернокорейския лидер е преминала „по-добре, отколкото някой можеше да очаква“, предава Reuters, като допълва, че се очаква двамата да подпишат споразумение. На свой ред лидерът на Пхенян описа срещата си с американския президент като „добра прелюдия към мира“.\r\nАгенцията пресъздава разходката на Тръмп и Ким Чен-ун в градината на луксозния хотел в Сингапур, където по-рано двамата проведоха преговори. „И двамата се приближиха до лимузината на Тръмп и погледнаха към задната седалка, а Тръмп очевидно показваше на Ким Чен-уннещо вътре. След това продължиха с разходката си“, предава Reuters. \r\n„Много, наистина много положителен напредък. Мисля, че премина по-добре, отколкото можеше да очаква някой. Отиваме сега за подписване\", заяви Тръмп пред журналисти, без да даде подробности за това какво ще бъде подписано.\r\nАко двамата успеят да постигнат дипломатически пробив, той може да допринесе за трайна промяна в картината на сигурността в Североизточна Азия. Резултатите биха били сравними с посещението на бившия президент на САЩ Ричард Никсън в Китай през 1972 г., което доведе до трансформацията на Китай, припомня агенцията. Тереза Герова", "date": "2018.06.12", "title": "Доналд Тръмп: Срещата с Ким Чен-ун премина по-добре, отколкото някой можеше да очаква"}
{"url": "http://www.focus-news.net/news/2018/06/12/2532823/blagoevgrad-v-grada-shte-se-provede-informatsionno-sabitie-po-proekt-gotovi-za-rabota.html", "text": "От 17.30 часа на площад „Македония”, пред сградата на Камерна опера –град Благоевград, ще се проведе Информационно събитие по Проект  „Готови за работа”, реализиран по Оперативна програма „Развитие на човешките ресурси” 2014-2020. Това съобщиха от ДРСЗ- Благоевград. В рамките на Проекта се предвижда изпълнението на дейности, с които да се идентифицират неактивни младежи, да се активират и мотивират да започнат обучение или работа. Проектът предлага иновативни решения при привличането на младите хора, като  се прилагат многовариантни подходи за активиране на младежите. Реализира се във всички области и общини на територията на Република България. Очаква се участие да вземат Дичо и Теди Кацарова.", "date": "2018.06.12", "title": "Благоевград: В града ще се проведе Информационно събитие по Проект  „Готови за работа”"}
{"url": "http://www.focus-news.net/news/2018/06/12/2532815/kyodo-kim-chen-un-obeshtava-da-raboti-s-donald-tramp-za-spravyane-s-predizvikatelstvata-no-ne-poyasni-dali-shte-se-otkazhe-ot-yadrenite-orazhiya.html", "text": "Севернокорейският лидер Ким Чен-ун се ангажира да работи с президента на САЩ Доналд Тръмп в отговор на „предизвикателствата\", предава японската информационна агенция Kyodo.\r\nЛидерът на изолираната комунистическа страна не поясни какви точно са тези предизвикателства, затова неговият коментар бе приет като показателен за желанието му да съдейства за ядреното разоръжаване на Корейския полуостров и прекратяването на десетилетната вражда между Вашингтон и Пхенян. \r\nНа срещата в Сингапур всички погледи изглежда са насочени към Ким Чен-ун в очакване на това дали той ще се съгласи да се откаже от ядрения арсенал на Пхенян в замяна на гаранции за сигурността на Северна Корея. \r\nНа разширена среща с представители на двете страни, на чието начало бяха допуснати медиите, Ким Чен-ун увери: „Имаме предизвикателства пред нас, но ще работим съвместно с Тръмп“. В отговор американският президент заяви: „Ще ги решим… из очаквам с нетърпение да работим с Вас за решаването им“.\r\nПопитан от репортерите дали Северът ще се откаже от ядрените оръжия, Ким Чен-ун се въздържа от отговор.Тереза Герова", "date": "2018.06.12", "title": "Kyodo: Ким Чен-ун обещава да работи с Доналд Тръмп за справяне с предизвикателствата, но не поясни дали ще се откаже от ядрените оръжия"}
{"url": "http://www.focus-news.net/news/2018/06/12/2532822/kyustendil-kosene-na-trevni-ploshti-se-izvarshva-po-avtomagistrala-struma-mezhdu-dolna-dikanya-i-tunel-blatino.html", "text": "Косене на тревни площи се извършва в отделни участъци от автомагистрала „Струма”. Това съобщи за Радио „Фокус” – Кюстендил дежурният в Областно пътно управление – Кюстендил. Косене се извършва в участък от автомагистрала „Струма” между Долна Диканя и тунел „Блатино”. Водачите на моторни превозни средства трябва да се движат с повишено внимание и съобразена скорост, спазвайки пътната сигнализация. Срокът за приключване на дейностите е 15 юни. Същите дейности се извършват в участъка между Кочериново и Благоевград. Срокът за приключване на дейностите е 12 юни. Поради свличане на земна маса върху пътното платно движението в района на Рилски манастир се извършва само в едната лента. Срокът е до 15 юни. Изсичане на храсти се извършва по пътя Рила – Рилски манастир – Кирилова поляна. Срокът за приключване на дейностите е 15 юни. Движението се извършва само в едната лента. Участъкът е сигнализиран с пътни знаци. Ново трасе се изгражда по пътя Бобов дол – Жедна. Поради свлачище се усвояват нови площи. Движението се извършва съгласно проект за временна организация и безопасност до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.06.12", "title": "Кюстендил: Косене на тревни площи се извършва по автомагистрала „Струма” между Долна Диканя и тунел „Блатино”"}
{"url": "http://www.focus-news.net/news/2018/06/12/2532825/veliko-tarnovo-darzhaven-fond-zemedelie-shte-predstavi-deynostta-si-v-debelets-v-ramkite-na-organiziraniya-den-na-otvorenite-vrati.html", "text": "С представяне на черешово стопанство в Дебелец, чиито собственик получава средства по четири различни схеми, Областна дирекция на Държавен фонд „Земеделие“ разказва за дейността си. В институцията днес е обявен Ден на отворените врати, който ще продължи до 17.30 часа. Това каза за Радио „Фокус“ – Велико Търново ръководителят ѝ Тодор Тодоров. Той уточни, че визитата ще се случи в 11.30 часа. „С организиран транспорт ще отидем до едно образцово черешово стопанство в Дебелец, където ще представим градината на бенефициент, който получава средства от Фонда по четири схеми“, обясни Тодоров. Всеки, който желае, може да посети Разплащателната агенция, като експертите заявиха готовност да отговарят на всякакви въпроси.\r\nЛуиза ТРАНЧЕВА", "date": "2018.06.12", "title": "Велико Търново: Държавен фонд „Земеделие“ ще представи дейността си в Дебелец в рамките на организирания Ден на отворените врати"}
{"url": "http://www.focus-news.net/news/2018/06/12/2532818/inzh-boyan-paunov-toplofikatsiya-sofiya-osiguryavaneto-na-dostap-do-vodomerite-za-topla-voda-shte-dade-vazmozhnost-izravnitelnite-smetki-da-badat-izgotveni-barzo-i-korektno.html", "text": "Осигуряването на достъп до водомерите за топла вода ще даде възможност изравнителните сметки на Топлофикация „София“ да бъдат изготвени бързо и коректно. Това каза за Радио „Фокус“ инж. Боян Паунов, директор на Дирекция „Експлоатационна дейност“ по повод очакваните изравнителни сметки от Топлофикация „София“. Според него потребителите трябва да знаят, че отчитането на всеки един апартамент в дадената сграда оказва влияние на изравнителните сметки на останалите. „На клиентите се дават две възможни дати за отчет, като едната задължително е в извънработно за клиента време\", добави Паунов. „В случай че някой клиент е възпрепятстван да осигури достъп до двете дати, той има възможност да осигури трета дата, която обаче се заплаща с ценоразписа на съответната фирма. След изготвянето и получаването на годишната изравнителна сметка има едномесечен срок за рекламация, в който всеки клиент, ако има някакви претенции към размера на изравнителната сметка, може да предяви претенции към съответната фирма и да изиска допълнителен отчет“, коментира инж. Боян Паунов. Той добави, че според Наредбата за водоснабдяване всички клиенти, които са били възпрепятствани по различни причини да осигурят достъп за извършване на отчета, ще получат нов тримесечен срок. „Не по-късно от първи октомври трябва да се приключи с всички отчети и изготвяне на годишните изравнителни сметки\", обясни Паунов.", "date": "2018.06.12", "title": "Инж. Боян Паунов, Топлофикация „София“: Осигуряването на достъп до водомерите за топла вода ще даде възможност изравнителните сметки да бъдат изготвени бързо и коректно"}
{"url": "http://www.focus-news.net/news/2018/06/12/2532821/nikos-kotsiyas-v-intervyu-za-televiziya-kontra-zoran-zaev-prie-imeto-severna-makedoniya-reshen-e-i-vaprosat-s-konstitutsiyata.html", "text": "В интервю за телевизионния канал „Контра“, министърът на външните работи на Гърция Никос Коцияс коментира телефонния разговор Заев-Ципрас. И докато македонският премиер не разкри никакви подробности за разговора с гръцкия си колега, първият дипломат на Атина направи публична изява, с която хвърли светлина върху ситуацията. Съгласно думите му, Заев е приел новото име на страната да бъде „Северна Македония“, решен е и въпросът за Конституцията – при това по инициатива на Скопие, отбелязва македонското електронно издание „Курир“.\r\nКоцияс подчерта, че в понеделник е направена „решителна стъпка“, визирайки телефонния разговор между министър-председателите на двете страни. „Ако преговорите завършат утре (вторник, 12 юни – бел. р.), разговорът за името ще бъде завършен\", подчерта ръководителят на гръцката дипломация. „Той (Заев) избра това, което иска, вече го направи“, допълни Коцияс.\r\nВъншният министър на Гърция разкри, че името Северна Македония е избрано лично от Заев, а от предложенията на американския дипломат Матю Нимиц, Вардарска Македония е било отказано от Скопие, а Македония (Скопие) и Илинденска Македония - от гръцката страна. На масата за преговори бяха представени още вариантите за Горна Македония, Нова Македония и Северна Македония. Заев обаче е избрал името Северна Македония.\r\nВ интервюто Коцияс говори и за промяна на Конституцията на Македония, както и на името на Македонската православна църква. „Решихме проблема с конституцията и съм развълнуван, че проблемът е решен по инициатива на Скопие. Мисля, че Църквата ще бъде наречена Охридска Архиепископия, историческо име, което тази църква носи с векове\", поясни Коцияс.Тереза Герова", "date": "2018.06.12", "title": "Никос Коцияс в интервю за телевизия „Контра“: Зоран Заев прие името „Северна Македония“, решен е и въпросът с Конституцията"}
{"url": "http://www.focus-news.net/news/2018/06/12/2532824/zam-ministar-tanya-mihaylova-v-9-ot-14-darzhavni-zrelostni-izpiti-po-izbor-na-uchenika-imame-povishavane-na-rezultatite.html", "text": "В 9 от 14 държавни зрелостни изпити по избор на ученика имаме повишаване на резултатите. Това каза на брифинг зам.-министърът на образованието и науката Таня Михайлова, предаде репортер на Агенция „Фокус“. „Със сигурност резултатите от държавните зрелостни заслужават (ДЗИ) интерес. Ще видим една тенденция, която е по-скоро удовлетворяваща. В 9 от 14 изпити по избор на ученика имаме повишаване на резултатите. ДЗИ са отговорност на всеки един, зает в образователната система“, коментира Михайлова. \r\nЛюба АЛЕКСИЕВА", "date": "2018.06.12", "title": "Зам.-министър Таня Михайлова: В 9 от 14 държавни зрелостни изпити по избор на ученика имаме повишаване на резултатите"}
{"url": "http://www.focus-news.net/news/2018/06/12/2532829/veliko-tarnovo-ostanki-ot-choveshko-tyalo-sa-namereni-na-brega-na-reka-yantra-kray-grada.html", "text": "Останки от човешко тяло са намерени на брега на река Янтра край града. Това съобщиха от ОДМВР – Велико Търново. Сигналът за случая е получен в 20.00 часа снощи. Останките са открити в близост до мост на пътя Велико Търново – Русе (в района на тунелите). Местопроизшествието е запазено. По случая е започнато досъдебно производство.\r\nКъм момента на място, освен екип на полицията, има и служители на Регионална дирекция „Пожарна безопасност и защита на населението“.", "date": "2018.06.12", "title": "Велико Търново: Останки от човешко тяло са намерени на брега на река Янтра край града"}
{"url": "http://www.focus-news.net/news/2018/06/12/2532826/mvr-chetirima-dushi-sa-zaginali-a-27-sa-postradali-pri-katastrofi-v-stranata-prez-izminaloto-denonoshtie.html", "text": "Четирима души са загинали, а 27 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 21 тежки пътнотранспортни произшествия. В София са регистрирани 66 леки и пет тежки катастрофи, при които са пострадали 5 души.", "date": "2018.06.12", "title": "МВР: Четирима души са загинали, а 27 са пострадали при катастрофи в страната през изминалото денонощие"}
{"url": "http://www.focus-news.net/news/2018/06/12/2532832/kyustendil-patyat-za-sapareva-banya-shte-bade-vremenno-zatvoren-zaradi-zasnemane-na-stseni-ot-filmova-produktsiya.html", "text": "Пътят за Сапарева баня ще бъде временно затворен заради заснемане на сцени от филмова продукция. Това съобщи за Радио „Фокус” – Кюстендил Десислава Айдарова, експерт „Връзки с обществеността” към Община Сапарева баня. По думите ѝ става въпрос за четирилентовия път, свързващ Сапарева баня с пътя Дупница – Самоков. Затварянето на пътя ще бъде от 12 до 13 юни, за времето от 10.00 часа до 22.00 часа. „Отклонението към града ще бъде затворено за преминаване на моторни превозни средства. Затварянето на четирилентовия път е свързано със заснемането на сцени от филмова продукция. Пътуващите ще могат да използват обходен маршрут за преминаване през село Сапарево”, каза Десислава Айдарова.\r\nВенцеслав ИЛЧЕВ", "date": "2018.06.12", "title": "Кюстендил: Пътят за Сапарева баня ще бъде временно затворен заради заснемане на сцени от филмова продукция"}
{"url": "http://www.focus-news.net/news/2018/06/12/2532831/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Месец юни е много важен за всички ученици, които завършват някои от етапите на образованието си. Изключение не правят и децата, които са приключили с обучението си в яслените групи и им предстои да бъдат записани в детска градина. През настоящата година Община Свищов обяви изцяло електронен прием в детските заведения, а повече за сроковете, които родителите трябва да знаят, ще ни разкаже в предаването „Добре дошли в Свищов“ на Радио „Фокус“ – Велико Търново Румяна Кузева, началник Отдел „Образование“ в местната администрация. И още в минутите на днешното издание ще Ви запознаем с програмата на още един предстоящ празник, който ще се случи в свищовското село Овча могила идния уикенд. Регионалният фестивал на българската погача се организира от читалището в селото, чиито председател е и кметът на населеното място Нели Великова. Освен за празника, тя ще ни разкаже и за посещението на служители от Кризисния център в населеното място в Страсбург. Водещ на предаването днес е Луиза Транчева. Телефонът за връзка със студиото е 0885 303 375.", "date": "2018.06.12", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/06/12/2532820/dina-hristova-glavna-inspektsiya-po-truda-detskiyat-trud-v-balgariya-e-dostatachno-zashtiten-ot-eksploatatsiya.html", "text": "Детският труд в България е достатъчно защитен от експлоатация. Това каза за сутрешния блок „Добро утро, България“ на Радио „Фокус“ Дина Христова от Изпълнителната агенция „Главна инспекция по труда“ по повод Световния ден за борба с детския труд. Според нея задължително се изисква разрешение от инспекцията по труда, когато лицата не са навършили 18 години, за да може контролният орган да получи информация за евентуалната месторабота на тези лица и предлаганите им условия на труд. „България е една от страните, в които възрастта за задължително образование и за започване на работа съвпадат\", добави Христова. „Тъй като по Конституция задължителното образование в България е до 16 години, съответно и детският труд до 16 години е забранен. Разбира се, има изключения за лица, които не са навършили 16 години, но тук става дума по-скоро за талантливи деца и за техни участия в театрални или музикални състави. Освен това има специална наредба, в която се съдържа списък за условията, при които те не могат да работят“, коментира Дина Христова. Тя допълни, че е криминализирано наеманото на непълнолетни лица без разрешение от Инспекцията по труда. „За изминалата година има 90 случая на наети непълнолетни лица\", каза още Христова и определи бройката като „неголямо число“. Тя каза още, че в случай на установено нарушение се подават сигнали до прокуратурата, провинилите се работодатели се преследват от Наказателния кодекс.", "date": "2018.06.12", "title": "Дина Христова, Главна инспекция по труда: Детският труд в България е достатъчно защитен от експлоатация"}
{"url": "http://www.focus-news.net/news/2018/06/12/2532827/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-13-yuni.html", "text": "„Софийска вода” временно ще прекъсне водоснабдяването в някои части на столицата на 13 юни. Това съобщиха от пресцентъра на дружеството.\r\nВъв връзка с пресвързване на довеждащ водопровод, захранващ резервоар „Мърчаево“ се налага спиране на водоподаването от 10:00 до 22:00 часа на клиентите на „Софийска вода”, живеещи в: с. Мърчаево. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: до кметството, на площада.\r\nВъв връзка с подмяна на сградно водопроводно отклонение в жк. „Сухата река“ се налага спиране на водоподаването от 09:30 до 16:30 часа на клиентите на „Софийска вода”, живеещи в района на: ул. „Яворица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Явовица“ № 31.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.06.12", "title": "„Софийска вода” временно ще прекъсне водоснабдяването в някои части на столицата на 13 юни"}
{"url": "http://www.focus-news.net/news/2018/06/12/2532828/pss-dobri-sa-usloviyata-za-turizam-v-planinite.html", "text": "Условията за туризъм в планините са много добри. Това съобщиха за Агенция „Фокус от ПСС. Единствено в най-високата част на Стара планина, има преминаваща мъгла – около връх Ботев. Температурите са между 8 и 21 градуса. Времето е топло и подходящо за разходки. Няма регистрирани инциденти с туристи през изминалото денонощие. Лифтовите съоръжения никъде не работят. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.06.12", "title": "ПСС: Добри са условията за туризъм в планините"}
{"url": "http://www.focus-news.net/news/2018/06/12/2532830/tass-donald-tramp-i-kim-chen-un-podpisaha-dostatachno-vseobhvaten-dokument.html", "text": "Държавният глава на САЩ Доналд Тръмп и севернокорейският лидер Ким Чен-ун подписаха съвместен документ, предава TACC, като допълва, че двамата са благодарили един на друг за успешното провеждане на срещата на върха в Сингапур.\r\nПо думите на американския президент, подписаният документ е многостранен. „Подписахме много важен документ. Достатъчно всеобхватен. И двамата се радваме на честта да го подпишем“, подчерта Тръмп. \r\nСъщевременно президентът на САЩ обеща „много бързо“ да бъде започнат процес за по-нататъшното развитие на отношенията между Вашингтон и Пхенян, като добави, че двете страни „ще впечатлят с резултатите, които успеят да постигнат“. \r\n„Отношенията между САЩ и Северна Корея ще се различават от тези, които имаха до този момент“, увери Тръмп. Той заяви, че е готов да покани Ким Чен-ун в Белия дом. „Със сигурност“, отговори американският президент на съответния журналистически въпрос.\r\nНа свой ред лидерът на Пхенян заяви, че светът ще стане свидетел на големи промени след срещата на върха. „Светът ще види велики промени. Искам да благодаря на президента (на САЩ Доналд) Тръмп за това, че срещата се състоя“, подчерта Ким Чен-ун.Тереза Герова", "date": "2018.06.12", "title": "ТАСС: Доналд Тръмп и Ким Чен-ун подписаха „достатъчно всеобхватен“ документ"}
{"url": "http://www.focus-news.net/news/2018/06/12/2532837/sofiya-zamestnik-kmetat-evgeni-krusev-shte-proveri-remonta-na-peshehodniya-podlez-na-krastovishteto-na-bulbalgariya-i-bulakadivan-geshov.html", "text": "От 13.00 часа заместник-кметът на София по направление транспорт и транспортна инфраструктура Евгени Крусев ще провери ремонта на пешеходния подлез на кръстовището на бул.“България“ и бул.“Акад.Иван Гешов“. Това съобщиха от пресцентъра на Столична община.\r\nВ момента се изпълнява цялостен ремонт на подлеза.", "date": "2018.06.12", "title": "София: Заместник-кметът Евгени Крусев ще провери ремонта на пешеходния подлез на кръстовището на бул.“България“ и бул.“Акад.Иван Гешов“"}
{"url": "http://www.focus-news.net/news/2018/06/12/2532841/sliven-povishena-e-opasnostta-ot-padashti-kamani-po-patya-sliven-ichera-gradets.html", "text": "Няма нововъведени ограничения за пътуващите в областта. Трафикът по основните пътни артерии и в сливенската отсечка на автомагистрала „Тракия“ е интензивен, съобщиха от Областно пътно управление. Пътищата са сухи и нормално проходими. Затворени за автомобили над 10 тона са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец.", "date": "2018.06.12", "title": "Сливен: Повишена е опасността от падащи камъни по пътя Сливен – Ичера – Градец"}
{"url": "http://www.focus-news.net/news/2018/06/12/2532836/pazardzhik-okrazhniyat-sad-shte-gleda-deloto-sreshtu-mazh-obvinen-v-dlazhnostno-prisvoyavane-na-486-744-lv.html", "text": "Окръжният съд в Пазарджик ще гледа дело за присвояване в особено големи размери. Това съобщи за Радио „Фокус“ – Пазарджик Маринела Георгиева от администрацията на Съда. Делото се разглежда за втори път в Окръжен съд - Пазарджик. Образувано е по протест на Районна прокуратура – Пазарджик против присъда на Районен съд – Пазарджик, с която подсъдимият Велко Генчев е признат за виновен в това, че като изпълнителен директор на „Каучук“ АД при условията на продължавано престъпление е присвоил чужди пари общо 486 744 лв., връчени му в това качество и поверени му да ги пази и управлява. Длъжностното присвояване е в особено големи размери и е извършено от 2 лица след предварителен сговор между тях. Осъден е на 5 години лишаване от свобода при общ режим на изтърпяване на наказанието в затворническо общежитие от открит тип и е лишен от право да заема да заема ръководна държавна или обществена длъжност и да упражнява професия, свързана с материална отчетност за срок от 5 години. Вторият подсъдим по делото Иван Славков е признат за виновен в това, че като длъжностно лице заместник-директор на „Каучук“ АД е присвоил чужди пари общо 486 744 лв., връчени му в това качество и поверени му да ги пази и управлява. Длъжностното присвояване е в особено големи размери и е извършено от 2 лица след предварителен сговор между тях. Осъден е на 5 години лишаване от свобода при общ режим на изтърпяване на наказанието в затворническо общежитие от открит тип и е лишен от право да заема да заема ръководна държавна или обществена длъжност и да упражнява професия, свързана с материална отчетност за срок от 5 години. Съдия-докладчик по делото е Александър Александров, а началото на съдебното заседание е в 13.30 часа.\r\nВаня НИКОЛОВА", "date": "2018.06.12", "title": "Пазарджик: Окръжният съд ще гледа делото срещу мъж, обвинен в длъжностно присвояване на 486 744 лв."}
{"url": "http://www.focus-news.net/news/2018/06/12/2532838/cnn-sreshtata-na-varha-v-singapur-priklyuchi-kim-chen-un-napusna-sentosa.html", "text": "Историческата среща на върха между лидерите на САЩ и Северна Корея в Сингапур приключи. Ким Чен-ун напусна остров Сантоса, предава американският телевизионен канал CNN.\r\nДоналд Тръмп и севернокорейският лидер подписаха съвместно споразумение, детайлите на което все още не са ясно очертани. Двамата прекараха деня в разговори и срещи с водещите си съветници, пояснява телевизията. Тереза Герова", "date": "2018.06.12", "title": "CNN: Срещата на върха в Сингапур приключи, Ким Чен-ун напусна Сентоса"}
{"url": "http://www.focus-news.net/news/2018/06/12/2532842/po-matematika-sa-nay-visokite-rezultati-ot-nachaloto-na-provezhdaneto-na-darzhavnite-zrelostni-izpiti.html", "text": "Най-високи са резултатите по математика от началото на провеждането на държавните зрелостни изпити (70,41 т.). Това стана ясно по време на брифинг в Министерството на образованието и науката, на който бяха представени резултатите от държавните зрелостни изпити, предаде репортер на Агенция „Фокус“. По български език и литература заявилите допускане до държавен зрелостен изпит са 55 188, допуснатите са 52 635, а положилите изпит са 51 088. По втория държавен зрелостен изпит заявилите са 44 920, допуснати – 43 038, положили – 41 670. 333 зрелостници са положили изпит по желание. \r\nНараства процентът на отличните оценки по математика, физика и астрономия, английски език и по немски език, което говори за повишена мотивация и добре преценен избор на предмет за II ДЗИ. \r\nСредната оценка по български език и литература е добър 4,24,  а на II ДЗИ – много добър 4,50. Най-висок брой точки има по чуждите езици. Увеличава се процентът на зрелостниците, които създават текст на ДЗИ по български език и литература.  Очертава се устойчива тенденция към спад на процента на двойките по география в сравнение с предходните две години (32,56% за 2016 г., 24,86% за 2017 г. и 17,18% за 2018 г.). \r\nОт МОН отчитат, че добре са сработили мерките за сигурност – само 16 анулирани работи на ДЗИ, по време на проверката и оценяването за нарушена анонимност са анулирани 11 работи. По нисък брой точки се отчита по биология и здравно образование, испански език, френски език  и италиански език. 215 зрелостници са с максималния брой от 100 точки, през 2017 г. – те са били 18. С 0 точки са 4-ма зрелостници, през 2017 г. те са били 15. \r\n4496 зрелостници са с поне една слаба оценка, през 2017 г. те са били 5882. Отличните оценки по български език и литература са 6474, а през 2017 г. те са били 6155. Отличните оценки по II ДЗИ са 13380. Слабите по БЕЛ – 3025, а по II ДЗИ – 2228. С най-добър резултат по български език и литература е 91 Немска езикова гимназия-София - 5,62, а по втория държавен зрелостен изпит - Амеркианския колеж в София - 5,93. \r\nЛюба АЛЕКСИЕВА", "date": "2018.06.12", "title": "По математика са най-високите резултати от началото на провеждането на държавните зрелостни изпити"}
{"url": "http://www.focus-news.net/news/2018/06/12/2532844/pazardzhik-narodnite-predstaviteli-ot-pp-gerb-provedoha-otkrita-priemna-s-grazhdanite-na-obshtina-panagyurishte.html", "text": "Народните представители от ПП ГЕРБ Десислава Тодорова, Даниела Малешкова и Димитър Гечев проведоха открита приемна с гражданите на община Панагюрище, съобщиха от офиса на ГЕРБ - Пазарджик. На срещата присъства и кметът на Общината инж. Никола Белишки. Жителите на Панагюрище поставиха актуални проблеми, свързани с инфраструктурата в общината. Хората поискаха съдействие за финансиране от държавата на проект за  довеждащ водопровод  от бъдещата пречиствателна станция за питейна вода, която ще бъде изградена от язовир Луда Яна  до резервоарите за „Висока зона“ за водоснабдяването на град Панагюрище, разяснения по прилагането на някои от нормите на новоприетия Закон за земеделските земи, както и по част от нормите на Закона за оръжията и боеприпасите. Народните представители се запознаха с всички въпроси и поеха ангажимент да съдействат за решаването им.", "date": "2018.06.12", "title": "Пазарджик: Народните представители от ПП ГЕРБ проведоха открита приемна с гражданите на община Панагюрище"}
{"url": "http://www.focus-news.net/news/2018/06/12/2532847/ankara-vaprosat-s-turskite-ofitseri-e-tran-v-otnosheniyata-s-atina.html", "text": "Анкара изостри реториката си във връзка с осмината турски военнослужещи в Гърция, които настоява да бъдат екстрадирани, подчертавайки, че въпросът ще остане трън в отношенията с Атина, съобщава електронното издание на гръцкия вестник Kathimerini.\r\nВоеннослужещите, които Анкара иска да съди за предполагаемата им роля в опита за държавен преврат от лятото на 2016 г., бяха освободени от гръцкия съд миналата седмица.\r\nТурският вицепремиер Бекир Боздаг отново обвини Гърция в защита на „терористите\", подчертавайки, че поведението на Атина ще повлияе на всички аспекти на двустранните отношения.\r\nБоздаг продължава да твърди, че Гърция се опитва да изкопчи военни тайни от военнослужещите на Анкара, които той определи като „лишени от някаква представа за патриотизъм“.\r\nС нападките срещу Гърция, отправени в контекста на предизборната кампания, лидерът на „Партията на националистическото действие“ Девлет Бахчели допълнително нагнети ситуацията, като в предизборния си клип представи остров Кипър като част от Турция.\r\n„Защо са разстроени [гърците]? Как иначе можехме да изобразим [Кипър]. Казвам отново и подчертавам, че Кипър е турски. Това е турска земя и тя ще остане такава“, подчерта Бахчели. Той предупреди Гърция да не играе „игри\" в Егейско море и да не забравя „какво се случи в гръцко-турската война\", когато [гърците] бяха потопени в морето\".\r\n„Желанието Егейско море да се превърне отново в гроб за гръцките аспирации все още е живо\", увери Бахчели. \r\nМеждувременно Турция продължава с нарушенията на гръцкото въздушно пространство в Егейско море. В понеделник следобед два изтребителя F-16 навлязоха в Атинския регион за полетна информация над Лемнос и Лесбос. Тереза Герова", "date": "2018.06.12", "title": "Анкара: Въпросът с турските офицери е трън в отношенията с Атина"}
{"url": "http://www.focus-news.net/news/2018/06/12/2532848/varna-dnes-shte-bade-otvorena-elektronnata-sistema-za-priem-na-parvoklasnitsi-v-obshtinata-na-vtoro-klasirane.html", "text": "В 10.00 часа днес системата за електронен прием на първокласници ще бъде отворена за подаване на нови заявления. Това съобщиха за Радио „Фокус“ – Варна от общинската дирекция „Образование и младежки дейности“. В нея ще могат да се подават документи за деца, неучаствали в първо класиране, а също и са се нанасят  корекции на заявленията за деца, участвали на първото класиране. Свободните места за второ класиране за първокласници бяха обявени вчера. Те са 542 в общо 35 училища на територията на града. За второ класиране родителите отново имат възможност да подредят по ред на желанията 10 учебни заведения, в които са обявени свободни места. Това може да направят и на място в дирекция „Образование и младежки дейности“.\r\nДиана СТОЕВА", "date": "2018.06.12", "title": "Варна: Днес ще бъде отворена електронната система за прием на първокласници в общината на второ класиране"}
{"url": "http://www.focus-news.net/news/2018/06/12/2532845/premierat-boyko-borisov-pristigna-v-izmir-kadeto-shte-se-sreshtne-s-turskiya-si-kolega-binali-yaldaram.html", "text": "Премиерът Бойко Борисов пристигна в Измир, където ще се срещне с турския си колега Бинали Йълдъръм, предаде репортер на Агенция „Фокус“. Срещата е в отговор на поканата на турския премиер Бойко Борисов да бъде гост на церемонията за откриването на трансанадолския газопровод ТАНАП. Газопроводът ще бъде открит в турския град Ескишехир, така първият газ от находището Шах Дениз 2 в Азербайджан ще достигне до турския пазар. \r\nВ българската делегация в Турция участват вицепремиерът Томислав Дончев, министърът на икономиката Емил Караниколов и посланик Н.Пр Надежда Нейнски. \r\nРаботното посещение на премиера Борисов продължава в Израел. Там му предстоят срещи с израелския министър-председател Бенямин Нетаняху, с президента Реувен Ривлин, както и с лидера на опозицията Исаак Херцог.\r\nБиляна ИВАНОВА", "date": "2018.06.12", "title": "Премиерът Бойко Борисов пристигна в Измир, където ще се срещне с турския си колега Бинали Йълдъръм"}
{"url": "http://www.focus-news.net/news/2018/06/12/2532843/vidin-2-km-e-opashkata-ot-tezhkotovarni-avtomobili-na-izhod-na-granichen-punkt-dunav-most-2.html", "text": "2 км е опашката от тежкотоварни автомобили на изход на граничен пункт „Дунав мост 2“, каза за Радио „Фокус“ дежурният служител на пункта. Той посочи, че през летния сезон трафикът през пункта е по-интензивен, но обработката на документите на тежкотоварните камиони става бързо и не се създава напрежение сред водачите на превозните средства. Работят всички трасета на граничния пункт. На другите два гранични пункта във Видинска област – „Връшка чука“ и „Брегово“ трафикът е спокоен, няма натрупване на превозни средства, нормално се преминава и от двете страни на границата.\r\nАнна ЛОЗАНОВА", "date": "2018.06.12", "title": "Видин: 2 км е опашката от тежкотоварни автомобили на изход на граничен пункт „Дунав мост 2“"}
{"url": "http://www.focus-news.net/news/2018/06/12/2532849/sport-viktoriya-tomova-otpadna-na-starta-na-turnira-v-ungariya.html", "text": "Виктория Томова отпадна още в  първия кръг на турнира в унгарския град Ходмезьовашархей. Първата ракета на България, която бе четвърта поставена в основната схема на състезанието,   загуби с 4:6, 3:6 от представителката на домакините Река-Лука Яни. Двубоят помежду им продължи 84 минути.\r\nТомова спечели само три от девет гейма, в които сервираше.", "date": "2018.06.12", "title": "Спорт: Виктория Томова отпадна на старта на турнира в Унгария"}
{"url": "http://www.focus-news.net/news/2018/06/12/2532840/ombudsmanat-maya-manolova-sas-smyanata-na-edin-ministar-darzhavata-ne-spira-da-sashtestvuva.html", "text": "Със смяната на един министър, държавата не спира да съществува. Това каза омбудсманът Мая Манолова в предаването „Здравей, България“ по Нова телевизия във връзка с оставката на социалния министър Бисер Петков. „Вчера за пореден ден заедно с майките на деца с увреждания коментирахме законопроекта за личната помощ, който беше изработен от моя екип. В срещата участваха и представители на Министерството на труда и социалната политика. Също така в резултат на поканата ни към депутати от ресорни комисии участваше и депутатът Антон Кутев, който единствен се отзова“, обясни Манолова. „Вчера постигнахме съгласие с майките по всички дискутирани текстове и беше заявена позиция - от хората, които стоим зад този законопроект, да бъде направена една много детайлна финансова обосновка, колко ще струва на държавната хазна. В крайна сметка от една страна да се постигне справедливост, подкрепа за хората, които имат огромни проблеми, а от друга тези промени да бъдат в рамките на възможностите на държавния бюджет“, каза още омбудсманът и поясни, че на самата среща не е присъствал социалният  министър, а представители  на министерство. \"След като отново обсъдихме спорните текстове, тъй като намерението на представителите на социалното министерство беше да ни убеждават, че този закон може да бъде част от други законопроекти, които в момента се изготвят от министерството. И едва ли не с няколко текста този въпрос с личната помощ да бъде решен, което според нас е невъзможно. Законодателните предложения, които в момента се работят в Министерството на труда и социалната политика, са с неясен хоризонт. Не се знае кога ще се финализира работата по тях. 31-ви юли е крайният срок, който е поставен за приключването на работата по тях в социалното министерство. След това те трябва да бъдат подложени на обществено обсъждане, да минат през Министерския съвет и през парламента. Предизвикателството пред мен и моя екип е да се вместим в парите, които и в момента се харчат за асистентска грижа”, заяви омбудсманът Мая Манолова и допълни, че на 100% застава зад родителите на деца с увреждания.\r\n\"Нужно е да се намесят социалното и финансовото министерство, които да направят една финансова обосновка. Ние не искаме да се приемат текстове, които не могат да бъдат реализирани с бюджета на държавата. Но като омбудсман настоявам парите в държавата за хората с увреждания да се разпределят по справедлив начин, така че да се решават проблеми”, каза още Мая Манолова.", "date": "2018.06.12", "title": "Омбудсманът Мая Манолова: Със смяната на един министър, държавата не спира да съществува"}
{"url": "http://www.focus-news.net/news/2018/06/12/2532851/glavniyat-prokuror-sotir-tsatsarov-otpravi-predlozhenie-do-ministar-predsedatelya-otnosno-kontsesionniya-dogovor-za-natsionalen-park-pirin.html", "text": "Главният прокурор Сотир Цацаров отправи предложение до министър-председателя относно концесионния договор за Национален парк „Пирин“. Това съобщиха от пресцентъра на Прокуратура на Република България. \r\nНа 26 февруари 2018 г. във Върховната касационна прокуратура е постъпил сигнал от Политическа партия „Зелените“, с твърдения за извършени закононарушения/престъпления във връзка с изпълнението на договор за предоставяне на концесия на територията на Национален парк „Пирин“, на дружество „Юлен“ АД, както и с твърдения за незаконосъобразно разходване на средства от държавния бюджет за субсидиране на Българска федерация по ски. Отправено е искане за извършване на проверка съобразно правомощията на прокуратурата. По образуваната преписка № 3006/2018 г., по разпореждане на главния прокурор, се извършва лична проверка от прокурор от Върховна касационна прокуратура. В хода на проверката, прокурорът е преценил, че се налага изпращане на предложение до Министерския съвет по реда на чл. 145 ал. 1 т. 6 ЗСВ, за предприемане на спешни действия за вземане на решение за изменение и допълнения на концесионния договор от 21.12.2001 г.\r\nДнес главният прокурор Сотир Цацаров, в изпълнение на правомощията на прокуратурата по надзора за законност, отправи предложение до министър-председателя, за следното: \r\n„Министерският съвет на Република България да предприеме:\r\n- незабавни действия за изменение и допълнение на концесионния договор от 21 декември 2001 г. с „Юлен“ АД за предоставена концесия с предмет особено право на ползване върху част от територия, изключителна държавна собственост – част от територията на Национален парк „Пирин“, община Банско, „Ски  зона с център Банско“, при съобразяване с разпоредбите на действащото законодателство (включително и в частта относно определянето на концесионното възнаграждение);\r\n- да предприеме незабавни действия за осигуряване на пълно съответствие на ползваната от концесионера площ с тази по концесионния договор (99,55ха, съгласно Териториално устройствен план (ТУП) на извънселищна територия „Ски зона с център гр. Банско“, индивидуализирана с координатите на точки от № 1 до № 252 в координатната система „1970г.“ по чупките на външната граница на ски зоната).“\r\nВ същото време, от преписката са отделени материали, касаещи разходване на средства от държавния бюджет по договори между Сдружение Българска федерация по ски и Министерство на младежта и спорта. Те са изпратени по компетентност на Софийска градска прокуратура, за допълнителна проверка с оглед данни да престъпления по чл. 282 НК и чл. 219 НК.\r\nРаботата по преписката на Върховната касационна прокуратура продължава с възложен служебен контрол на прокурорски постановления за отказ от образуване на досъдебно производство по сигнали за допуснати нарушения и неизпълнение на концесионния договор от 21 декември 2001 г., сключен между МС и „Юлен“ АД.", "date": "2018.06.12", "title": "Главният прокурор Сотир Цацаров отправи предложение до министър-председателя относно концесионния договор за Национален парк „Пирин“"}
{"url": "http://www.focus-news.net/news/2018/06/12/2532852/kyustendil-tantsov-ansambal-pautaliya-organizira-blagotvoritelen-kontsert-v-selo-zhilentsi.html", "text": "Танцов ансамбъл „Пауталия” организира благотворителен концерт в Кюстендил. Това съобщи за Радио „Фокус” – Кюстендил Валентин Кенов, ръководител на ансамбъла. Благотворителният концерт ще се състои от 19.00 часа на сцената в центъра на село Жиленци. Той е в подкрепа на Даниела Иванова Ивайлова, която е танцьор от ансамбъл „Пауталия”. Тя е на 36 години, от 6 месеца е с диагноза „Хронична дихателна недостатъчност - декомпенсация”. Наложителна е спешна, животоспасяваща трансплантация в чужбина, за която Даниела е в листа на чакащите. Сумата, необходима за съпътстващото лечение, е 100 000 евро. Над 130 са вече кутиите за дарения, които са поставени в целия Кюстендил.\r\nВенцеслав ИЛЧЕВ", "date": "2018.06.12", "title": "Кюстендил: Танцов ансамбъл „Пауталия” организира благотворителен концерт в село Жиленци"}
{"url": "http://www.focus-news.net/news/2018/06/12/2532835/kim-chen-un-severna-koreya-i-sasht-reshiha-da-zagarbyat-minaloto.html", "text": "След историческата среща на върха в Сингапур лидерът на Пхенян увери, че Северна Корея и САЩ са решили да загърбят миналото си, предава AFP. \r\n„Днес проведохме историческа среща и решихме да загърбим миналото си, двамата подписахме забележителен документ“, заяви Ким Чен-ун, като благодари на американския президент Доналд Тръмп за съдействието му за провеждане на срещата. „Светът ще стане свидетел на големи промени“, подчерта Ким Чен-ун.Тереза Герова", "date": "2018.06.12", "title": "Ким Чен-ун: Северна Корея и САЩ решиха да загърбят миналото"}
{"url": "http://www.focus-news.net/news/2018/06/12/2532834/afp-donald-tramp-uveri-che-yadrenoto-razorazhavane-na-koreyskiya-poluostrov-shte-zapochne-mnogo-barzo.html", "text": "Президентът на САЩ Доналд Тръмп заяви, че процесът за ядрено разоръжаване на Корейския полуостров ще започне „много бързо“, предава AFP.\r\n„Ще започнем този процес“, увери държавият глава на САЩ в отговор на въпрос за денуклеаризацията, допълвайки, че тя ще стартира „много бързо“.\r\nПо-рано бе съобщено, че Тръмп и севернокорейският лидер Ким Чен-ун са подписали съвместен документ. По думите на американския президент, той е многостранен. „Подписахме много важен документ. Достатъчно всеобхватен. И двамата се радваме на честта да го подпишем“, подчерта Тръмп. \r\nСъщевременно президентът на САЩ обеща „много бързо“ да бъде започнат процес на по-нататъшното развитие на отношенията между Вашингтон и Пхенян, като добави, че двете страни „ще впечатлят с резултатите, които успеят да постигнат“. \r\n„Отношенията между САЩ и Северна Корея ще се различават от тези, които имаха до този момент“, увери Тръмп. Той заяви, че е готов да покани Ким Чен-ун в Белия дом. „Със сигурност“, отговори американският президент на съотвения журналистически въпрос.\r\nНа свой ред лидерът на Пхенян заяви, че светът ще стане свидетел на големи промени след срещата на върха. „Светът ще види велики промени. Искам да благодаря на президента (на САЩ Доналд) Тръмп за това, че срещата се състоя“, подчерта Ким Чен-ун.Тереза Герова", "date": "2018.06.12", "title": "AFP: Доналд Тръмп увери, че ядреното разоръжаване на Корейския полуостров ще започне „много бързо“"}
{"url": "http://www.focus-news.net/news/2018/06/12/2532855/liderat-na-bsp-korneliya-ninova-viziyata-ni-za-badeshteto-na-balgariya-tryabva-da-stigne-do-vseki-balgarin.html", "text": "Ръководството на БСП събра всички областни председатели, за да обсъдят подготовката за националното съвещание на 21 юли, на което ще се представи визията  за развитието на България. Това съобщиха от пресцентъра на НС на БСП. \"След 21-ви нашето виждане за пътя на България и българския народ, трябва да стигне до хората във вашите области и общини. Нека всеки чуе, осмисли нашите и предложи своите идеи. Правим много стегната организация за обсъждания в цялата страна. Всеки българин, готов да даде свои предложения в тази визия, е добре дошъл. През септември ще обобщим дискусиите и ще подготвим окончателния вариант\", заяви Корнелия Нинова. Областните председатели заявиха готовност да мобилизират структурите по места за представяне на алтернативата и търсене на обществена подкрепа.", "date": "2018.06.12", "title": "Лидерът на БСП Корнелия Нинова: Визията ни за бъдещето на България трябва да стигне до всеки българин"}
{"url": "http://www.focus-news.net/news/2018/06/12/2532853/dots-bistra-dimitrova-nsa-v-sledvashtite-2-3-godini-balgariya-shte-se-prevarne-v-absolyutniya-lider-na-balkanite-v-spa-turizma.html", "text": "В следващите 2-3 години България ще се превърне в абсолютния лидер на Балканите в СПА туризма. Това каза доц. Бистра Димитрова, преподавател във Факултет кинезитерапия, туризъм и спортна анимация в Националната спортна академия „Васил Левски“ в интервю за Агенция „Фокус“ .  Доц. Димитрова отбеляза, че една от причините за това са природните качества и свойства на българските минерални води – техният дебит, солно и минерално съдържание, както и разнообразие на лечебните им въздействия. „За да има СПА туризъм е необходима минерална вода, за да има уелнес процедури, въздействие и терапии, трябва да има чиста околна среда, богата на разнообразие – все неща, които в България изобилстват“, коментира тя и уточни, че нишата означава специфичните условия и изисквания на стандарта на отделния вид туризъм. „В Закона за туризъм регламентирахме четири категории - СПА  туризъм, уелнес туризъм, медикъл СПА туризъм и таласо туризъм. Към този закон има различни наредби, които регулират сертифицирането на такива обекти, както и на специалистите, които имат право да предлагат тези услуги. Трябва да дадем една изключително добра оценка за българския закон за туризма, защото той е един от най-авангардните в Европа и буквално транслира в бъдещето българския туризъм“, добави доц. Димитрова. „България има добре изградена инфраструктура за СПА и за медикъл СПА туризъм“, каза още тя и добави, че страната ни е по-разпознаваема като медикъл СПА дестинация, където водата се използва като средство за рехабилитация. \r\nБиляна ИВАНОВА", "date": "2018.06.12", "title": "Доц. Бистра Димитрова, НСА:  В следващите 2-3 години България ще се превърне в абсолютния лидер на Балканите в СПА туризма"}
{"url": "http://www.focus-news.net/news/2018/06/12/2532856/dimitar-margaritov-kam-momenta-nyama-postapili-oplakvaniya-ot-turisti-kam-kzp.html", "text": "Към момента в Комисията за защита на потребителите все още нямаме оплаквания от туристи. Това каза в интервю за предаването „Преди всички“ по БНР председателят на Комисията за защита на потребителите Димитър Маргаритов.\r\n„Проверките на КЗП по черноморските обекти стартираха. Първо проверяваме обекти, в които в предходни периоди са констатирани нарушения. Първите резултати са, че обектите, които вече работят са в готовност да посрещат туристи. За момента обстановката е спокойна, съобщи той.\r\nПо думите му най-честите оплаквания на туристите към КЗП касаят разминаването между обещаните условия при предоставянето на офертите и на това, което е предоставено на място: „Статистиката в последните години обаче показва, че тези случаи стават все по-малко. Тенденцията е нарушенията да намаляват“. \r\nПрез тази година Европейският потребителски център и неговия екип ще проведат серия от приемни през юли и август на територията на Черноморието. Предварително ще бъде оповестено на кои дати и къде ще бъдат позиционирани пунктовете.", "date": "2018.06.12", "title": "Димитър Маргаритов: Към момента няма постъпили оплаквания от туристи към КЗП"}
{"url": "http://www.focus-news.net/news/2018/06/12/2532858/veliko-tarnovo-prodalzhava-ogledat-na-myastoto-kadeto-byaha-otkriti-choveshki-ostanki-na-brega-na-reka-yantra.html", "text": "Все още тече огледът на полицейските служители на мястото, където бяха открити човешки останки на брега на река Янтра. Това съобщи за Радио „Фокус“ – Велико Търново Марияна Христова, говорител на Областна дирекция на МВР. Тя уточни, че предстои изготвянето на следствени експертизи, които ще покажат причините за смъртта на човека. Екипите са отцепили района и се очаква дейностите да приключат в близките часове.„Фокус“ припомня, че сигналът за намерените човешки останки е подаден снощи в 20.00 часа. На него незабавно са реагирали служители на полицията и пожарната. По случая вече има образувано и досъдебно производство.\r\nЛуиза ТРАНЧЕВА", "date": "2018.06.12", "title": "Велико Търново: Продължава огледът на мястото, където бяха открити човешки останки на брега на река Янтра"}
{"url": "http://www.focus-news.net/news/2018/06/12/2532850/voenno-okrazhna-prokuratura-plovdiv-nyama-danni-za-choveshka-greshka-pri-zlopolukata-v-aviobaza-krumovo.html", "text": "Няма данни за човешка грешка при злополуката в авиобаза „Крумово“. Това съобщиха от Военно окръжна прокуратура - Пловдив.  \r\nВъв връзка с инцидента с военния хеликоптер в авиобаза „Крумово“, Пловдивска военно-окръжна прокуратура е образувала досъдебно производство  при условията на неотложност. Местопроизшествието е посетено незабавно от трима прокурори от Военно окръжна прокуратура – Пловдив, които са започнали разследване, бил е извършен първоначалния оглед и свързаните с него действия. Днес престоят още огледи от разследващи и експерти,  разпити на свидетели и събиране на писмени доказателства.  \r\nДо момента  е установено, че около 20,30 часа на 11 юни, при извършване на планов тренировъчен полет, военен хеликоптер  Ми-17 е аварирал и е паднал от 20 метра в района на авиобаза \"Крумово\". На място са загинали двамата пилотиращи офицери -  капитан Пламен Пантелеев и капитан Стоян Неделчев, а третият член на екипажа - бордния механик офицерски кандидат Алексей Каменов, е бил приет в болница в тежко състояние с няколко фрактури, но без опасност за живота. Причината за инцидента не е установена до момента, като най- вероятна такава за авиозлополуката е от техническо естество. Няма данни за човешка грешка. Разследването се провежда  интензивно, след събиране на необходимия обем доказателствен материал, ще бъдат назначени съответните технически експертизи.", "date": "2018.06.12", "title": "Военно окръжна прокуратура – Пловдив: Няма данни за човешка грешка при злополуката в авиобаза „Крумово“"}
{"url": "http://www.focus-news.net/news/2018/06/12/2532860/blagoevgrad-81-rasteniya-kanabis-sa-otkriti-v-obezlesen-uchastak-v-zemlishteto-na-grad-petrich.html", "text": "81 растения канабис са открити в обезлесен участък в землището на град Петрич. Това съобщиха от ОДМВР - Благоевград. Растенията са открити от полицейски служители на 11 юни 2018 г. в обезлесен участък в района на Бившите вазовски заводи. Зелените тревисти растения са с общо тегло около 5.725 кг и при тестване с полеви наркотест са реагирали на канабис. Образувано е досъдебно производство. Работата по случая продължава.", "date": "2018.06.12", "title": "Благоевград: 81 растения канабис са открити в обезлесен участък в землището на град Петрич"}
{"url": "http://www.focus-news.net/news/2018/06/12/2532861/the-local-sluzhitelite-na-ear-frans-obyaviha-chetiri-novi-stachki-prez-yuni.html", "text": "Служителите на „Еър Франс\" обявиха четири нови стачки в края на юни - последен ход в дългосрочния спор за заплащането на наетите от националния превозвач на Франция, съобщава електронното издание The Local в местната си редакция, като подчертава, че хаосът в компанията изглежда ще продължи и през летния сезон. \r\nПрез февруари синдикатите, представляващи работниците на авиокомпанията, съдействаха за провеждането на стачни действия в продължение на общо 15 дни. Сега те подновяват натиска си върху ръководството на превозвача. \r\nНовите стачки ще се проведат в събота, 23 юни, неделя, 24 юни, понеделник, 25 юни, и вторник 26 юни, а чрез тях синдикатите ще се опитат да осигурят увеличение на заплатите на служителите на авиокомпанията с 5,1%.\r\nНе е изключено да бъдат организирани още стачки, освен тези, които са планирани към момента. \r\nСиндикатите критикуват новото ръководство на „Еър Франс“, което не отговори с ново предложение, след като на 4 май служителите на авиокомпанията отхвърлиха представената им оферта за споразумение.Тереза Герова", "date": "2018.06.12", "title": "The Local: Служителите на „Еър Франс“ обявиха четири нови стачки през юни"}
{"url": "http://www.focus-news.net/news/2018/06/12/2532854/afp-kim-chen-un-se-angazhira-s-palna-denuklearizatsiya-na-koreyskiya-poluostrov.html", "text": "Лидерът на Северна Корея Ким Чен-ун се ангажира с „пълна денуклеаризация на Корейския полуостров“. Съответното обещание се съдържа в съвместното споразумение, подписано след историческата среща на върха в Сингапур с държавния глава на САЩ Доналд Тръмп, предава AFP.\r\nВ текста не се споменават исканията на САЩ за „пълно, проверимо и необратимо ядрено разоръжаване\", но в него все пак се съдържат гаранции за проверки на ядрения арсенал на Пхенян, макар и по-неясно формулирани, предава журналист на агенцията, който е видял снимка на документа. Тереза Герова", "date": "2018.06.12", "title": "AFP: Ким Чен-ун се ангажира с „пълна денуклеаризация на Корейския полуостров“"}
{"url": "http://www.focus-news.net/news/2018/06/12/2532859/3-ot-zrelostnitsite-prepisvat-hudozhestveniya-tekst-vmesto-da-sazdadat-svoy-sobstven-na-maturata-po-balgarski-ezik.html", "text": "3% от зрелостниците преписват художествения текст вместо да създадат свой собствен на матурата по български език. Това съобщи на брифинг в Министерството на образованието и науката Александър Трингов – експерт по български език и литература, във връзка с резултатите от държавния зрелостен изпит по български език и литература, предаде репортер на Агенция „Фокус“. „Задоволителна и радваща е тенденцията, че тази година имаме повишаване на успеха. Продължава тенденцията към намаляване на зрелостниците, които не създават собствен текст, а преписват художествения или получават 0 т. 3% от учениците преписват художествения текст. Значително по-висок е процентът на зрелостниците, избрали да работят по жанра „есе“. Краят на проверката по български език и литература показа един по-висок резултат, незначителен, но все пак с тенденция към повишаване. Голяма част са дали верен отговор на 7-а задача“, обясни Трингов. \r\nОт брифинга стана ясно още, че форматът на ДЗИ се определя с наредба на министъра, като форматът следва учебните програми, по които зрелостниците се обучават. От МОН уточниха, че нямат основание да променят формата. От 2022 г. новият закон изисква зрелостни изпити на две равнища – върху общообразователната и профилираната подготовка, което означава различни ДЗИ в зависимост дали един ученик е изучавал предмет като профилиращ, или само като общообразователен. \r\nЗам.-министър Таня Михайлова уточни, че матурата по БЕЛ е първият държавен зрелостен изпит и ще бъде еднаква за всички ученици. Тези, които изучават БЕЛ като профилиращ предмет в 11 и 12 клас, ще могат да се явят отново на български език и литература на третата пожелателна матура, но на по-високо равнище. Университетите сами ще преценят какъв да бъде приемът и за коя специалност какво равнище им е необходимо. Профилираният предмет обаче ще бъде задължителен за втората матура. \r\nЛюба АЛЕКСИЕВА", "date": "2018.06.12", "title": "3% от зрелостниците преписват художествения текст вместо да създадат свой собствен на матурата по български език"}
{"url": "http://www.focus-news.net/news/2018/06/12/2532863/smolyan-dve-zheni-sa-postradali-pri-katastrofa-kray-selo-tikale.html", "text": "Две жени са пострадали при катастрофа край село Тикале, съобщиха от ОДМВР – Смолян. На 11 юни 2018 г. около 12.30 часа на общински път SML3251 км 3+400 с. Тикале, лек автомобил марка „Шевролет Каптива“, управляван от лице с инициали И. Е. Е. на 37 години, навлиза частично в лявата половина на пътното платно и блъска движещият се насреща лек автомобил марка „Фолксваген Джета“, управляван от лице с инициали В. Р. Ч. на 32 години от с. Търън. Ранени са пътуващите в лек автомобил „Фолксваген Джета“ 29-годишна жена, която е получила разкъсно-контузна рана на главата в областта на челото и 56-годишна жена от с. Тикале, която е с травма на долната челюст. На ранените е оказана медицинска помощ в МБАЛ - Смолян и са освободени за домашно лечение. Местопроизшествието е посетено от екип на „Пътна полиция“ и е взето отношение по Закона за движение по пътищата.", "date": "2018.06.12", "title": "Смолян: Две жени са пострадали при катастрофа край село Тикале"}
{"url": "http://www.focus-news.net/news/2018/06/12/2532865/kyustendil-obshtinskiyat-teatar-organizira-kontsert-na-trio-tenorite.html", "text": "Общинският театър в града организира концерт на трио „Тенорите”. Това съобщи за Радио „Фокус” – Кюстендил Чавдар Ненов, директор на Общински драматичен театър – Кюстендил. концертът ще започне от 19.00 часа в залата на културния институт. „Това са 100 минути музика и смях. В програмата са включени италиански канцонети, руски романси, валсове, балканска музика, поднесени в аранжимент за духов оркестър и много забавни истории и вицове”, каза Чавдар Ненов. По думите му концертът на трио „Тенорите” е включен в общинския културен календар за месец юни.\r\nВенцеслав ИЛЧЕВ", "date": "2018.06.12", "title": "Кюстендил: Общинският театър организира концерт на трио „Тенорите”"}
{"url": "http://www.focus-news.net/news/2018/06/12/2532862/veliko-tarnovo-chlenovete-na-komisiyata-po-otbrana-kam-44-toto-ns-podnesoha-tsvetya-pred-pametnika-na-vasil-levski-predi-nachaloto-na-iznesenoto-si-zasedanie.html", "text": "Цветя в знак на признателност поднесоха членовете на Комисията по отбрана към 44-тото Народно събрание преди началото на изнесеното си заседание във Велико Търново, предаде репортер на Радио „Фокус“ - Велико Търново. Народните представители бяха посрещнати на Ритуалния плац. Те положиха цветя на паметниците на Васил Левски и на възпитаниците, след което в Ритуалната зала на Ректората започна заседанието. На него присъства председателят на комисията ген. о.з. Константин Попов, академик Георги Марков, публицистът и издател Иван Гранитски, президентът на Информационна агенция „Фокус“ Красимир Узунов, кметът на Община Велико Търново Даниел Панов, областният управител проф. Любомира Попова и други. В началото на заседанието началникът на НВУ „Васил Левски“ бриг. ген. Пламен Богданов запозна присъстващите с възможностите за обучение в НВУ „Васил Левски“. По-късно народните представители ще разгледат музея, битовия корпус на курсантите и тренажор за стрелба с леко стрелково оръжие.\r\nНадежда КРЪСТЕВА", "date": "2018.06.12", "title": "Велико Търново: Членовете на Комисията по отбрана към 44-тото НС поднесоха цветя пред паметника на Васил Левски преди началото на изнесеното си заседание"}
{"url": "http://www.focus-news.net/news/2018/06/12/2532864/ucheni-i-obshtestvenitsi-shte-uchastvat-v-konferentsiya-v-ruskiya-kulturnoinformatsionen-tsentar-po-povod-istoricheskite-sabitiya-ot-1968-g.html", "text": "Центърът за исторически и политически изследвания при Националния политически институт „Димитър Благоев”, съвместно с Фондация „Солидарно общество” и Руския културно-информационен център, организират конференция на тема „1968 – годината, която промени света”. Това съобщиха от пресцентъра на НС на БСП. Тя ще се проведе на 13 юни от 10.00 часа в Руския културно–информационен център в София, ул. Шипка №34, зала 305. Конференцията е посветена на революционните събития, социалните движения, протестите и демонстрациите в света, случили се през 1968 г., както и тяхното отражение върху политическите и социално – икономическите процеси в различни точки на планетата. В нея ще вземат участие водещи български учени и общественици.", "date": "2018.06.12", "title": "Учени и общественици ще участват в конференция в Руския културно–информационен център по повод историческите събития от 1968 г."}
{"url": "http://www.focus-news.net/news/2018/06/12/2532866/gazeta-express-v-prishtina-podgotvyat-spetsialen-zakon-za-zashtita-na-aok.html", "text": "Председателят на парламента в Прищина Кадри Весели обяви началото на изготвянето на специален закон за защитата на Армията за освобождение на Косово (АОК) и нейните ценности, съобщава електронното издание Gazeta Express.\r\nВесели заяви, че новият закон ще гарантира институционалната защита на АОК и предвижда създаването на военен музей. „Докато Косово се готви да отбележи 19-та годишнина от края на войната, инициирах изготвянето на Закон за защита на АОК и военните ценности. Този закон цели институционална защита на нашата война, да вземе решение за издигането на централен паметник на войната, както и да започне работа по създаването на музей на Освободителната война\", пише Весели в своя „Фейсбук“ профил. Весели, който беше старши член на АОК по време на войната през 1998-1998 г. със Сърбия, допълни, че с новия закон Косово ще определи специална дата за почитане на паметта на жертвите, загинали „за свободата“.  Тереза Герова", "date": "2018.06.12", "title": "Gazeta Express: В Прищина подготвят специален закон за защита на АОК"}
{"url": "http://www.focus-news.net/news/2018/06/12/2532867/chavdar-bozhurski-oblasten-upravitel-na-sliven-9-724-170-leva-shte-badat-vlozheni-v-saniraneto-na-blokove.html", "text": "62 блока в Сливенска област ще бъдат ремонтирани по Националната програма за енергийна ефективност на многофамилни жилищни сгради. Това каза областният управител Чавдар Божурски, съобщиха от пресцентъра на Областната администрация в Сливен. Към момента сключените 62 договора за финансиране по програмата са разпределени, както следва: В община Нова Загора са приключили дейностите и са въведени в експлоатация 11 жилищни сгради.\r\nОбщата стойност на разплатените дейности по обследването, строителния и инвеститорския надзор и строително-монтажните работи възлиза на 9 724 170 лева. В община Твърдица са санирани и са въведени в експлоатация 2 жилищни сгради за 3 070 000 лева.\r\nВ община Сливен по програмата ще бъдат обновени 49 сгради. За 12 от тях са проведени процедурите за избор на изпълнител и са сключени договори за 11 925 392 лева. От тази сума строително-монтажните работи възлизат на 8 907 204 лева за 12-те обекта, по които вече се работи.\r\nИзвършеният през последните месеци контрол е бил свързан с работата на общинската администрация в Сливен по програмата, тъй като дейността по нея в общините в Нова Загора и Твърдица е приключила.  При проверките на две от обществените поръчки за инженеринг на три сгради бе установено, че са надхвърлени референтните стойности.\r\nВ резултат на това общината прекрати своевременно процедурата и публикува нови обявления с необходимите корекции. Според правилата на програмата, ако при сключването на договора с изпълнителя общината надхвърли максималната или референтна стойност, разликата трябва да бъде платена от собствения ѝ бюджет.", "date": "2018.06.12", "title": "Чавдар Божурски, областен управител на Сливен: 9 724 170 лева ще бъдат вложени в санирането на блокове"}
{"url": "http://www.focus-news.net/news/2018/06/12/2532846/vratsa-administrativniyat-sad-nasrochi-data-za-deloto-obrazuvano-po-zhalba-na-bsp-protiv-reshenie-na-oik-byala-slatina-s-koeto-beshe-obyaven-za-izbran-na-vtori-tur-kmet-na-galiche.html", "text": "Административен съд – Враца определи дата за разглеждане на делото, образувано по жалба на председателя на ПП БСП против решение на ОИК – Бяла Слатина, с което бе обявен за избран на втори тур кмет на Кметство Галиче от произведените частични избори в село Галиче. Това съобщиха от пресцентъра на Съда.\r\nС Определението за насрочване на делото, съдът се е произнесъл и по доказателствените искания, като част от тях е отхвърлил. Допуснати до разпит в съдебно заседание са част от посочените в жалбата свидетели.\r\nС отделно Определение съдът се е произнесъл и по особеното искане за спиране предварителното изпълнение на оспореното решение на ОИК – Б. Слатина, допуснато по силата на закона, като същото е отхвърлено като неоснователно.\r\nДелото е насрочено за разглеждане в открито съдебно заседание на 14 юни 2018 г. от 14.00 часа.", "date": "2018.06.12", "title": "Враца: Административният съд насрочи дата за делото, образувано по жалба на БСП против решение на ОИК - Бяла Слатина, с което беше обявен за избран на втори тур кмет на Галиче"}
{"url": "http://www.focus-news.net/news/2018/06/12/2532868/blagoevgrad-v-grada-shte-se-provede-mezhdunaroden-turnir-po-beyzbol.html", "text": "„Европейска шампионска лига по бейзбол“ 2018 ще се проведе в Благоевград. Това съобщиха от пресцентъра на Община Благоевград. Турнирът се провежда на бейзболната база, която се намира на край алеята за парк „Бачиново“. Игрите стартират от 17.00 часа днес и ще продължат до 17 юни, включително. По време на турнира сили ще премерят отбори от Полша, Румъния, Сърбия, Великобритания, България, Австрия. Участие ще вземат над 120 бейзболисти.\r\nБейзболен клуб „Бизоните“ от Благоевград ще приемат своите гости на пълно обновена спортна база, с ремонтирани съблекални, обновени седалки и трибуни.", "date": "2018.06.12", "title": "Благоевград: В града ще се проведе международен турнир по бейзбол"}
{"url": "http://www.focus-news.net/news/2018/06/12/2532869/spetsializiranata-prokuratura-i-gdbop-shte-dadat-brifing-vav-vrazka-s-neutralizirana-organizirana-prestapna-grupa-za-danachni-izmami.html", "text": "Днес от 13.00 часа в Съдебната палата в залата на етаж 4 в София ще бъде даден брифинг на Специализираната прокуратура и ГДБОП във връзка с неутрализирана организирана престъпна група за данъчни измами в особено големи размери. Това съобщиха от пресцентъра на Апелативна специализирана прокуратура.", "date": "2018.06.12", "title": "Специализираната прокуратура и ГДБОП ще дадат брифинг във връзка с неутрализирана организирана престъпна група за данъчни измами"}
{"url": "http://www.focus-news.net/news/2018/06/12/2532871/ministar-nikolina-angelkova-imame-5-spad-na-ruski-turisti-do-momenta-no-tova-ne-e-krayna-tsifra.html", "text": "Имаме 5 % спад на руски туристи до момента, но това не е крайна цифра. Това каза министърът на туризма Николина Ангелкова пред журналисти, предаде репортер на Агенция „Фокус“.  Тя прогнозира, че за целия сезон спадът от руски туристи ще е максимум 5 %. „Към момента руските записвания се движат със спад от около 5 % в сравнение с миналата година, но все пак ситуацията е изключително динамична. Това, което имаме като уверение от моя колега - Олег Сафонов, ръководител на Федералната агенция по туризъм на Русия, както и по време на разговорите на премиера Борисов с президента Путин е, че България продължава да бъде в едно от първите пет места за предпочитана дестинация за руските туристи“, заяви Ангелкова.  По думите й много голямо влияние върху това оказва цената. Тя даде пример с Турция, която ни конкурира.   \r\n„В момента изключително добре вървят записванията от немския пазар, от Полша, от Чехия, от Израел, Великобритания. Към момента ръстовете за лято 2018 г. се движат между 5 и 7 %. Толкова очакваме да бъде и ръстът за 2018 г.“, каза Ангелкова. По думите й страната ни има добро позициониране на всички пазари, които са в топ 15 за България като туристическа дестинация. \r\nДеница КИТАНОВА", "date": "2018.06.12", "title": "Министър Николина Ангелкова: Имаме 5 % спад на руски туристи до момента, но това не е крайна цифра"}
{"url": "http://www.focus-news.net/news/2018/06/12/2532875/pregled-na-osnovnite-temi-vav-varnenskiya-pechat.html", "text": "„530 са свободните места за първолаци преди второ класиране“ е водещото заглавие в днешния брой на вестник „Черно море“. Изданието посочва, че на второ класиране родителите отново имат възможност да подредят по ред на желанията 10 училища, в които са обявени свободни места. „Щетите от пороя ще бъдат напълно отстранени до края на седмицата“ е друга новина, публикувана в днешния брой вестника. Изданието цитира зам.-кмета на града Христо Иванов, според когото остават единични щети, възникнали по пътните настилки вследствие на поройния дъжд от миналия понеделник и до края на тази седмица те ще бъдат отстранени, а пътищата възстановени в пълния им вид. „У нас се ползват точно тези ваксини, които са разпространени в Европа“, се съобщава в друга публикация на вестник „Черно море“. Според информацията, националният имунизационен календар и изпълнението му през миналата година, както и проблемите и перспективите за развитие бяха дискутирани на среща във Варна. В нея участва д-р Ангел Кунчев, главен държавен здравен инспектор. „Спирос Номикос, инициатор на „С предпазен колан на задната седалка“: Голямата промяна е, че шофьорите спират по-често на пешеходни пътеки“ е поредното заглавие в днешния брой на вестника. „170 000 души са ходили на театър“, гласи друга публикация в броя. Според изданието 753 представления в действащите 3 театъра – 2 драматични и 1 куклен, във Варненска област. Това съобщиха от Териториалното статистическо бюро – Североизток. „Учредиха комитет за 100-годишнината на ДТ „Стоян Бъчваров“, посочва изданието. Според публикацията Общественият комитет ще има ангажимент да подготви програмата във връзка със 100-годишния юбилей на варненския театър, бе учреден вчера. Събитието ще е след три години. Дотогава се очаква знакови за театъра режисьори, които са работили с трупата през годините, да поставят нови представления. По своя спектакъл вече работи Явор Гърдев. Премиерата на „Дракона“ на Евгений Шварц ще е 3 и 4 октомври, а в една от главните роли ще е един от доайените на варненския театър „Михаил Мутафов“.", "date": "2018.06.12", "title": "Преглед на основните теми във варненския печат"}
{"url": "http://www.focus-news.net/news/2018/06/12/2532876/ministar-nikolina-angelkova-nay-golyamo-tarsene-ima-v-chetiri-i-petvezdnite-hoteli-koito-za-yuni-i-septemvri-sa-zapalneni-na-90-a-prez-yuli-i-avgust-na-100.html", "text": "Най-голямо търсене има в четири и петвездните хотели, които за юни и септември са запълнени на 90 %, а през юли и август на 100 %. Това каза министърът на туризма Николина Ангелкова пред журналисти, предаде репортер на Агенция „Фокус“. \r\nТя поясни, че записването в петзвездните хотели ще бъде основна тема на форума. „Най-голямо търсене има към четири-пет звездните хотели, които за активните месеци са запълнени почти на 90 % юни и септември и 100 % юли и август. Това на практика блокира продаването на продукт България  по отношение на четири-пет звездните хотели. Това, което ще обсъдим е възможността инвеститорите да ъпгрейднат хотелите и да повишат тяхната категория и от друга страна чисто новите инвестиции, които са стартирали от страна на големи компании. България става все по-предпочитана дестинация. Това мен ме радва, че за толкова кратко време успяхме да обърнем тренда“, заяви Ангелкова. \r\nТя поясни, че преди страната ни е била разпонаваема като туристическа дестинация с ниска цена и качество. \r\nДеница КИТАНОВА", "date": "2018.06.12", "title": "Министър Николина Ангелкова: Най-голямо търсене има в четири и петвездните хотели, които за юни и септември са запълнени на 90 %, а през юли и август на 100 %"}
{"url": "http://www.focus-news.net/news/2018/06/12/2532857/parvan-simeonov-galap-interneshanal-kazusat-aets-belene-namali-distantsiyata-mezhdu-upravlyavashti-i-opozitsiya.html", "text": "Казусът AEЦ „Белене“ намали дистанцията между управляващи и опозиция. Това каза в интервю за сутрешния блок „Добро утро, България“ на Радио „Фокус“ политологът Първан Симеонов, изпълнителен директор на „Галъп интернешънъл“. „Доказателство за това са срещите между вицепремиера Валери Симеонов и министъра на отбраната Красимир Каракачанов с лидера на левицата Корнелия Нинова\", обясни политологът Симеонов. Според него самата БСП най-вероятно е предприела промяна на своята тактика, виждайки че по-ранните ожесточени сражения са мобилизирали електората на ГЕРБ и са довели до заздравяване на управленската структура. „Това се случва на сюжета „АЕЦ „Белене“, на фона на очевидното придвижване на Бойко Борисов по-скоро на Изток и на фона на много обтегнатите отношения на Европа със САЩ. А това позволява спекулацията, че самата Европа се придвижва леко на Изток, волно или неволно. И на този фон различията между ГЕРБ и БСП изчезват, като това вещае известни проблеми за самата БСП“, коментира Първан Симеонов. Той добави, че особено резки промени в рамките на този парламент не бива да се очакват, за сметка на дръзки конфигурации на подкрепа. „Правителството трябва да намери нов сценарий след европредседателството, по който страната ни да поеме\", каза още Първан Симеонов.", "date": "2018.06.12", "title": "Първан Симеонов, „Галъп интернешънъл“: Казусът AEЦ „Белене“ намали дистанцията между управляващи и опозиция"}
{"url": "http://www.focus-news.net/news/2018/06/12/2532878/sliven-informatsionna-sreshta-za-uchastieto-na-grazhdanskoto-obshtestvo-v-izrabotvaneto-i-izpalnenieto-na-politikite-za-razvitie-shte-se-sastoi-v-oblastnata-administratsiya.html", "text": "Информационна среща, посветена на участието на гражданското общество в изработването и изпълнението на политиките за развитие ще се състои в Сливен, съобщиха от Българската платформа за международно развитие (БМПР). Срещата ще се проведе на в Областна администрация, ул. „Димитър Добрович“ №3. Събитието се организира в рамките на проект „Граждански диалог за развитие”, който се осъществява с финансовата подкрепа на Генерална дирекция „Международно сътрудничество и развитие” на Европейската комисия. Дейностите се реализират от БПМР в партньорство с Министерство на външните работи на Република България и имат за цел да задълбочат познанието и разбирането на гражданското общество за българската и европейската политики за сътрудничество за развитие, ролята на ЕС в изпълнението на Програмата на Организацията на обединените нации за устойчиво развитие до 2030 г. и българското участие в този процес.", "date": "2018.06.12", "title": "Сливен: Информационна среща за участието на гражданското общество в изработването и изпълнението на политиките за развитие ще се състои в Областната администрация"}
{"url": "http://www.focus-news.net/news/2018/06/12/2532873/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус“ – Пазарджик и Община Пещера „Здравей, Пещера“ днес ще чуете повече за проблемите, които се причиняват с изхвърлянето на битови отпадъци в канализационната мрежа на община Пещера. Събеседник по темата ще бъде Звезделин Вукев, директор на ВиК – Пещера. Ще разберем повече и за реновирането и почистването на Паметника на загиналите в националните борби в село Капитан Димитриево. Как е облагородено пространството около него и какво е отношението на хората към героичната памет ще коментираме с кмета на селото Иван Златинов. В предаването ще ви разкажем и за планираните летни инициативи в читалището в село Радилово. По темата ще разговаряме с Марена Вачкова, председател на местното читалище. Телефоните за връзка със студиото са 0885 606692 и 034 420020.", "date": "2018.06.12", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2018/06/12/2532872/ministarat-na-otbranata-krasimir-karakachanov-e-izdal-zapoved-za-razsledvane-na-prichinite-za-aviatsionnoto-proizshestvie-s-vertolet-mi-17.html", "text": "Министърът на отбраната Красимир Каракачанов е издал заповед специализирана структура на Военна полиция да разследва снощния инцидент с вертолет Ми-17. Това съобщиха от пресцентъра на Министерство на отбраната. Процесуално-следствените действия за разкриване на причините за авиационното произшествие ще се извършат съвместно с военната прокуратура. \r\nОколо 20.30 часа снощи при изпълнение на тренировъчен полет вертолет Ми-17 от 24-а авиобаза Крумово губи височина и пада от около 30 м. При катастрофата загинаха командирът на екипажа капитан Пламен Пантилеев и вторият пилот капитан Стоян Неделчев. Бордният техник офицерски кандидат Алексей Каменов бе ранен. Оказана му е медицинска помощ в УМБАЛ „Св. Георги” – Пловдив и е транспортиран до Военномедицинска академия – София. Състоянието му е стабилно, той е в съзнание и контактен.\r\nКапитан Пламен Пантилеев е бил командир на авиационно звено във военно формирование 32 040 - Крумово. Във Въоръжените сили служи от 1994 г. Роден е на 14 юни 1970 г. в гр. Бяла, област Русе. Завършил е висше образование във ВНВВУ „Георги Бенковски“ - Долна Митрополия през 1994 г. със специалност „летец-пилот“ за Военновъздушните сили (ВВС) на вертолет. Летец-пилот ІІ клас с над 600 летателни часа. Летял е на L-29, Bell 206 и Ми-17. Награждаван е многократно от командирите си със служебна благодарност и от началника на отбраната. Женен с две деца.       \r\nКапитан Стоян Неделчев е бил щурман на вертолет в авиационно звено на военно формирование 32 040 - Крумово. Във Въоръжените сили служи от 1997 г. Роден е на 31 януари 1973 г. в гр. Елхово. Завършил е ВВВУ „Георги Бенковски“ – Долна Митрополия през 1997 г. със специалност „летец – пилот“ на вертолет. Летец-пилот ІІІ клас с над 500 летателни часа. Летял е на Ми-2, Ми-8 и Ми-17. Награждаван е многократно със служебна благодарност. Женен с две деца.", "date": "2018.06.12", "title": "Министърът на отбраната Красимир Каракачанов е издал заповед за разследване на причините за авиационното произшествие с вертолет Ми-17"}
{"url": "http://www.focus-news.net/news/2018/06/12/2532880/blagoevgrad-v-grada-shte-se-provede-republikansko-parvenstvo-po-boks.html", "text": "Боксов клуб „Пирин“ и Община Благоевград са домакини на Лично отборно Републиканско първенство по бокс и „Купа България“ за юноши до 16-годишна възраст. Това съобщиха от пресцентъра на Общината. Турнирът ще се проведе в зала „Скаптопара“ от 13 до 17 юни с начален час 16.00 часа. В мачовете участие ще вземат над 40 боксови клуба от цялата страна. На ринга ще се състезават над 230 спортисти, които ще борят сили. Входът е свободен за жители и гости на града, любители на спорта. \r\nБоксов клуб „Пирин“ е вицешампион във възрастова група до 16 години - юноши за 2017 година.", "date": "2018.06.12", "title": "Благоевград: В града ще се проведе Републиканско първенство по бокс"}
{"url": "http://www.focus-news.net/news/2018/06/12/2532879/die-welt-horst-zeehofer-otlozhi-predstavyaneto-na-svoya-generalen-plan-za-migratsiyata.html", "text": "Федералният министър на вътрешните работи на ФРГ Хорст Зеехофер (ХСС) отложи официалното  представяне на своя „генерален план за миграцията“, припомня националният ежедневник Die Welt.\r\nВ спора за политиката в областта на убежището, която ХСС има със сестринския Християндемократически съюз (ХДС), Зеехофер бе категоричен, че не е готов за „лош компромис“. Неговият генерален план обхваща всички мерки, „които според мен са необходими за възстановяване на закона и реда в Германия\".\r\nКъм настоящия момент ситуацията с бежанците в страната е под контрол, увери германският вътрешен министър. Но същевременно той подчерта, че със съществуващата система за предоставяне на убежище проблемите не могат да бъдат решени и доверието не може да бъде възстановено. Канцлерът Ангела Меркел (ХДС) е дала одобрението си за генералния план, с изключение на плановете за отхвърляне на бежанците на границата, поясни баварският политик. Все пак, планът „трябва да остане такъв\", съгласно думите му. \r\nЗеехофер се радва на широка подкрепа от депутатите на ХСС. „Борим се с този проблем\", категоричен бе Александер Добринд (ХСС). \r\nПървоначално Зеехофер трябваше да изложи своя план във вторник, 12 юни, но презентацията бе отменена. Причините очевидно са разногласия с Меркел. Министерството на вътрешните работи оправдава отказа само с факта, че „някои точки все още ще трябва да бъдат гласувани\".\r\nПо-рано стана ясно, че Зеехофер подготвя широкообхватна реформа на политиката в областта на предоставяне на убежище. „Все още нямаме правилен набор от правила за бъдещето. Затова в моя генерален план предлагам 63 мерки“ за реформа в политиката, обяви Зеехофер пред местните медии, като поясни.\r\nСъщевременно последните социологически проучвания показаха, че мнозинството германци подкрепят предложението на Александер Добринд (ХСС) за отказ за предоставяне на убежище на границата, ако кандидатите за закрила идват от сигурни трети страни. Тереза Герова", "date": "2018.06.12", "title": "Die Welt: Хорст Зеехофер отложи представянето на своя „генерален план за миграцията“"}
{"url": "http://www.focus-news.net/news/2018/06/12/2532874/veliko-tarnovo-s-ednominutno-malchanie-chlenovete-na-komisiyata-po-otbrana-kam-44-toto-ns-prochetoha-pametta-na-zaginalite-piloti-ot-katastrofiraliya-vertolet-mi-17.html", "text": "С едноминутно мълчание членовете на Комисията по отбрана към 44-тото Народно събрание прочетоха паметта на загиналите пилоти от катастрофиралия вертолет МИ-17, предаде репортер на Радио „Фокус“ – Велико Търново.„Фокус“ припомня, че вчера вечерта хеликоптер се  разби в района на Летище Пловдив. При инцидента двама души загинаха, а други двама бяха тежко ранени. По първоначални данни вероятната причина за катастрофиралия хеликоптер е техническа неизправност на машината, заяви на извънреден брифинг министърът на отбраната Красимир Каракачанов. Много институции в страната изказаха своите съболезнования на близките на загиналите.\r\nНадежда КРЪСТЕВА", "date": "2018.06.12", "title": "Велико Търново: С едноминутно мълчание членовете на Комисията по отбрана към 44-тото НС прочетоха паметта на загиналите пилоти от катастрофиралия вертолет МИ-17"}
{"url": "http://www.focus-news.net/news/2018/06/12/2532870/ria-novosti-sasht-shte-predstavyat-garantsii-za-sigurnostta-na-severna-koreya.html", "text": "САЩ ще представят гаранции за сигурността на Северна Корея в замяна на ангажимента на Пхенян за ядрено разоръжаване на полуострова. Това е заложено в съвместния документ, подписан след историческата среща на върха между президента на САЩ Доналд Тръмп и севернокорейския лидер Ким Чен-ун, предава РИА Новости.\r\n„Президентът (на САЩ Доналд) Тръмп се задължи да представи гаранции за сигурността на Северна Корея, а Ким Чен-ун потвърди твърдата и непоколебима привързаност към пълното разоръжаване на Корейския полуостров“, се казва в документа, който Тръмп показа пред журналистите в Сингапур. Текстът вече бе сниман от десетки фотографи. Тереза Герова", "date": "2018.06.12", "title": "РИА Новости: САЩ ще представят гаранции за сигурността на Северна Корея"}
{"url": "http://www.focus-news.net/news/2018/06/12/2532883/govoritelyat-na-glavniya-prokuror-rumyana-arnaudova-shte-dade-brifing-vav-vrazka-s-kontsesionniya-dogovor-za-natsionalen-park-pirin.html", "text": "Днес от 13.00 часа в зала 2 на 4 етаж на Съдебната палата Говорителят на главния прокурор Румяна Арнаудова ще даде брифинг с допълнителна информация във връзка с предложението на главния прокурор до министър-председателя относно Концесионния договор за Национален парк \"Пирин\", а Специализираната прокуратура ще предостави данни за разследване за данъчни измами. Това съобщиха от пресцентъра на Прокуратура на Република България.", "date": "2018.06.12", "title": "Говорителят на главния прокурор Румяна Арнаудова ще даде брифинг във връзка с Концесионния договор за Национален парк \"Пирин\""}
{"url": "http://www.focus-news.net/news/2018/06/12/2532884/pernik-v-ok-dvorets-na-kulturata-shte-se-provede-ofitsialnata-tseremoniya-po-nagrazhdavaneto-na-uchitelyat-koyto-me-vdahnovyava.html", "text": "От 14.00 часа днес в Конферентната зала на ОК „Дворец на културата” ще се проведе официалната церемония по награждаването „Учителят, който ме вдъхновява” 2018. Това съобщиха от пресцентъра на Община Перник.", "date": "2018.06.12", "title": "Перник: В ОК „Дворец на културата” ще се проведе официалната церемония по награждаването на „Учителят, който ме вдъхновява”"}
{"url": "http://www.focus-news.net/news/2018/06/12/2532881/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно.\r\nВенцеслав ИЛЧЕВ", "date": "2018.06.12", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/06/12/2532886/parvan-simeonov-politolog-sled-kraya-na-evropredsedatelstvoto-premierat-boyko-borisov-shte-se-nalozhi-da-namira-vatreshnopoliticheski-syuzheti.html", "text": "След края на европредседателството премиерът Бойко Борисов ще се наложи да намира вътрешнополитически сюжети. Това каза за в интервю за сутрешния блок „Добро утро, България“ на Радио „Фокус“ политологът Първан Симеонов, изпълнителен директор на „Галъп интернешънъл“. „Прекалено дългото говорене за Западните Балкани направи така, че мнозина да си кажат: За тях европредседателството донесе нещо, макар че според мен то почти нищо не донесе, а за нас ползата каква е? Други ще си кажат: Какво става с Шенген след доброто европредседателство? Не че и той ни е много необходим в момента. Трети ще си кажат: Какво става с чакалнята за Еврозоната? Тук също има проблем, защото много голяма част от българите изобщо не искат еврото. С две думи онези неща, които се очакваха от европредседателството не се случиха, макар да се случиха други, хубави, но на ГЕРБ няма да им е лесно, тъй като публиката ще си търси своето“, коментира Първан Симеонов. Политологът каза още, че на фона на неслучилото се по време на българското европредседателство, във вътрешнополитически план се е върнала практиката на плаващите мнозинства с плаващи подкрепи. Според него е време ГЕРБ отново да намери път към евроатлантически настроените избиратели предвид предстоящите европейски избори и последващите ги местни избори, за да не попаднат под влияние опонента в задния двор на управляващите – старата десница.", "date": "2018.06.12", "title": "Първан Симеонов, политолог: След края на европредседателството премиерът Бойко Борисов ще се наложи да намира вътрешнополитически сюжети"}
{"url": "http://www.focus-news.net/news/2018/06/12/2532887/ministar-nikolina-angelkova-po-balgarskoto-chernomorie-shte-pochivat-mezhdu-16-mln-i-19-mln-balgari.html", "text": "По Българското Черноморие ще почиват между 1,6 млн. и 1,9 млн. българи. Това каза министърът на туризма Николина Ангелкова пред журналисти, предаде репортер на Агенция „Фокус“. „Около 44% от българите планират да почиват това лятo. По отношение на българското Черноморие очакваме и това лято да има около 1 млн. и 600 хил. българи до към 1 млн. и 900 хил. Миналата година бяха 1 млн.  и 600 хил. Очакваме може би същите числа или с 5-6% отгоре. По отношение на липсата на кадри, Ангелкова заяви, че този въпрос е изключително сериозен. \"Не можем да го решим нито за едно лято, нито за следващото. Включително и вчера имахме дискусия на тема образование и труд, не само в сектор \"Тирузъм\", защото предизвикателството по отношение на липсата на квалифицирана работна ръка е във всички сфери на икономиката на българския живот. Това, което успяхме да направим в сектор \"Туризъм\" за трите години, откакто Министерството съществува, е да създадем Съвет за кадрите към министъра на туризма, който да обсъжда специфичните проблеми на сектора. На първо четене това, което беше поискано от бранша и вече е факт, е свързано с възможността за наемане на работници от трети страни. Това е краткосрочна мярка, но тя подпомага решаването на наболелите проблеми и липсата на работна ръка. Това лято със сигурност ще има наети сезонни работници от Украйна, Молдова, Беларус, има и от Азия, но значително по-малко като бройка\", заяви Ангелкова. Според нея дългосрочният проблем е свързан с реалното планиране на бизнеса и от това какво се залага в учебния процес. \"Изключително важно е как работодателите определят условията на труд, които предлагат на съответните работници и служители и заплащането. Ние сме в свободна пазарна икономика и няма как държавата по какъвто и да е начин да задължи който и да е работодател, извън това, което има като закон като минимална работна заплата, да определя други условия. Разчитаме на разумен диалог както между работодателите, така и между работниците, за да се намери балансът и да се задържат квалифицираните кадри\", заяви министърът. По думите й именно затова заедно с министърът на образованието Красимир Вълчев са в непрекъснат контакт, за да могат да намерят междинна форма по отношение на учебните стажове. \"Тези ученици, които имат желание да практикуват повече през лятото, не само задължителните две седмици, да имат възможност да го направят. Това от своя страна ще даде стимул на младите\", допълни министърът. На въпрос дали са намерили междинна формула за шума с вицепремиера Валери Симеонов, Ангелкова заяви, че тече обсъждане на закона в отделните комисии. \"Това, което ние сме направили като предложение по законопроекта, е националните курорти да бъдат извадени от закона за шума и да бъдат урегулирани в специална наредба. Във всеки един национален курорт по преценка на кмета в едно с брашна да определи, ако има такъв интерес от страна на обществото, дали даден курорт трябва да бъде разделен на зона за отдих и забавления\", заяви министърът на туризма. По думите й само така ще се отговори на всички, които имат намерение да избират страната ни като предпочитана дестинация. \r\nДеница КИТАНОВА", "date": "2018.06.12", "title": "Министър Николина Ангелкова: По Българското Черноморие ще почиват между 1,6 млн. и 1,9 млн. българи"}
{"url": "http://www.focus-news.net/news/2018/06/12/2532885/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Федералният министър на вътрешните работи на ФРГ Хорст Зеехофер (ХСС) отложи официалното  представяне на своя „генерален план за миграцията“, припомня националният ежедневник Die Welt.\r\nВ спора за политиката в областта на убежището, която ХСС има със сестринския Християндемократически съюз (ХДС), Зеехофер бе категоричен, че не е готов за „лош компромис“. Неговият генерален план обхваща всички мерки, „които според мен са необходими за възстановяване на закона и реда в Германия\".\r\nКъм настоящия момент ситуацията с бежанците в страната е под контрол, увери германският вътрешен министър. Но същевременно той подчерта, че със съществуващата система за предоставяне на убежище проблемите не могат да бъдат решени и доверието не може да бъде възстановено. Канцлерът Ангела Меркел (ХДС) е дала одобрението си за генералния план, с изключение на плановете за отхвърляне на бежанците на границата, поясни баварският политик. Все пак, планът „трябва да остане такъв\", съгласно думите му. \r\nЗеехофер се радва на широка подкрепа от депутатите на ХСС. „Борим се с този проблем\", категоричен бе Александер Добринд (ХСС). \r\nПървоначално Зеехофер трябваше да изложи своя план във вторник, 12 юни, но презентацията бе отменена. Причините очевидно са разногласия с Меркел. Министерството на вътрешните работи оправдава отказа само с факта, че „някои точки все още ще трябва да бъдат гласувани\".\r\nПо-рано стана ясно, че Зеехофер подготвя широкообхватна реформа на политиката в областта на предоставяне на убежище. „Все още нямаме правилен набор от правила за бъдещето. Затова в моя генерален план предлагам 63 мерки“ за реформа в политиката, обяви Зеехофер пред местните медии, като поясни.\r\nСъщевременно последните социологически проучвания показаха, че мнозинството германци подкрепят предложението на Александер Добринд (ХСС) за отказ за предоставяне на убежище на границата, ако кандидатите за закрила идват от сигурни трети страни.\r\n*** Служителите на „Еър Франс\" обявиха четири нови стачки в края на юни - последен ход в дългосрочния спор за заплащането на наетите от националния превозвач на Франция, съобщава електронното издание The Local в местната си редакция, като подчертава, че хаосът в компанията изглежда ще продължи и през летния сезон. \r\nПрез февруари синдикатите, представляващи работниците на авиокомпанията, съдействаха за провеждането на стачни действия в продължение на общо 15 дни. Сега те подновяват натиска си върху ръководството на превозвача. \r\nНовите стачки ще се проведат в събота, 23 юни, неделя, 24 юни, понеделник, 25 юни, и вторник 26 юни, а чрез тях синдикатите ще се опитат да осигурят увеличение на заплатите на служителите на авиокомпанията с 5,1%.\r\nНе е изключено да бъдат организирани още стачки, освен тези, които са планирани към момента. \r\nСиндикатите критикуват новото ръководство на „Еър Франс“, което не отговори с ново предложение, след като на 4 май служителите на авиокомпанията отхвърлиха представената им оферта за споразумение.\r\n*** Анкара изостри реториката си във връзка с осмината турски военнослужещи в Гърция, които настоява да бъдат екстрадирани, подчертавайки, че въпросът ще остане трън в отношенията с Атина, съобщава електронното издание на гръцкия вестник Kathimerini.\r\nВоеннослужещите, които Анкара иска да съди за предполагаемата им роля в опита за държавен преврат от лятото на 2016 г., бяха освободени от гръцкия съд миналата седмица.\r\nТурският вицепремиер Бекир Боздаг отново обвини Гърция в защита на „терористите\", подчертавайки, че поведението на Атина ще повлияе на всички аспекти на двустранните отношения.\r\nБоздаг продължава да твърди, че Гърция се опитва да изкопчи военни тайни от военнослужещите на Анкара, които той определи като „лишени от някаква представа за патриотизъм“.\r\nС нападките срещу Гърция, отправени в контекста на предизборната кампания, лидерът на „Партията на националистическото действие“ Девлет Бахчели допълнително нагнети ситуацията, като в предизборния си клип представи остров Кипър като част от Турция.\r\n„Защо са разстроени [гърците]? Как иначе можехме да изобразим [Кипър]. Казвам отново и подчертавам, че Кипър е турски. Това е турска земя и тя ще остане такава“, подчерта Бахчели. Той предупреди Гърция да не играе „игри\" в Егейско море и да не забравя „какво се случи в гръцко-турската война\", когато [гърците] бяха потопени в морето\".\r\n„Желанието Егейско море да се превърне отново в гроб за гръцките аспирации все още е живо\", увери Бахчели. \r\nМеждувременно Турция продължава с нарушенията на гръцкото въздушно пространство в Егейско море. В понеделник следобед два изтребителя F-16 навлязоха в Атинския регион за полетна информация над Лемнос и Лесбос.\r\n***", "date": "2018.06.12", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/06/12/2532877/plovdiv-eksperti-ot-baseynova-direktsiya-iztochnobelomorski-rayon-ustanovyavat-prichinite-za-matnata-voda-na-reka-maritsa-kray-grada.html", "text": "Експерти от Басейнова дирекция „Източнобеломорски район“ установяват причината за мътната вода на река Марица при Пловдив. Това съобщиха от пресцентъра на Дирекцията. Проверката се извършва от три екипа. Басейнова дирекция се е сезирала по сигнал от медиите за това. Съвместно с Регионалните лаборатории към Изпълнителна агенция по околна среда в Пловдив и Пазарджик и Регионалната инспекция по околна среда и води – Пазарджик експертите са обследвали различни участъци на река Марица до вливането на притока ѝ река Луда Яна край село Огняново, община Пазарджик. Установено е, че водата е мътна и кална с жълтеникаво-кафяв цвят. Водното ниво на реката  е значително повишено. С дрон е заснето мястото на вливането на двете реки. От заснемането се вижда, че мътните води са сформирани във водосбора на река Луда Яна.\r\nНе е констатирано нерегламентирано отвеждане на отпадъчни води. БДИБР е отправила запитване към Националния институт по метеорология и хидрология за получаване на релевантна информация за количеството и интензитета на валежите от последните две денонощия, които могат да са причина за потъмняването на водите на река Марица.\r\nВзети са водни проби от няколко пункта за лабораторно изследване по показатели за биогени и метали. Резултатите ще бъдат оповестени след приключване на изследването.", "date": "2018.06.12", "title": "Пловдив: Експерти от Басейнова дирекция „Източнобеломорски район“ установяват причините за мътната вода на река Марица край града"}
{"url": "http://www.focus-news.net/news/2018/06/12/2532890/legendi-za-balgariya-sartse-ili-vrah-na-kopie-ukrasyavat-dzhamiyata-i-bibliotekata-na-osman-pazvantoglu-vav-vidini.html", "text": "Всеки град има някои особени личности, които му придават особен отенък, а за Видин сред тези фигури безспорно е Осман Пазвантоглу. Това каза за предаването „Легенди за България“ на Радио „Фокус“ Невен Илиев, историк и автор на книгата “ Османската империя, Видин и Осман Пазвантоглу\". Според него Пазвантоглу е бил човек със заслуги това името на града да се носи на три континента – Европа, Азия и Африка. Невен Илиев разказа за своите открития във връзка с легендата за върха на джамията и библиотеката на Осман. „Аз съм го доказал с помощта на картите за игра, в които има купа и пика. Вижда се много добре, че на върха на библиотеката на Пазвантоглу, завършена през 1803 година, има връх на копие, който се среща почти без изключение на всяко турско бойно знаме и е символ на сила, мощ, победа“. Относно българските корени на Пазвантоглу историкът разказа няколко от многобройните легенди, които се носели от уста на уста, след като минел през някое градче или село. „В началото той като противник на християнството се е отнасял пренебрежително към християните, изгарял е църковни книги. По време на един пир обаче „божественото възмездие“ не закъсняло – много му прилошало и той припаднал. Когато се свестил решил да изкупи греха си. Именно за това решил да построи казармата във формата на кръст“, обясни Илиев. „Друга легенда разказва, че Осман Пазвантоглу се стараел да помогне всекиму, който идвал да се оплаче от нещо, и обикновено действал без каквото и да е забавяне. На една баба ѝ откраднали кравата от нивата. Тя му се оплакала, а той я запитал: „А ти какво правеше, когато ти откраднаха кравата?“ Бабата му отвърнала: „Спах, понеже знаех, че Пазвантоглу бди“. „Права си, само аз нямам право да спя“, отвърнал Пазвантоглу и след няколко часа кравата била намерена, а крадецът обесен“, разказа още историкът. Сред легендите за тежките и незабавни наказания била и тази за опиталият се да се удави в Дунава българин, след като турчин го ограбил и избягал. Пазвантоглу проверил това и се оказало истина, а наказанието и този път не закъсняло. „И това са само малка част от легендите за Осман Пазвантоглу“, уточни историкът Невен Илиев. \r\nАнна АНГЕЛОВА\r\nПълния текст на интервюто четете по-късно в „Мнение”", "date": "2018.06.12", "title": "„Легенди за България“: Сърце или връх на копие украсяват джамията и библиотеката на Осман Пазвантоглу във Видин?"}
{"url": "http://www.focus-news.net/news/2018/06/12/2532888/varna-50-godishen-mazh-e-zaginal-pri-katastrofa-na-patya-selo-staro-oryahovo-dolni-chiflik.html", "text": "50-годишен мъж е загинал при катастрофа на пътя село Старо Оряхово - Долни чифлик. Това съобщиха от ОДМВР – Варна. Инцидентът е станал около 8.00 часа тази сутрин. Мъжът, управлявал лек автомобил, по време на движението си е изгубил контрол над превозното средство, излязъл е извън пътното платно и се е преобърнал в крайпътна нива. Водачът е загинал на място. Изясняват се причините и обстоятелствата, довели до произшествието. Работата по случая продължава.", "date": "2018.06.12", "title": "Варна: 50-годишен мъж е загинал при катастрофа на пътя село Старо Оряхово - Долни чифлик"}
{"url": "http://www.focus-news.net/news/2018/06/12/2532889/varna-sas-sadeystvieto-na-tsentara-po-transfuzionna-hematologiya-gerb-organizira-kravodaritelska-aktsiya-v-grada.html", "text": "Структурите на Жени ГЕРБ и Младежи ГЕРБ във Варна организират кръводарителска акция, която ще се проведе със съдействието на Районния център по трансфузионна хематология. Инициативата стартира в навечерието на 14 юни – Световен ден на доброволния и безвъзмезден кръводарител. Това съобщиха от пресцентъра на ПП ГЕРБ – Варна.\r\nВсеки, който желае да помогне за спасяването на човешки живот, би могъл да дари кръв на 13 юни в офиса на ГЕРБ в район „Одесос”, на ул. „Хаджи Димитър” №3. Мобилният медицински екип на Центъра по трансфузионна хематология ще бъде там от 10.00 до 14.00 часа.\r\nНа 15 юни акция по кръводаряване ще се проведе и в офиса на ГЕРБ в район „Приморски”, на ул. „Войнишка” №1, отново между 10.00 и 14.00 часа.", "date": "2018.06.12", "title": "Варна: Със съдействието на Центъра по трансфузионна хематология ГЕРБ организира кръводарителска акция в града"}
{"url": "http://www.focus-news.net/news/2018/06/12/2532892/dobrich-dve-avarii-po-vodoprenosnata-mrezha-narushavat-vodopodavaneto-v-selo-tyulenovo.html", "text": "Две аварии по водопреносната мрежа се отстраняват в шабленското село Тюленово, съобщиха от ВиК-Добрич. В Добрич с нарушено водоподаване поради отстраняване на аварии са по ул. „Васил Априлов“, където се отстраняват две аварии, ул. „Любен Каравелов“ №12, ул. „Спартак“ №14, района на Хиподрума и Помпена станция - Приморци. В областта с нарушено водоподаване са с. Стефан Караджа, с. Владимирово, с. Победа, с. Славеево и Помпена станция - Стожер, в община Балчик – Вилна зона „Сборно място“ и с. Кранево, в община Тервел - ул. „Ком“ в града и с. Орляк в община Генерал Тошево – общинският център, в община Каварна - ул. „Добротица“ в морския град и с. Раковски, в община Шабла - ПС - Горун.", "date": "2018.06.12", "title": "Добрич: Две аварии по водопреносната мрежа нарушават водоподаването в село Тюленово"}
{"url": "http://www.focus-news.net/news/2018/06/12/2532891/sport-antani-dzhoshua-i-diontey-uayldar-postiganaha-dogovorka-za-provezhdaneto-na-mach-za-opredelyane-na-bezsporniya-svetoven-shampion-po-boks.html", "text": "Британецът Антъни Джошуа и Дионтей Уайлдър от САЩ  постигнаха договорка за провеждането на мач помежду си по-късно през годината, който ще определи безспорния световен шампион по бокс в тежка категория за първи път от 2000 година насам. \r\nМачът ще се проведе във Великобритания. В договора е включено и провеждането на задължителен реванш в САЩ, обяви самият Уайлдър с пост в социалната мрежа „Туитър“. \r\nСъщевременно стана ясно, че Джошуа преговаря и с Александър Поветкин за мач през септември.", "date": "2018.06.12", "title": "Спорт: Антъни Джошуа и Дионтей Уайлдър постиганаха договорка за провеждането на мач за определяне на безспорния световен шампион по бокс"}
{"url": "http://www.focus-news.net/news/2018/06/12/2532893/ministar-nikolina-angelkova-prez-poslednite-godini-sme-svideteli-na-edin-ustoychiv-rast-po-otnoshenie-na-chuzhdestrannite-turisti.html", "text": "През последните години сме свидетели на един устойчив ръст по отношение на чуждестранните туристи. Това каза министърът на туризма Николина Ангелкова по време на 5-ата годишна среща на националния борд по туризъм, предаде репортер на Агенция „Фокус“.  \r\nТя поясни, че партньорството е правилният път, по който  трябва да се върви, за да може максимално да се постигат  целите. „Вярвам, че те са общи и са свързани с превръщането на страната в привлекателна целогодишна туристическа дестинация. Дестинация, която предлага качествен туризъм, на разумна, добра цена“, каза Ангелкова. По думите й в последните две-три години всички сме свидетели на един устойчив ръст по отношение на чуждестранните посещения на туристи в България ,както и в броя на реализираните нощувки. „Най-важното е, че обратната връзка, която имаме от международните партньори, големите туроператори, големите разпознаваеми хотелски вериги е, че България става все по-предпочитана дестинация като държава ,предлагаща добър, висококачествен туристически продукт на разумна цена“, каза министърът и уточни, че не става въпрос за евтина туристическа дестинация. „Това показва, че сме на прав път. Една малка крачка е направена, но са необходими още усилия  в тази насока и те са свързани с две направления. Едното касае законодателната рамка и устоите, които се полагат със Закона за туризма и другите закони, които са свързани с развитието на туристическия продукт, отчитайки факта, че туризмът е хоризонтален сектор. Второто основно направление е свързано с рекламирането на страната“, коментира Ангелкова. Тя благодари на всички медии, които са официални партньори на форума и винаги отразяват обективно всичко, случващо се в сектора. „Само чрез медиите можем да достигнем до всички. По този начин ние даваме и поставяме съобщенията и въпросите, които искаме да достигнат както до потенциалните туристи, така и до широкия кръг от публиката“,  заяви Ангелкова. \r\nМинистърът допълни, че в началото на кабинета „Борисов 3“ са отчели необходимостта от Обществен съвет към туризма, за да се обсъждат съществени и изключително важни въпроси, които изискват дългосрочно планиране. „Отделно от това създадохме и съвет за кадрите в туризма, който пък от своя страна да дискутира в детайли както с представителите на брашна, така и с представителите за балансираната формула, която да отчете проблема с липсата на квалифицирани кадри. Ако беше само в сектор „Туризъм“ може би щяхме да намерим някакво формула“, коментира Ангелкова. \r\nДеница КИТАНОВА", "date": "2018.06.12", "title": "Министър Николина Ангелкова: През последните години сме свидетели на един устойчив ръст по отношение на чуждестранните туристи"}
{"url": "http://www.focus-news.net/news/2018/06/12/2532882/plovdiv-literaturniyat-festival-plovdiv-chete-2018-shte-bade-ofitsialno-otkrit-v-antichniya-teatar.html", "text": "Литературният фестивал „Пловдив чете 2018​” ще бъде официално открит тази вечер от 20 часа на Античен театър - Пловдив. Това съобщиха за Радио „Фокус” - Пловдив от Дирекция „Култура и културно наследство“ към Община Пловдив. Традиционно на откриването тържествено ще бъде връчен Орфеевия венец, който се дава за високи постижения в съвременната поезия и Златна четка, която се присъжда за най-добро художествено оформление на книга.\r\nПриветствия ще поднесат Боил Банов, министър на културата и Иван Тотев, кмет на град Пловдив. Ще има приветствени думи и от Божана Апостолова, основател на фестивала.\r\nФолклорен танцов ансамбъл „Иглика“ към ОДК Пловдив с ръководител Венцислава Еленска, ще открие фестивала. Специални гости ще са и Кирил Маричков, Иван Лечев, Дони, Славчо Николов и Венко Поромански от група „Фондацията“.\r\nФестивалът „Пловдив чете”се провежда за шестнадесети пореден път. Събитието продължава в дните между 11 и 17 юни включително. Пълната програма можете да разгледате ​на интернет страницата на фестивала. За поредна година партньори на Литературния фестивал „Пловдив чете” са  Министерство на културата, Община Пловдив, Народна библиотека „Иван Вазов“ и Асоциация „Българска книга“, а домакин е Издателство Жанет 45. Фестивалът е част от Културния календар на град Пловдив за 2018 година.", "date": "2018.06.12", "title": "Пловдив: Литературният фестивал „Пловдив чете 2018​” ще бъде официално открит в Античния театър"}
{"url": "http://www.focus-news.net/news/2018/06/12/2532897/darin-dimitrov-rd-pbzn-dobrich-proizshestviyata-s-pozhari-v-oblastta-namalyavat-no-neznachitelno.html", "text": "Произшествията с пожари в Добричка област намаляват, но незначително. Данните са за първото полугодие на 2018 г., сравнено със същия период на миналата година. Това заяви в интервю за Радио „Фокус“ комисар Дарин Димитров, директор на Регионална дирекция „Пожарна безопасност и защита на населението“ (РД ПБЗН) в Добрич. Комисар Димитров накратко обобщи картината на изминалия есенно-зимен сезон в региона: „През изминалия период, който обхваща края на 2017 г. и началото на 2018 година, това е есенно-зимният период, произшествията спрямо предходната година са намалели, но процентът намаление е незначителен. Можем спокойно да кажем, че се запазват едни и същи тенденции. Най-много работа и труд преди започване на този сезон вложихме в превантивната дейност, за да не се допускат пожари. Независимо обаче от всичко, което сме направили през годините, включително и миналата, за съжаление ръстът на произшествията, които са в жилищно-комунално стопанство отново са с най-голям процент в сравнение с останалите произшествия. Те са свързани главно с отоплителни и нагревателни уреди, които причиняват загуби. Имаме един процент, който се запазва в годините, на пожари без материални загуби. Това са пожари в коминните тела, въпреки че не всички такива пожари са без материални загуби. Обикновено непочистените комини водят до напукване на блокчетата на коминното тяло, от там – до напукване на мазилка. Започват да се отделят неприятни миризми при последващо ползване на комина, което всъщност означава щета за собствениците, които трябва да си отремонтират коминното тяло. Но има и такива пожари, които наистина са без щети, което е по-лекият вариант. Но пак казвам пожарите с най-голям процент са в жилищното стопанство“. Той допълни, че поне веднъж годишно или при нужда преди началото на всеки отоплителен сезон и след края му задължително трябва да бъде почиствано едно коминно тяло. Това колко често се ползва то и когато става въпрос за жилищни блокове, колко домакинства използват коминното тяло, определят интензивността на неговото почистване. „Зависи какво се гори, с каква натовареност е, различно е. Но поне веднъж годишно коминното тяло трябва да се почиства“, категоричен е ком. Димитров. Във връзка с наближаващия летен сезон и по-конкретно на жътвената кампания РД ПБЗН в Добрич разпространи разяснителна информация. С настъпването на восъчна зрялост на житните култури се повишава пожарната опасност в региона. Възникналите пожари в зърнените масиви се характеризират с голяма скорост на разпространение. Това означава, че всяко запалване може да обхване големи площи от реколтата и да унищожи селскостопанска техника. Не са редки и случаите, когато пожари в сухи треви и стърнища спомагат за унищожаването на горски масиви и полезащитни пояси. Преобладаващата причина за пожарите по време на прибиране на реколтата е небрежност при боравене с открит огън в съседство с житните масиви и техническа неизправност в селскостопанската техника. Не са редки случаите и на запалвания от небрежно тютюнопушене и опалване на пасища с цел тяхното почистване от суха трева. Запаленият в сухи треви и стърнища огън лесно може да обхване намиращи се в съседство трайни насаждения, стопански сгради, вилни и жилищни постройки, горския фонд. Не се препоръчва палене на огън на открито във ветровито време. Освен това е необходима особена бдителни по отношение на мерките за пожарна безопасност в гората, също и в близост до залесени площи. Горската постеля от изсъхнали листа и треви е леснозапалима дори от сравнително слаби източници на запалване с краткотрайно действие като например хвърлена кибритена клечка, което допринася за бързото разпространение на горенето. Повишена пожарна опасност крие небрежното пушене. Хвърлянето на неугасени фасове може да породи запалителния ефект на бомба. Не трябва да се изхвърлят фасове от автомобилите, с които се преминава покрай или през горски участъци. Не бива да се изхвърлят стъклени бутилки – дефекти по тях могат да имат ефектът на лупа, което да доведе до запалване на сухи треви и растителни остатъци. Всички моторни превозни средства трябва да са съоръжени с искрогасители.\r\nЖулиета НИКОЛОВА", "date": "2018.06.12", "title": "Дарин Димитров, РД ПБЗН - Добрич: Произшествията с пожари в областта намаляват, но незначително"}
{"url": "http://www.focus-news.net/news/2018/06/12/2532902/ruskiyat-poslanik-v-sarbiya-aleksandur-chepurin-moskva-mozhe-da-se-namesi-v-dialoga-za-kosovo-v-sluchay-che-belgrad-bade-postaven-pod-ultimativen-natisk-ot-strana-na-traditsionni-sarbomraztsi.html", "text": "В авторска статия за вестник  посланикът на Руската федерация в Сърбия Александър Чепурин загатва, че може да се появи възможност за „по-дълбоко ангажиране“ на Москва в диалога за нормализиране на двустранните отношения между Белград и Прищина, отбелязва електронното издание на белградския Danas.\r\nРусия може да се намеси, обяснява Чепурин, в случай че Белград бъде поставен под „ултимативен натиск от страна на традиционни сърбомразци“. \r\nВ статията, публикувана по повод националния празник на Русия, Чепурин припомня, че Москва и Белград се изцяло се подкрепят взаимно по отношение на текущите политически въпроси, както въпросът за Косово и Метохия заема специално място в отношенията им. \r\n„Москва беше, е и ще бъде от страната на Белград. Нашата позиция остава непроменена - ние ще подкрепим решението, което Сърбия и сръбският народ ще приемат за приемливи за себе си. Изхождаме от правното основание на споразумението - Резолюция 1244 на Съвета за сигурност на ООН\", подчерта Чепурин.\r\nКоментирайки паралелите, които мнозина правят между Косово и Крим, руският дипломат бе категоричен, че те са „две напълно различни истории“. Според него при отделянето на Косово от СРЮ ключовият фактор е външен - пряка военна атака от страна на НАТО срещу Югославия.\r\n„Въпросът за Крим определено е затворен. Крим е Русия, а Косово е Сърбия. Това не е само лозунг, но е правна реалност, която трябва да бъде уважена\", настоя Чепурин.Тереза Герова", "date": "2018.06.12", "title": "Руският посланик в Сърбия Александур Чепурин: Москва може да се намеси в диалога за Косово, в случай че Белград бъде поставен под ултимативен натиск от страна на традиционни сърбомразци"}
{"url": "http://www.focus-news.net/news/2018/06/12/2532896/premierat-boyko-borisov-v-kraya-na-yuni-shte-otkriem-razshirenieto-na-gazoprovoda-za-turtsiya-v-uchastaka-stantsiya-lozenets-saorazhenie-nedyalsko.html", "text": "Ще можем да открием разширяването на газопровода за Турция в участъка между компресорна станция „Лозенец“ и очистно съоръжение \"Недялско\" в края на юни. Това е казал премиерът Бойко Борисов на срещата си с турския си колега Бинали Йълдъръм, предаде специалният пратеник на Агенция „Фокус“ в Измир. „Проектът е ключов за развитието на съществуващата междусистемна свързаност между България и Турция“, е подчертал той. „Изпълнени са всички строително-монтажни работи, предстои въвеждането на строежа в експлоатация. С изграждането на лупинга ще се увеличи възможността за транзитиране на природен газ от България към Турция за 14 млрд. куб. м. до 15,7 млрд. куб. м. годишно“, е обяснил премиерът. „Наред с това ще може да се транзитира природен газ и в ревересивна посока - от Турция към България“, е изтъкнал Бойко Борисов.\r\nБинали Йълдъръм е благодарил на Бойко Борисов, че е дошъл и е приел срещата. Бойко Борисов го е уведомил, че министърът на икономиката Емил Караниколов ще остане на официалното откриване на ТАНАП. Премиерът му е разказал, че на срещата си с Владимир Путин, той го е информирал за разговорите си с Реджеп Ердоган за отклонението в тръбата. \r\nБиляна ИВАНОВА", "date": "2018.06.12", "title": "Премиерът Бойко Борисов: В края на юни ще открием разширението на газопровода за Турция в участъка станция „Лозенец“-съоръжение Недялско"}
{"url": "http://www.focus-news.net/news/2018/06/12/2532901/vitseprezidentat-iliyana-yotova-patyat-na-bryuksel-kam-zapadnite-balkani-minava-prez-balgariya.html", "text": "Пътят на Брюксел към Западните Балкани минава през България, минава през българските общности в региона, те са най-естественият посредник в тези отношения – добре познават ситуацията в тези страни, ценни са експертизата и съветите им. Това заяви вицепрезидентът Илияна Йотова при откриването на Международната конференция „Българските общности в Западните Балкани – ключов фактор в процеса на присъединяване на страните към ЕС“, която се проведе в София, съобщиха от прессекретариата на държавния глава. На форума участваха представители на българските общности от Република Македония, Албания, Сърбия и Косово.\r\n„Между София и Брюксел не бива да остават забравени територии, тук, в тази част на Европа. Защото, вие, уважаеми сънародници, не живеете в покрайнините, а в един от най-старите и богати на държавност и култура региони на Европа“, отбеляза Илияна Йотова.\r\nКато голям пропуск на Българското европредседателство бе посочено отсъствието от неговата програма на българите в чужбина. Те, представителите на българските общности от тези страни, трябваше да бъдат част от подготвителните инициативи за срещата на върха ЕС-Западни Балкани. Вицепрезидентът анализира резултатите от форума, като отбеляза, че предварителните очаквания са били далеч по-големи. „Изключително важно е България да запази водещата си роля в процеса на евроинтеграция на страните от Западните Балкани и тази политика да бъде продължена и от следващите председателства“, подчерта Илияна Йотова.\r\nВицепрезидентът посочи необходимостта от участие на българските общности в дискусията за изграждане на цялостна, подредена и съзнателна политика за сънародниците ни в чужбина, която в момента липсва. „Защото тази политика се прави не само за българите извън територията на страната, но заедно с всички вас за вашите и на родината интереси“, обърна се към сънародниците ни Илияна Йотова. Вицепрезидентът е убедена, че с общите усилия на всички институции, ангажирани с темата за българите в чужбина, могат да се постигнат добри резултати.\r\nСпоред Илияна Йотова има много неизползвани възможности, които дават местните национални законодателства на българите, признати за малцинство. „Бяхме по-активни до признаването на българското малцинство в Албания, отколкото от решението досега“, отбеляза вицепрезидентът.\r\nИлияна Йотова открои основните проблеми, споделени ѝ при срещите с представители на българските исторически диаспори. Общ за всички е липсата на постоянен контакт между тях и българската държава.\r\n„Ако съществува целенасочена политика на българската държава към сънародниците ни навън, тя е в сферата на образованието и културата. Но и там има какво още да постигнем“, подчерта вицепрезидентът.\r\n„Проблемът с тромавата процедура по получаване на българско гражданство изисква промяна в най-малко три закона“, отбеляза Илияна Йотова. „Българският документ за самоличност не е достатъчен да бъдеш пълноценен български гражданин. Българското самосъзнание, съхранявано и предавано на поколенията, доброто владеене на български език са принципи, които неизменно следвам при даването на български паспорт“, подчерта вицепрезидентът.\r\nВ ход е експертната работа по реализацията на една отколешна идея – създаването на Български културен институт. С негова помощ ще се решават голяма част от трудностите пред българите в чужбина – от езиковите квалификации до лекторатите по български език, от разпространението на българската култура до бизнес контактите.\r\nПродължава работата върху нелеката задача по изграждане на интернет платформа, която да бъде връзката между българите зад граница с родината и помежду им. Идеята среща широко одобрение сред сънародниците ни навън.", "date": "2018.06.12", "title": "Вицепрезидентът Илияна Йотова: Пътят на Брюксел към Западните Балкани минава през България"}
{"url": "http://www.focus-news.net/news/2018/06/12/2532895/gen-konstantin-popov-neka-dadem-vreme-na-spetsialistite-da-si-svarshat-rabotata-i-da-izyasnyat-prichinite-za-intsidenta-pri-koyto-zaginaha-dvama-piloti.html", "text": "Нека дадем време на специалистите да си свършват работата и да изяснят причините за инцидента, при който двама пилоти загинаха вчера. За това призова в старата столица председателят  на Комисията по отбрана към 44-тото Народно събрание ген. о.з. Константин Попов, който е на посещение в НВУ „Васил Левски“, предаде репортер на Радио „Фокус“ – Велико Търново. Попов увери, че разследването се води от специална комисия, съставена от много добри експерти. „За съжаление такива неща се случват, но аз на първо място искам да изкажа съболезнованията си към близките на загиналите пилоти“, каза още ген. Попов. Той уточни, че вчерашният полет е бил четвърти за самолета и първи за екипа, летял с него. „Те са изпълнявали мисии за аварийно търсене и спасяване. Забележете – загинали са хора, които се готвят да спасяват хора“, коментира председателят на Комисията. Той уточни, че е рано да се определи дали инцидентът е предизвикан от човешка грешка или техническа неизправност. „Съветът ми е, знам, че е интересно, но не може в толкова кратко време да се оцени ситуацията и да се каже причината. Нека дадем време на хората да си свършат работата и да видят причините“, допълни ген. Попов. Той подчерта, че 20 години стаж като пилот и 500 часа летене, не са достатъчни. „Очевидно е и това е факт. Точно затова в Комисията по отбрана се търсят ресурси за да има повече часове, повече изправна техника и да се модернизира българската армия. Затова и Правителството прие план за увеличаване на бюджета за отбрана до 2 % до 2024 година. Трябва да се гледа национално отговорно. Това не са просто пари – това е сигурност за всички нас“, заяви още ген. Константин Попов.\r\nНадежда КРЪСТЕВА", "date": "2018.06.12", "title": "Ген. Константин Попов: Нека дадем време на специалистите да си свършат работата и да изяснят причините за инцидента, при който загинаха двама пилоти"}
{"url": "http://www.focus-news.net/news/2018/06/12/2532899/prezidentat-rumen-radev-shte-poseti-voennomeditsinska-akademiya-sofiya-za-da-razgovarya-s-bordniya-tehnik-koyto-beshe-ranen-pri-intsidenta-v-aviobaza-krumovo.html", "text": "Днес от 11.30 часа държавният глава Румен Радев ще посети Военномедицинска академия – София, където ще се запознае със състоянието и ще разговаря с офицерския кандидат Алексей Каменов. Това съобщиха от прессекретариата на държавния глава.\r\nАлексей Каменов е бордният техник на вертолета Ми-17, който беше ранен при трагичното произшествие снощи в авиобаза „Крумово“.", "date": "2018.06.12", "title": "Президентът Румен Радев ще посети Военномедицинска академия - София, за да разговаря с бордния техник, който беше ранен при инцидента в авиобаза „Крумово“"}
{"url": "http://www.focus-news.net/news/2018/06/12/2532894/dots-bistra-dimitrova-nsa-balgariya-shte-izgradi-parviya-tsentar-za-varhovi-nauchni-postizheniya-po-rekreativna-industriya-i-nishov-turizam.html", "text": "България ще изгради чрез спечелен европейски проект първият център за върхови научни постижения по рекреативна индустрия и нишов туризъм. Това каза доц. Бистра Димитрова, преподавател във Факултет кинезитерапия, туризъм и спортна анимация в Националната спортна академия „Васил Левски“ в интервю за Агенция „Фокус“ .  „Тази лаборатория превръща България в абсолютния хъб на научно валидирани продукти, услуги, методики, въздействия, които ще бъдат насочени в различните направления за млади хора. Всичко това е абсолютно основано на научни изследвания  от много сериозен ранг с облачни технологии, със смарт технологии, защото ние силно вярваме, че чрез туризма България ще бъде създадена икономика, основана на знанието, която да осигури приобщаващ и интелигентен растеж“, добави доц. Димитрова. Тя обясни, че НСА „Васил Левски“ съвместно с Регионален исторически музей - София са отговорни да създадат този Център за върхови постижения, който е наречен „НаследствоБГ“. „Българският туризъм може да се гордее, че вече държи флага на високото качество. В тази връзка искам да призная, че в лицето на министър Ангелкова още преди 3 години по време на първия ѝ мандат, намерихме един много честен, достоен и бърз партньор. Много често успехите в България не се случват именно поради мудността, бюрокрацията и тежката административна машина, но тя като млад лидер, реагира на секундата. Отправих молба към нея да получим писмо на най-високата подкрепа за това колко важна е науката, за да можем да спечелим този проект от Талеб Рафай (Генерален секретар на Световната организация по туризъм (СОТ) към ООН). Не знаех дали ще получа позитивен отговор, но искреността и динамиката, с които тя постъпи, ни помогна само след 20 дни НСА да получи такова писмо-подкрепа“, каза доц. Димитрова.\r\nПо думите ѝ със спечелването на този проект България е станала единствена по рода си и в Европа. „България в момента разполага с образователен модел по вертикала от 8 клас до докторантура – нещо, което не съществува в света, а това не го казвам аз, защото съм съпричастна с процеса и един от водещите автори, а го казва годишният научен и икономически доклад на Глобал уелнес института със седалище в Маями. Така че България има сериозно бъдеще в сферата на туризма - тя тепърва започва да казва коя е и къде се намира“, добави тя. „Аз неотклонно вярвам в уникалния потенциал на българския туризъм. Единственото дребно и малко нещо е, че ще трябва да създадем малък ред, но по нови правила, които да гарантират единствено качеството на крайния продукт“, каза още доц. Димитрова. \r\nБиляна ИВАНОВА", "date": "2018.06.12", "title": "Доц. Бистра Димитрова, НСА: България ще изгради първия център за върхови научни постижения по рекреативна индустрия и нишов туризъм"}
{"url": "http://www.focus-news.net/news/2018/06/12/2532904/kyustendil-83-godishen-mazh-e-zaginal-pri-intsident-s-traktor-v-selo-konyavo.html", "text": "83-годишен мъж е загинал при затискане от трактор в село Коняво, съобщиха от ОДМВР – Кюстендил. Инцидентът е възникнал снощи. Мъжът е загинал при инцидент с колесен трактор – бил е затиснат от трактора в двора на къща в селото. По случая е започнато досъдебно производство в РУ - Кюстендил, уведомен е дежурен прокурор.", "date": "2018.06.12", "title": "Кюстендил: 83-годишен мъж е загинал при инцидент с трактор в село Коняво"}
{"url": "http://www.focus-news.net/news/2018/06/12/2532903/shumen-74-godishna-zhena-e-stanala-zhertva-na-telefonna-izmama-sas-sumata-ot-2-000-leva-i-zlatni-nakiti.html", "text": "74-годишна жена от Шумен била измамена по телефона вчера и дала за „полицейска акция“ 2 000 лева и около 500 грама златни накити. Това съобщиха от ОДМВР - Шумен. Схемата е класическата и позната от дълго време - искане на съдействие за задържане на измамници от хора, които се представят за полицаи. Този път обаче измамниците вкарали нов момент в сценария си. В първото получено на стационарен телефон обаждане жената получила директно заплахи и закани както за нея така и към близките ѝ. Съобщили, че жилището й било сканирано,  установили, че има пари и ценности, които трябва веднага да даде. Ако не ги даде я заплашили, че ще се случи лошо на нея и семейството ѝ. Във втори разговор непознат се представил за полицай. Успокоил жената и ѝ казал, че тези измамници  уж ги дебнат от няколко дни. Попитал я дали ще съдейства при залавянето им. Тя се съгласила. Продиктувала си адреса и номера на мобилния телефон, като си мислела, че говори наистина с полицейски служител. Следвала инструкциите, които ѝ били дадени по телефона и малко след 13 часа хвърлила през тераса на апартамента си сумата от 2000 лева и около 500 грама златни накити. Малко по-късно установила, че е била измамена и подала сигнал в полицията. Разпитана е, образувано е досъдебно производство.\r\nТази сутрин, в рамките на един час са получени идентични обаждания от граждани, които съобщили, че на домашните им телефони звънят непознати и им искат пари и ценности след като им отправят заплахи. В някои от случаите е имало второ позвъняване, в което мъже са се представяли за полицаи, но до момента хората са разбирали, че става въпрос за измама. Призоваваме за пореден път да не се доверявате на непознати хора по телефона, да не давате информация за това  къде живеете, с какви средства разполагате, колкото и правдоподобно да ви звучи  всичко, което ви се казва. При съмнение, че ви атакуват измамници по телефона прекъснете връзката, след като чуете сигнал свободно се свържете с близките си или с полицията чрез телефон 112.", "date": "2018.06.12", "title": "Шумен: 74-годишна жена е станала жертва на телефонна измама със сумата от 2 000 лева и златни накити"}
{"url": "http://www.focus-news.net/news/2018/06/12/2532905/burgas-muzikata-ot-filmite-na-dzheyms-bond-shte-zvuchi-v-letniya-teatar-prez-yuli.html", "text": "56 години след появата на харизматичния Агент 007 и в разгара на снимките на 26-тия филм за Джеймс Бонд, Софийската филхармония ще припомни някои от най-хубавите музикални моменти на класическата поредица в бургаския Летен театър на 8 юли от 20.00 часа. Това съобщиха от пресцентъра на Община Бургас. \r\nДосега в България подобен концерт не е правен, така че само по себе си това е уникално събитие. От титулните песни в общо 25-те филма за Агент 007 сa избрани 12, на които сa направeни симфонични аранжименти, различни от оригиналите, обединени в един обемен и внушителен концертен звук. Заедно с песните, в програмата ще звучат и две тематични симфонични сюити, включително и оригиналната тема за Бонд, написана от композитора Монти Норман за \"Доктор Но\" (първият филм от поредицата) и още тогава получила световна популярност.\r\nВ концерта ще участват звездите от родната поп сцена Милица Гладнишка, Рут Колева, Ягода Тренева, Криста, Боби Косатката и Живко Станев. Диригент - Найден Тодоров. Билетите вече са в продажба в eventim.bg, grabo.bg и Лятна каса \"Часовника\".", "date": "2018.06.12", "title": "Бургас: Музиката от филмите на Джеймс Бонд ще звучи в Летния театър през юли"}
{"url": "http://www.focus-news.net/news/2018/06/12/2532906/kyustendil-zadarzhan-e-56-godishen-mazh-za-uchastie-v-telefonna-izmama-v-dupnitsa.html", "text": "Задържан е 56-годишен куриер на телефонен измамник в Дупница, съобщиха от ОДМВР – Кюстендил. Полицаи от Дупница са задържали 56-годишния мъж от Самоковско в момент на вземане на 2 550 лв., оставени в пакет пред врата на жилище на 60-годишен мъж в града. Вчера следобед 60-годишният получил обаждане по стационарния телефон с искане на пари, каквито има, за да окаже съдействие на полицията за залавяне на престъпници. Приготвил парите и се обадил в полицията, за да съобщи, че е спазил указанията. Последвала незабавна реакция на полицаите и прибиращият пакета е задържан. Той съобщил, че е нает чрез интернет за куриерска дейност от фирма и бил убеден, че пакетът съдържа документи. Задържаният ще остане 24 часа в полицейския арест, започнато е досъдебно производство по случая, уведомен е дежурен прокурор.", "date": "2018.06.12", "title": "Кюстендил: Задържан е 56-годишен мъж за участие в телефонна измама в Дупница"}
{"url": "http://www.focus-news.net/news/2018/06/12/2532909/smolyan-24-godishen-mazh-e-opital-da-prokara-v-obrashtenie-falshiva-banknota-ot-50-lv.html", "text": "24-годишен мъж е опитал да прокара в обръщение фалшива банкнота от 50 лв. Това съобщиха от ОДМВР - Смолян. Сигналът е подаден на 11 юни 2018 г. в РУ - Смолян. Съобщено е за 24-годишен смолянчанин, който около 10.45 часа в град Смолян, в банка \"ЦКБ\" е направил опит да прокара в обръщение един брой банкнота с номинал 50 долара, която е закупил на 10 юни 2018 г. от 53-годишния К.С.Б. от град Смолян. След направена справка от служител на банката е установено, че банкнотата е подправена и същата е предадена с протокол за доброволно предаване. За изясняване на обстоятелствата по случая е образувано досъдебно производство.", "date": "2018.06.12", "title": "Смолян: 24-годишен мъж е опитал да прокара в обръщение фалшива банкнота от 50 лв."}
{"url": "http://www.focus-news.net/news/2018/06/12/2532908/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "В авторска статия за вестник  посланикът на Руската федерация в Сърбия Александър Чепурин загатва, че може да се появи възможност за „по-дълбоко ангажиране“ на Москва в диалога за нормализиране на двустранните отношения между Белград и Прищина, отбелязва електронното издание на белградския Danas.\r\nРусия може да се намеси, обяснява Чепурин, в случай че Белград бъде поставен под „ултимативен натиск от страна на традиционни сърбомразци“. \r\nВ статията, публикувана по повод националния празник на Русия, Чепурин припомня, че Москва и Белград се изцяло се подкрепят взаимно по отношение на текущите политически въпроси, както въпросът за Косово и Метохия заема специално място в отношенията им. \r\n„Москва беше, е и ще бъде от страната на Белград. Нашата позиция остава непроменена - ние ще подкрепим решението, което Сърбия и сръбският народ ще приемат за приемливи за себе си. Изхождаме от правното основание на споразумението - Резолюция 1244 на Съвета за сигурност на ООН\", подчерта Чепурин.\r\nКоментирайки паралелите, които мнозина правят между Косово и Крим, руският дипломат бе категоричен, че те са „две напълно различни истории“. Според него при отделянето на Косово от СРЮ ключовият фактор е външен - пряка военна атака от страна на НАТО срещу Югославия.\r\n„Въпросът за Крим определено е затворен. Крим е Русия, а Косово е Сърбия. Това не е само лозунг, но е правна реалност, която трябва да бъде уважена\", настоя Чепурин.\r\n***  В интервю за телевизионния канал „Контра“, министърът на външните работи на Гърция Никос Коцияс коментира телефонния разговор Заев-Ципрас. И докато македонският премиер не разкри никакви подробности за разговора с гръцкия си колега, първият дипломат на Атина направи публична изява, с която хвърли светлина върху ситуацията. Съгласно думите му, Заев е приел новото име на страната да бъде „Северна Македония“, решен е и въпросът за Конституцията – при това по инициатива на Скопие, отбелязва македонското електронно издание „Курир“.\r\nКоцияс подчерта, че в понеделник е направена „решителна стъпка“, визирайки телефонния разговор между министър-председателите на двете страни. „Ако преговорите завършат утре (вторник, 12 юни – бел. р.), разговорът за името ще бъде завършен\", подчерта ръководителят на гръцката дипломация. „Той (Заев) избра това, което иска, вече го направи“, допълни Коцияс.\r\nВъншният министър на Гърция разкри, че името Северна Македония е избрано лично от Заев, а от предложенията на американския дипломат Матю Нимиц, Вардарска Македония е било отказано от Скопие, а Македония (Скопие) и Илинденска Македония - от гръцката страна. На масата за преговори бяха представени още вариантите за Горна Македония, Нова Македония и Северна Македония. Заев обаче е избрал името Северна Македония.\r\nВ интервюто Коцияс говори и за промяна на Конституцията на Македония, както и на името на Македонската православна църква. „Решихме проблема с конституцията и съм развълнуван, че проблемът е решен по инициатива на Скопие. Мисля, че Църквата ще бъде наречена Охридска Архиепископия, историческо име, което тази църква носи с векове\", поясни Коцияс.\r\n*** Анкара изостри реториката си във връзка с осмината турски военнослужещи в Гърция, които настоява да бъдат екстрадирани, подчертавайки, че въпросът ще остане трън в отношенията с Атина, съобщава електронното издание на гръцкия вестник Kathimerini.\r\nВоеннослужещите, които Анкара иска да съди за предполагаемата им роля в опита за държавен преврат от лятото на 2016 г., бяха освободени от гръцкия съд миналата седмица.\r\nТурският вицепремиер Бекир Боздаг отново обвини Гърция в защита на „терористите\", подчертавайки, че поведението на Атина ще повлияе на всички аспекти на двустранните отношения.\r\nБоздаг продължава да твърди, че Гърция се опитва да изкопчи военни тайни от военнослужещите на Анкара, които той определи като „лишени от някаква представа за патриотизъм“.\r\nС нападките срещу Гърция, отправени в контекста на предизборната кампания, лидерът на „Партията на националистическото действие“ Девлет Бахчели допълнително нагнети ситуацията, като в предизборния си клип представи остров Кипър като част от Турция.\r\n„Защо са разстроени [гърците]? Как иначе можехме да изобразим [Кипър]. Казвам отново и подчертавам, че Кипър е турски. Това е турска земя и тя ще остане такава“, подчерта Бахчели. Той предупреди Гърция да не играе „игри\" в Егейско море и да не забравя „какво се случи в гръцко-турската война\", когато [гърците] бяха потопени в морето\".\r\n„Желанието Егейско море да се превърне отново в гроб за гръцките аспирации все още е живо\", увери Бахчели. \r\nМеждувременно Турция продължава с нарушенията на гръцкото въздушно пространство в Егейско море. В понеделник следобед два изтребителя F-16 навлязоха в Атинския регион за полетна информация над Лемнос и Лесбос.\r\n*** Председателят на парламента в Прищина Кадри Весели обяви началото на изготвянето на специален закон за защитата на Армията за освобождение на Косово (АОК) и нейните ценности, съобщава електронното издание Gazeta Express.\r\nВесели заяви, че новият закон ще гарантира институционалната защита на АОК и предвижда създаването на военен музей. „Докато Косово се готви да отбележи 19-та годишнина от края на войната, инициирах изготвянето на Закон за защита на АОК и военните ценности. Този закон цели институционална защита на нашата война, да вземе решение за издигането на централен паметник на войната, както и да започне работа по създаването на музей на Освободителната война\", пише Весели в своя „Фейсбук“ профил. Весели, който беше старши член на АОК по време на войната през 1998-1998 г. със Сърбия, допълни, че с новия закон Косово ще определи специална дата за почитане на паметта на жертвите, загинали „за свободата“.  \r\n***", "date": "2018.06.12", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/06/12/2532910/dots-hristina-georgieva-opitnata-stantsiya-po-polivno-zemedelie-pazardzhik-usloviyata-za-razvitie-na-zhitnite-kulturi-v-oblastta-sa-dobri.html", "text": "Условията за развитие на житните култури в областта са добри. Това каза за Радио „Фокус“ – Пазарджик доц. Христина Георгиева, директор на Опитната станция по поливно земеделие в Пазарджик. Тя обясни, че температурните аномалии, съчетани с различно количество валежи оказват влияние, но то е само върху отделни площи. „При анализа на температурите и валежите през последните години установяваме, че през есенните месеци, когато се подготвят площите, сушата забавя този процес. Това се компенсира от значително по-меката зима. Като цяло условията за братимост и залагане на класове са добри. Топлото и по-сухо време доведе до по-ниски класове, което означава, че сламата ще е по-малко в сравнение с други години. Там, където има достатъчно влага, зърното наля и ще има много добра реколта“, коментира Георгиева. Тя уточни, че в площи, където не е достигала влага ще има и по-дребни зрънца при житните. Според нея в момента съдържанието на влага при ечемика е около 11% и той е готов за жътва. „Освен това започва и жътвата на граха“, допълни Георгиева.\r\nВаня НИКОЛОВА", "date": "2018.06.12", "title": "Доц. Христина Георгиева, Опитната станция по поливно земеделие - Пазарджик: Условията за развитие на житните култури в областта са добри"}
{"url": "http://www.focus-news.net/news/2018/06/12/2532900/turskiyat-premier-binali-yaldaram-otnosheniyata-ni-s-balgariya-sa-spetsialni-primer-za-sasedi-koito-si-pomagat-i-se-uvazhavat.html", "text": "Отношенията между България и Турция са специални. Ние сме пример за добри съседи, които си помагат и се уважават. Това е казал турският премиер Бинали Йълдъръм на срещата си с премиера Бойко Борисов, предаде специалният пратеник на Агенция „Фокус“ в Измир. Йълдъръм е благодарил на Борисов за политиката на България спрямо мигрантите. Двамата са отбелязали ръст в отношенията между България и Турция в икономиката и туризма, както и отношенията на толерантност и уважение. „Дори и от различни религии трябва да живеем в мир заради народите си. Заради това на всички срещи за Западни Балкани повтарям думата мир“, е заявил Бойко Борисов.\r\nОчаква се двамата премиери да дадат изявление.\r\nБиляна ИВАНОВА", "date": "2018.06.12", "title": "Турският премиер Бинали Йълдъръм: Отношенията ни с България са специални - пример за съседи, които си помагат и се уважават"}
{"url": "http://www.focus-news.net/news/2018/06/12/2532911/blagoevgrad-startiraha-letnite-zanimaniya-za-detsata-ot-obshtina-bansko.html", "text": "Стартираха летните занимания за децата от община Банско „ЛЯТО 2018”, организирани от местната администрация. Това съобщиха от пресцентъра на Общината. Тази година освен станалите любими „Плувно лято”, Школа по изобразително и приложно изкуство” и Школа по музика, занимателните дейности ще включват още Кръжок „Сръчни ръчички”, Клуб „Кулинарни традиции”, „Занимателни, логически и образователни игри”, „Спортни игри”, Клуб „Опознай своя край”, Клуб „Туризъм”, Клуб „Лято без наркотици”.\r\n„Експертите от общинска администрация Банско обогатиха таз годишното издание на „Лято 2018”, водени от стремежа за разнообразие и интересни занимания за децата по време на дългата лятна ваканция. Те освен с образователен характер, са и много забавни. Традиционно над 700 деца  се записват за програмата и посещават повече от една от занимателните форми. За целта е определен бюджет от близо 20 000 лева, за да можем да продължим да предоставяме общинските форми напълно безплатни за децата и техните семейства” коментира кметът Георги Икономов старта на лятната програма.", "date": "2018.06.12", "title": "Благоевград: Стартираха летните занимания за децата от община Банско"}
{"url": "http://www.focus-news.net/news/2018/06/12/2532907/pazardzhik-990-dushi-ot-oblastta-sa-zaminali-da-zhiveyat-postoyanno-v-chuzhbina.html", "text": "През 2017 г. заселилите се в област Пазарджик са с 640 повече в сравнение с 2016 година. Това съобщи за Радио „Фокус“ Гергана Спасова, главен експерт отдел „Статистически изследвания – Пазарджик. Тя добави, че заселилите се в област Пазарджик през 2017 г. са 3 262 души, като от тях 1 322 са мъже и 1 940 са жени. През 2017 г. в преселванията между населените места в област Пазарджик участват 1 370 души. През 2017 г. 990 души са заявили промяна на своя настоящ адрес от област Пазарджик в чужбина. Лицата, които са сменили местоживеенето си от чужбина в България, или потокът на имигрантите включва български граждани, завърнали се в страната, както и граждани на други държави, получили разрешение за постоянно пребиваване в страната. През 2017 г. 323 лица са заявили промяна на своето обичайно местоживеене от чужбина в област Пазарджик.\r\nРадослава МУРДЖЕВА", "date": "2018.06.12", "title": "Пазарджик: 990 души от областта са заминали да живеят постоянно в чужбина"}
{"url": "http://www.focus-news.net/news/2018/06/12/2532898/cnn-sporazumenieto-mezhdu-liderite-na-sasht-i-severna-koreya-za-yadreno-razorazhavane-e-po-slabo-ot-predhodnite-angazhimenti-tvardi-ekspert.html", "text": "Споразумението за ядрено разоръжаване на Корейския полуостров, който лидерите на Вашингтон и Пхенян Доналд Тръмп и Ким Чен-ун подписаха след историческата среща на върха в Сингапур, е „по-слабо“ в сравнение с по-рано поетите ангажименти. Това заяви за телевизионния канал CNN  Адам Маунт, старши сътрудник във Федерацията на американските учени.\r\nДокументът „не е по-силен, всъщност, той е значително по-слаб от предходните ангажименти, които Северна Корея е поемала по ядрения въпрос… Честно казано, очаквах повече от това“, призна Маунт, като подчерта, че в споразумението от Сингапур не се споменава нищо за доказуема или необратима денуклеаризация. \r\nНо споразумението изобщо не е провал: „Ако срещата на върха наистина доведе до продължителни отношения, които да намалят на напрежението на полуострова, документът ще се разглежда като успех\", обясни експертът.\r\n„С течение на времето, ако можем да намалим конвенционалната заплаха за Южна Корея, ако можем да повдигнем въпроса за правата на човека, този процес може в крайна сметка да доведе до ядрени ограничения\", допълни Маунт.Тереза Герова", "date": "2018.06.12", "title": "CNN: Споразумението между лидерите на САЩ и Северна Корея за ядрено разоръжаване е „по-слабо“ от предходните ангажименти, твърди експерт"}
{"url": "http://www.focus-news.net/news/2018/06/12/2532913/damtn-ot-nachaloto-na-2018-g-sa-izvarsheni-nad-700-proverki-na-yazoviri-na-teritoriyata-na-oblastite-haskovo-i-kardzhali.html", "text": "От началото на 2018 г. инспекторите на Държавната агенция за метрологичен и технически надзор (ДАМТН) са извършили 706 проверки на язовири на територията на областите Хасково и Кърджали. Като следствие от извършените проверки на собствениците са съставени 529 броя актове за установяване на административни нарушения за отстраняване на констатираните неизправности. При направените инспекции най-често се констатират: липса на техническа документация; вълнообразна корона, със слягания и коловози; частични свличания на въздушния откос, обрасли с дървесна и храстовидна растителност; воден откос – частични свличания на водния откос, нарушена броня, ерозия. Това съобщиха от Държавната агенция за метрологичен и технически надзор (ДАМТН).\r\nПри провеждането на инспекциите в землището на селата Стамболово и Силен беше използвана и въздушната видео техника, заради липсата на осигурен достъп до язовирните стени. Използването на дрон при извършването на проверки беше въведено в началото на тази година, което оптимизира работата на инспекторите на агенцията. По този начин се отчита и значително подобрение при контрола на язовири, намиращи се на трудно достъпни места, както и при водоеми с по-голям кубичен обем.  \r\nПроверките на Държавната агенция в цялата страна продължават, като се апелират собствениците на язовири да следят с повишено внимание състоянието на управляваните от тях водоеми и при необходимост своевременно да сигнализират агенцията.", "date": "2018.06.12", "title": "ДАМТН: От началото на 2018 г. са извършени над 700 проверки на язовири на територията на областите Хасково и Кърджали"}
{"url": "http://www.focus-news.net/news/2018/06/12/2532915/dots-hristina-georgieva-usloviyata-za-razvitie-na-zhitnite-kulturi-v-pazardzhishki-region-sa-dobri.html", "text": "Условията за развитие на житните култури в Пазарджишки регион са добри, каза за Радио „Фокус“ – Пазарджик доц. Христина Георгиева, директор на Опитната станция по поливно земеделие в Пазарджик. Тя обясни, че температурните аномалии, съчетани с различно количество валежи оказват влияние, но то е само върху отделни площи. „При анализа на температурите и валежите през последните години установяваме, че през есенните месеци, когато се подготвят площите, сушата забавя този процес. Това се компенсира от значително по-меката зима. Като цяло условията за братимост и залагане на класове са добри. Топлото и по-сухо време доведе до по-ниски класове, което означава, че сламата ще е по-малко в сравнение с други години. Там, където има достатъчно влага, зърното наля и ще има много добра реколта“, коментира Георгиева. Тя уточни, че в площи, където не е достигала влага ще има и по-дребни зрънца при житните. Според нея в момента съдържанието на влага при ечемика е около 11% и той е готов за жътва. „Освен това започва и жътвата на граха“, допълни Георгиева.\r\nВаня НИКОЛОВА", "date": "2018.06.12", "title": "Доц. Христина Георгиева: Условията за развитие на житните култури в Пазарджишки регион са добри"}
{"url": "http://www.focus-news.net/news/2018/06/12/2532914/burgas-12-godishno-dete-se-e-udavilo-v-moreto-kray-severniya-burgaski-plazh.html", "text": "12-годишно дете се е удавило в морето край Северния бургаски плаж. Това съобщиха от ОДМВР - Бургас. Около 16.35 часа вчера в Пето Районно управление – Бургас е получено съобщение за инцидент в района на Северния бургаски плаж до заведение \"Остров Бали\", при който от морето е извадено давещо се дете – установено е, че това е 12-годишен с инициали И.Е. Момчето обяснило, че влязло в морето със свой приятел, който също като него започнал да се дави. Своевременно започнали спасителни действия, в които освен водните спасители се включили и водолази – служители към \"Пожарна безопасност и защита на населението\". Около 20.00 часа от бурното море е извадено тялото на 12-годишно дете с инициали К.К. от Бургас, което е транспортирано до \"Съдебна медицина\" при УМБАЛ - Бургас за аутопсия. По случая е образувано досъдебно производство.", "date": "2018.06.12", "title": "Бургас: 12-годишно дете се е удавило в морето край Северния бургаски плаж"}
{"url": "http://www.focus-news.net/news/2018/06/12/2532912/plovdiv-rayonna-prokuratura-zlatograd-vnese-obvinitelen-akt-spryamo-shofyora-koyto-pristigna-piyan-v-grada-za-da-prevozva-detsa-na-ekskurziya.html", "text": "Районна прокуратура-Златоград внесе в съда обвинителен акт по бързо производство спрямо 48-годишния С.К., на когото е повдигнато обвинение за това, че на 01.06.2018 г., около 07.00 ч., в гр. Златоград, обл. Смолян, управлявал моторно превозно средство – автобус, с концентрация на алкохол в кръвта си над 1,2 на хиляда (1,64 на хиляда), установено по надлежния ред – чрез химическа експертиза за определяне концентрацията на алкохол – престъпление по чл.343б ал.1 от Наказателния кодекс. Това съобщиха от Апелативна прокуратура-Пловдив.  \r\nНа 1 юни 2018 г., в гр. Златоград, служители на РУ на МВР-Златоград извършвали проверка за употреба на алкохол на водачи на автобуси, които потегляли от града за екскурзии с ученици. С техническо средство било установено, че обвиняемият бил употребил алкохол. По бързото производство  са извършени експертизи, разпитани на свидетели и др.  Предстои Районен съд-Златоград да насрочи заседание по делото.", "date": "2018.06.12", "title": "Пловдив: Районна прокуратура – Златоград внесе обвинителен акт спрямо шофьора, който пристигна пиян в града, за да превозва деца на екскурзия"}
{"url": "http://www.focus-news.net/news/2018/06/12/2532917/akad-georgi-markov-ima-balgarska-armiya-ima-balgarska-darzhava-nyama-armiya-nyama-darzhava.html", "text": "Има Българска армия – има българска държава, няма българска армия – няма българска държава. Това заяви по време на изнесеното заседание на Комисията по отбрана към 44-то Народно събрание във Велико Търново академик Георги Марков, предаде репортер на Радио „Фокус“ – Велико Търново. Марков добави, че бюджетът за армия трябва да е най-малко 2% от БВП на страната и това трябва да стане незабавно. „Българската армия е стълбите на нашата държава“, заяви академик Марков.\r\nНадежда КРЪСТЕВА", "date": "2018.06.12", "title": "Акад. Георги Марков: Има Българска армия – има българска държава, няма армия – няма държава"}
{"url": "http://www.focus-news.net/news/2018/06/12/2532918/komisar-tihomir-totev-rdpbzn-varna-tehnikata-e-podgotvena-za-rabota-prez-pozharoopasniya-sezon.html", "text": "Техниката на Регионална дирекция „Пожарна безопасност и защита на населението“ във Варна е подготвена за работа през пожароопасния сезон. Това каза в интервю за Радио „Фокус“ – Варна комисар Тихомир Тотев, директор на Регионална дирекция „Пожарна безопасност и защита на населението“ (РДПБЗН) във Варна. Той отбеляза, че вече са минали сезонните технически прегледи по отношение състоянието на техниката. „Имаме готовност да реагираме незабавно при подаване на съобщение за възникнал пожар. В началото на пожароопасния сезон проиграхме плановете за събиране на свободния от дежурство личен състав за ликвидиране на  големи и сложни произшествия. Имаше дребни несъответствия, които отстранихме, актуализирахме и телефонните номера на служителите. Организационно сме подготвени да посрещнем пожароопасния сезон“, заяви комисар Тихомир Тотев.\r\nМарияна ВАЛЕНТИНОВА", "date": "2018.06.12", "title": "Комисар Тихомир Тотев, РДПБЗН – Варна: Техниката е подготвена за работа през пожароопасния сезон"}
{"url": "http://www.focus-news.net/news/2018/06/12/2532919/rumyana-kuzeva-obshtina-svishtov-na-15-yuni-zapochva-zapisvaneto-za-detski-gradini-v-svishtov.html", "text": "На 15 юни ще бъде отворена електронната система за прием в детските градини в град Свищов. Това съобщи в предаването „Добре дошли в Свищов“ на Радио „Фокус“ – Велико Търново Румяна Кузева, началник на отдел „Образование“ в Общината. Тя добави, че процесът за първа година ще се извършва изцяло онлайн. Новата система ще работи подобно на тази за прием в първи клас. „Родителите ще могат да подават заявления от вкъщи, а тези, които нямат възможност или не знаят как да го направят и не са сигурни, могат да получат помощ в отдел „Образование“ в Община Свищов. Тук имаме служители, които са упълномощени с моя заповед, да оказват съдействие на родителите. Системата ще бъде отворена за подаване на заявление до 23.59 часа на 25 юни, включително“, уточни още Кузева. Тя допълни, че резултатите ще са ясни в 17.00 часа на 28 юни. Записването след първо класиране ще продължи от 29 юни до 6 юли. Графикът на дейностите ще бъде публикуван на сайта на Община Свищов в активния банер „Прием в детски градини“. В раздел „Новини“ майките и бащите ще могат да научат следващите стъпки, които трябва да направят.\r\nЛуиза ТРАНЧЕВА", "date": "2018.06.12", "title": "Румяна Кузева, Община Свищов: На 15 юни започва записването за детски градини в Свищов"}
{"url": "http://www.focus-news.net/news/2018/06/12/2532920/burgas-3-600-kasa-tsigari-bez-banderol-sa-izzeti-ot-pavilion-v-zhk-meden-rudnik.html", "text": "3 600 къса цигари без бандерол са иззети от павилион в ж.к. \"Меден Рудник\". Това съобщиха от ОДМВР - Бургас. На 11 юни около 10.00 часа служители от Четвърто Районно управление – Бургас извършили проверка в павилион, разположен срещу бл. 57 в ж.к. \"Меден Рудник\", стопанисван от 59-годишна жена с инициали С.Д. от Бургас, като намерили и иззели общо 3 600 къса цигари от различни марки без акцизен бандерол. С.Д. е задържана за срок от 24 часа. По случая е образувано бързо полицейско производство.", "date": "2018.06.12", "title": "Бургас: 3 600 къса цигари без бандерол са иззети от павилион в ж.к. \"Меден Рудник\""}
{"url": "http://www.focus-news.net/news/2018/06/12/2532921/sport-dzhastin-kluivert-prodalzhava-karierata-si-v-roma.html", "text": "Крилото на Аякс - Джъстин Клуиверт, ще продължи кариерата си в Рома. Синът на холандската легенда от близкото минало Патрик Клуиверт пристигна в Рим, където след задължителните медицински прегледи ще подпише петгодишен договор с италианския тим.  \r\nКлуиверт ще е четвъртото ново попълнение на Рома, след като ръководството на отбора успя да привлече Анте Чорич, Иван Маркано и Браян Кристанте.", "date": "2018.06.12", "title": "Спорт: Джъстин Клуиверт продължава кариерата си в Рома"}
{"url": "http://www.focus-news.net/news/2018/06/12/2532923/nsi-prez-april-2018-g-v-stranata-sa-funktsionirali-2-037-mesta-za-nastanyavane-s-nad-10-legla-koeto-e-s-37-poveche-spryamo-april-2017-g.html", "text": "През април 2018 г. в страната са функционирали 2 037 места за настаняване с над 10 легла - хотели, мотели, къмпинги, хижи и други места за краткосрочно настаняване. Това сочи статистика на Националния статистически институт (НСИ). Броят на стаите в тях е 68.8 хил., а на леглата - 143.6 хиляди. В сравнение с април 2017 г. общият брой на местата за настаняване, функционирали през периода, се увеличава с 3.7%, а на леглата в тях намалява с 3.4%.\r\nОбщият брой на нощувките във всички места за настаняване, регистрирани през април\r\n2018 г., е 895.0 хил., или с 1.4% по-малко в сравнение със същия месец на предходната година, като най-голямо намаление на нощувките (с 3.6%) се наблюдава в местата за настаняване с 1 и 2 звезди. \r\nПрез април 2018 г. в хотелите с 4 и 5 звезди са реализирани 73.4% от общия брой нощувки на чужди граждани и 36.1% - на българи. В местата за настаняване с 3 звезди са осъществени 18.9% от нощувките на чужди граждани и 31.1% - на българи, докато в останалите места за настаняване (с 1 и 2 звезди) те са съответно 7.7 и 32.8%.\r\nБроят на пренощувалите лица в местата за настаняване през април 2018 г. намалява с 0.8% в сравнение със същия месец на 2017 г. и достига 432.2 хил., като е регистрирано намаление с 4.2% при българите и увеличение с 5.5% при чужденците. Българските граждани, нощували в местата за настаняване през април 2018 г., са 270.2 хил. и са реализирали средно по 1.9 нощувки. Чуждите граждани са 162.0 хил., като 72.5% от тях са нощували в хотели с 4 и 5 звезди и са реализирали средно по 2.3 нощувки. \r\nОбщата заетост на леглата в местата за настаняване през април 2018 г. е 22.0%, като намалява с 1.9 процентни пункта в сравнение с април 2017 година. Най-висока е заетостта на леглата в хотелите с 4 и 5 звезди - 25.4%, следват местата за настаняване с 3 звезди - 24.4%, и с 1 и 2 звезди - 15.4%. \r\nПриходите от нощувки през април 2018 г. достигат 47.1 млн. лв., или с 6.4% повече в сравнение с април 2017 година. Регистрирано е увеличение на приходите както от чужди граждани - с 9.9%, така и от български граждани - с 2.6%.", "date": "2018.06.12", "title": "НСИ: През април 2018 г. в страната са функционирали 2 037 места за настаняване с над 10 легла, което е с 3.7% повече спрямо април 2017 г."}
{"url": "http://www.focus-news.net/news/2018/06/12/2532926/aktsenti-v-predavaneto-chasat-na-karlovo-po-radio-fokus-plovdiv.html", "text": "Национален ученически събор, посветен на 170-ата годишнина от рождението на Христо Ботев се провежда в Калофер. Съборът се организира от община Карлово, град Калофер, Национален музей ”Христо Ботев”, читалище Христо Ботев – Калофер и е под егидата на Министерството на образованието и науката. В него се включват училища, носещи името на Ботев от цялата страна. В предаването „Часът на Карлово” на Радио „Фокус“ – Пловдив днес ще разберете повече за целите на този събор от зам.-кмета на Карлово Антон Минев. От директора на Национален музей „Христо Ботев” в Калофер Ася Николова ще разберем какво по-различно се провежда като инициативи в музея в годината на Ботев, по повод 170-ата годишнина от рождението на поета-революционер. Със зам.-кмета Антон Минев ще разговаряме и за състоянието на училищните автобуси в общината. Има ли проблеми с тях и шофьорите и как се упражнява контролът върху тази дейност.\r\nСъщо в днешното предаване ще чуем повече за лятната занималня за деца от 7 до 12 години, която започва в Карлово. За това ще ни разкаже Иванка Валтова, от НЧ ”Васил Левски” в Карлово.\r\nПредаването „Часът на Карлово” се излъчва всеки вторник от 15.00 до 16.00 часа. Водещ е Цветана Тончева.", "date": "2018.06.12", "title": "Акценти в предаването „Часът на Карлово” по Радио „Фокус” - Пловдив"}
{"url": "http://www.focus-news.net/news/2018/06/12/2532924/ministar-nikolina-angelkova-ministerstvo-na-turizma-ne-e-protiv-kampinguvaneto-no-iskame-da-se-sazdadat-usloviya-tova-da-stava-po-nay-dobriya-nachin.html", "text": "Министерство на туризма не е против къмпингуването, но искаме да се създадат условия това да става по най-добрия начин. Това каза пред журналисти министърът на туризма Николина Ангелкова във връзка с къмпингуването, предаде репортер на Агенция „Фокус“. Ангелкова добави, че крайъгълният камък е къде да се къмпингува и как. Според нея трябва да се създаде нормативна уредба. „Непрекъснато даваме пример с Гърция, но по отношение на къмпингуването мисля, че те са успели да направят един много добър регламент, скрепен с много сериозни санкции. И миналата година наши сънародници бяха глобени доста солено там, затова че са къмпингували за места, извън определените за това. Хората имат места за къмпингуване, докато при нас ние разчитаме на старите“, заяви министърът. Тя поясни, че в наредбата за категоризация и прекатегоризация се дава възможност за прекатегоризиране на старите къмпинги. „Трябва да се създадат условия за къмпингуване в мястото, където това е позволено. Трябва да се изгради необходимата базисна инфраструктура и всеки един къмпингуващ да е на 200 - 300 метра от пясъка“, заяви министърът. По думите ѝ се изказват крайни позиции без да се търси баланса. Тя обърна внимание, че Министерство на туризма не е против къмпингуването. „Напротив, ние искаме да създаде условия то да се случва по най-добрия начин за всички“, заяви Ангелкова. \r\nДеница КИТАНОВА", "date": "2018.06.12", "title": "Министър Николина Ангелкова: Министерство на туризма не е против къмпингуването, но искаме да се създадат условия това да става по най-добрия начин"}
{"url": "http://www.focus-news.net/news/2018/06/12/2532922/turskiyat-premier-binali-yaldaram-s-balgariya-sme-mnogo-poveche-ot-sasedni-darzhavi-imame-dalboko-vkoreneno-spodeleno-minalo.html", "text": "Турция и България са много повече от съседни държави. Имаме дълбоко вкоренено споделено минало. Това каза турският премиер Бинали Йълдъръм след среща с българския си колега Бойко Борисов в Измир, предаде специалният пратеник на Агенция „Фокус“ в Измир. „Изключително важно е да продължим да поддържаме добрите си съседски отношения“, заяви той. „Премиерът Борисов имаше вече пред планирана програма, поради това няма да може да присъства на откриването на ТАНАП. Но на откриванеот ще присъства българският министър на енергетиката“, коментира Бинали Йълдъръм.  „Въпреки това обаче той бе така добър да дойде в Измир, макар и за кратко, защото отдава голямо значение на проекта ТАНАП“, изтъкна той. „Запознат съм с инцидента с хеликоптер в Пловдив. Искам да изразя искрените си съболезнования“, каза още турският премиер.\r\nБиляна ИВАНОВА", "date": "2018.06.12", "title": "Турският премиер Бинали Йълдъръм: С България сме много повече от съседни държави, имаме дълбоко вкоренено споделено минало"}
{"url": "http://www.focus-news.net/news/2018/06/12/2532916/tass-sasht-i-severna-koreya-se-obvarzaha-s-provezhdaneto-na-novi-pregovori-na-nivo-predstaviteli-na-vanshnopoliticheski-vedomstva.html", "text": "САЩ и Северна Корея се обвързаха с провеждането в най-кратки срокове на нови преговори на ниво представители на външнополитическите ведомства на двете страни, предава TACC. \r\nВашингтон и Пхенян ще установят двустранни отношения в нов формат, стана ясно още след историческата среща на върха в Сингапур между президента на САЩ Доналд Тръмп и лидера на Северна Корея Ким Чен-ун.\r\nСтана ясно още, че двете страни са поели ангажимент за предаването на тленните останки на военнопленници.Тереза Герова", "date": "2018.06.12", "title": "ТАСС: САЩ и Северна Корея се обвързаха с провеждането на нови преговори на ниво представители на външнополитически ведомства"}
{"url": "http://www.focus-news.net/news/2018/06/12/2532929/veliko-tarnovo-shofyor-na-tir-poluchi-prisada-ot-1-godina-zatvor-za-prichinyavane-na-katastrofa-sas-zaginal-i-ranen.html", "text": "Шофьор на турски ТИР, причинил катастрофа с един загинал и един ранен, е осъден след обвинение на Окръжна прокуратура – Велико Търново. Осъден е на една година лишаване от свобода и две години лишаване от право да управлява МПС. Това съобщиха от пресцентъра на Апелативна прокуратура - Велико Търново.\r\nО. А. е признат за виновен за това, че на 01 декември 2017 г. около 15.00 часа на път Русе – Велико Търново, при управление на товарен автомобил - влекач \"Мерцедес Аксор\", нарушил правилата за движение, като въпреки забраната предприел изпреварване, в резултат на което допуснал пътно-транспортно произшествие, като ударил челно  насрещно движещ се товарен автомобил „УАЗ 452“, с което причинил по непредпазливост смъртта на водача И. Й. и средна телесна повреда на возещия се на предната седалка С. Б. Признат е за виновен и за това, че като участник в пътно транспортно произшествие, при което са пострадали хора, не уведомил компетентната служба, не останал на мястото на произшествието, за да изчака пристигането на компетентните органи, не взел мерки за оказване помощ на пострадалите и избягал от местопроизшествието. \r\nОбвиняемият, управлявайки ТИР, влязъл в страната при гр. Русе в посока Турция. В района между с.Раданово и с. П. Каравелово движението било натоварено, с колони от автомобили в двете посоки. Движел се със скорост 60 км/ч, като пред него имало три автомобила, два от които товарни. По същото време в насрещната  лента се движели един зад друг лек автомобил „Фиат Браво”; товарен автомобил  „УАЗ 452” и лек автомобил „Ситроен”. Въпреки забраната, обвиняемият предприел изпреварване на движещите се пред него автомобили. Виждайки идващият срещу него в неговата пътна лента ТИР, водачът на лек автомобил „Фиат”, предприел спиране и изнесъл автомобила си надясно, като избегнал челен удар. Водачът на движещия се зад него товарен автомобил „УАЗ 452”, също намалил скоростта, но последвал удар между него и лек автомобил „Фиат”, а след това и с турския ТИР. Челният удар станал в платното за движение на товарен автомобил „УАЗ 452”. Вследствие на вторият удар товарен автомобил  „УАЗ”, се завъртял и настъпил трети удар между него и лек автомобил „Ситроен”. В резултат на катастрофата водачът на товарен автомобил „УАЗ“ починал, а пътуващият с него мъж получил тежки травми. След катастрофата обвиняемият напуснал произшествието като избягал, но бил застигнат от свидетели на катастрофата и отведен в РУ на МВР - Полски Тръмбеш. Присъдата подлежи на обжалване пред Апелативен съд – В. Търново.", "date": "2018.06.12", "title": "Велико Търново: Шофьор на ТИР получи присъда от 1 година затвор за причиняване на катастрофа със загинал и ранен"}
{"url": "http://www.focus-news.net/news/2018/06/12/2532928/darin-dimitrov-rd-pbzn-dobrich-v-hod-e-podgotovkata-za-osiguryavane-na-pozharobezopasen-leten-sezon.html", "text": "В ход е подготовката за осигуряване на пожаробезопасен летен сезон в областта на Добрич. Това заяви в интервю за Радио „Фокус“ комисар Дарин Димитров, директор на Регионална дирекция „Пожарна безопасност и защита на населението“ (РД ПБЗН) в Добрич. „Територията на област Добрич през летния сезон се характеризира с няколко основни аспекта. Първо жътвената кампания, която съвпада изцяло с летния туристически сезон по Черноморието. Към момента усилено работим по изпълнение на плана за опазване на горите от пожари, т.е. вече минахме няколко етапа на защита. Изготвена е регионална програма и предстоят много проверки за опазване на горите, което включва и жътвената кампания. Изпратили сме писма до всички участници в жътвената кампания или имащи касателство към нея, както и такива, които извършват дейности в близост до житни блокове. Това са газопреносни дружества, електроразпределение, пътна инфраструктура, всички, абсолютно всички, които имат някакво касателство или извършват някаква дейност в близост до полета, насети с житни култури. Освен това сме започнали и проверки във връзка с туристическия сезон. Правят се проверки и се издават предписания на хотели и на други обекти, за да може да гарантираме безопасността на хората и по време на туристическия сезон. От миналата година има промяна в нормативната уредба. Издаването на разрешение за допускане на техника в жътвената кампания вече няма да се извършва както беше досега. Самата проверка ще бъде извършена на място по време на самата жътвена кампания, т.е. изцяло се наблегна на контролната дейност по време на прибиране на реколтата. Преди това всеки, който има техника, който има работници, би следвало да извърши инструктаж по безопасност по време на прибиране на реколтата - самият собственик или наето за целта лице. Освен това, което казах, трябва да спомена, че Министерство на вътрешните работи е ангажирано като цяло и с двата момента – по прибиране на реколтата и туристическия сезон. Имаме разработени планов с Областна дирекция на МВР. Включени са и други структури, като НАП. Ще бъдат извършвани и такива съвместни проверки по цялото Черноморие, както и по опазване на реколтата от пожари“, заяви ком. Димитров. От Дирекцията посочват, че с началото на жътвената кампания е много важна отговорността за недопускане на пожари на председателите на кооперации, собствениците и ползвателите на селскостопански земи, както и на кметовете на населените места. За да бъде опазена реколтата, за работа в узрели зърнени масиви се допуска само изправна земеделска техника и изправна транспортна и друга техника, оборудвана с пожарогасители и монтирани искрогасители на димоотводните тръби. При движение на земеделската и транспортната техника не бива да се допуска буксуване и допир на ауспуха до суха растителност. Не се допуска също паркиране и ремонтиране на земеделска и транспортна техника във и в близост до узрели зърнени масиви. При откриване на признаци на пожар в полето трябва да се търси най-бързата възможност за подаване на съобщение на пожар на тел. 112, за да бъдат предотвратени големи щети и да бъдат спестени значителни разходи по овладяването на усложнената обстановка.\r\nЖулиета НИКОЛОВА", "date": "2018.06.12", "title": "Дарин Димитров, РД ПБЗН - Добрич: В ход е подготовката за осигуряване на пожаробезопасен летен сезон"}
{"url": "http://www.focus-news.net/news/2018/06/12/2532933/ivan-granitski-publitsist-obshtestvoto-strada-ot-tova-che-balgarskata-armiya-e-neglizhirana.html", "text": "Обществото страда от това, че Българската армия е неглижирана. Това заяви по време на изнесеното заседание на Комисията по отбрана към 44-тото Народно събрание във Велико Търново публицистът и издател Иван Гранитски, предаде репортер на Радио „Фокус“ – Велико Търново. Гранитски подчерта, че Армията е стълба на държавата, а през последните години, под формата на реформи и трансформации, се е стигнало до сегашното ѝ положение. По думите му поне 4 - 5% от бюджета трябва да е за Българската армия. Според него на първо място трябва да бъде възстановена наборната служба. Гранитски заяви, че в това напълно подкрепя министъра на отбраната Красимир Каракачанов. „Армията, Църквата и местната власт са фундаментът на държавата“, посочи Иван Гранитски. Според него закриването на строителни войски е една от най-големите грешки, които държавата е допуснала. По думите му страните членки от Европейския съюз трябва да се обединят около проблематиката с бежанците. Той подчерта, че от 4 млн., едва 8% са реалните бежанци, а другите са емигранти, които са спящи клетки. „Разтревожени сме от това безхаберие на политиците. Престижът на Българската армия трябва да се върне, а бюджетът да се увеличи. Държава, която няма армия, храни чужда армия“, допълни Иван Гранитски.\r\nНадежда КРЪСТЕВА", "date": "2018.06.12", "title": "Иван Гранитски, публицист: Обществото страда от това, че Българската армия е неглижирана"}
{"url": "http://www.focus-news.net/news/2018/06/12/2532931/standard-makedoniya-liderat-na-nova-demokratsiya-poiska-speshna-sreshta-s-gratskiya-prezident.html", "text": "Председателят на опозиционната „Нова демокрация“ Кириакос Мицотакис поиска спешна среща с държавния глава на Гърция Прокопис Павлопулос, отбелязва скопското електронно издание „Стандард“, като се позовава на съобщение от партията.\r\nВ сутрешните часове на деня Мицотакис е провел телефонен разговор с гръцкия президент. Срещата помежду им ще се състои в рамките на деня. \r\nСпоред разпространената информация, последните развития в македонско-гръцките отношения, телефонния разговор между Заев и Ципрас и договорът за разрешаване на спора за името, който вероятно ще бъде постигнат между Скопие и Атина, са основните причини, поради които Мицотакис е поискал среща с президента на страната.\r\nЙоргос Кумуцакос, отговорният за външната политика в гръцката опозиционна партия, заяви, че „Нова демокрация“ ще настоява за дебат в парламента, преди окончателното споразумение да бъде подписано. Тереза Герова", "date": "2018.06.12", "title": "„Стандард“ (Македония): Лидерът на „Нова демокрация“ поиска спешна среща с гръцкия президент"}
{"url": "http://www.focus-news.net/news/2018/06/12/2532934/komisar-tihomir-totev-rdpbzn-varna-planirame-savmestni-proverki-s-gorski-sluzhiteli-s-ogled-nedopuskane-palene-na-ogan-na-nereglamentirani-mesta.html", "text": "Регионална дирекция „Пожарна безопасност и защита на населението“ във Варна планира съвместни проверки с Регионалната дирекция по горите с оглед недопускане палене на огън на нерегламентирани места. Това каза в интервю за Радио „Фокус“ – Варна комисар Тихомир Тотев, директор на Регионална дирекция „Пожарна безопасност и защита на населението“ (РДПБЗН ) във Варна. „През летния сезон изпълняваме съвместния план между Регионална дирекция „Пожарна безопасност и защита на населението“ и Регионалната дирекция по горите. Като цяло идеята е превенция по отношение недопускане палене на огън на нерегламентирани места и намаляване на общия брой на пожарите през настоящата година спрямо възникналите през предходната“, каза още комисар Тихомир Тотев.\r\nПожароопасният сезон за горските територии във Варненско продължава до 31 октомври. През този период е забранено паленето на открит огън и извършването на огневи работи на разстояние по-малко от 100 метра от границите на горските територии. Изхвърлянето на отпадъци трябва да става само на определените за целта места. Собствениците и ползвателите на земеделски земи в близост до горски фонд са длъжни да бъдат в готовност за борба с пожарите и да поддържат в техническа изправност своите пожарогасителни устройства. Съгласно Закона за опазване на земеделските земи, изгарянето на стърнища и други растителни отпадъци е забранено.\r\nМарияна ВАЛЕНТИНОВА", "date": "2018.06.12", "title": "Комисар Тихомир Тотев, РДПБЗН – Варна: Планираме съвместни проверки с горски служители с оглед недопускане палене на огън на нерегламентирани места"}
{"url": "http://www.focus-news.net/news/2018/06/12/2532932/premierat-boyko-borisov-desetiletiya-mnogo-balgarski-polititsi-sa-govorili-za-azerski-gaz-no-bez-da-kazhat-kak-shte-stigne-do-nas.html", "text": "Изказвам съболезнованията си към близките на загиналите пилоти. Това каза премиерът Бойко Борисов след среща с турския си колега Бинали Йълдъръм в Измир, предаде специалният пратеник на Агенция „Фокус“ в Измир. „Изключително разчитаме на продължаването на газопроводите през територията на България“, посочи той. „Десетилетия много български политици са говорили за азерски газ, но без да кажат как ще стигне до нас“, коментира Бойко Борисов. Той изтъкна важността на транспортните коридори в Западните Балкани, както и влиянието на Турция. \r\nТурският премиер Бинали Йълдъръм подари на премиера Бойко Борисов ваза по повод рождения му ден утре. \r\nБиляна ИВАНОВА", "date": "2018.06.12", "title": "Премиерът Бойко Борисов: Десетилетия много български политици са говорили за азерски газ, но без да кажат как ще стигне до нас"}
{"url": "http://www.focus-news.net/news/2018/06/12/2532925/turskiyat-premier-binali-yaldaram-vizhdame-balgariya-kato-strategicheski-partnyor-v-energetikata.html", "text": "Енергетиката е важна област, в която развиваме отношенията си. Виждаме България като наш стратегически партньор. Това каза турският премиер Бинали Йълдъръм след среща с българския си колега Бойко Борисов в Измир, предаде специалният пратеник на Агенция „Фокус“ в Измир. „Предстои да открием ТАНАП. С него годишно около 10 млрд. Куб. м азерски газ ще бъде транспортирани до европейските държави“, посочи той. „Между двете страни туристическият обмен се е увеличил още повече. България е една от топ държавите с туристи в Турция. България е пета в класацията. Това също допринася за добрите ни отношения“, заяви турският премиер. \r\n„България полага изключително много усилия, за да може да придвижи европейския дневен ред напред. Оценяваме усилията й като председател на Съвета на ЕС“, изтъкна Бинали Йълдъръм. „Борисов вложи много усилия, когато се реши да бъде организирана срещата ЕС- Варна, за което много му благодаря“, каза още той.\r\nБиляна ИВАНОВА", "date": "2018.06.12", "title": "Турският премиер Бинали Йълдъръм: Виждаме България като стратегически партньор в енергетиката"}
{"url": "http://www.focus-news.net/news/2018/06/12/2532927/premierat-boyko-borisov-s-rusiya-i-turtsiya-sme-se-razbrali-gaza-da-mine-prez-balgariya-domashnoto-ni-e-da-kazhem-kak.html", "text": "С Русия и Турция сме се разбрали газа да мине през България, домашното ни е да кажем как. Още преговаряме с ЕК. Това каза премиерът Бойко Борисов след среща с турския си колега Бинали Йълдъръм в Измир, предаде специалният пратеник на Агенция „Фокус“ в Измир. „Имаме уверението на турската и руската страна, че намирайки подходяща допустима от ЕК, ще намерим формула да транспортираме газа през Сърбия, Унгария, Македония, Албания“, посочи той. „Всичко това стои на масата, имаме най-приятелската подкрепа“, коментира Бойко Борисов. „Решихме да направим почетен консул на България в Измир“, каза още той. \r\nПоследната среща между Бойко Борисов и Бинали Йълдъръм беше на 16 февруари. Двамата разговаряха на Мюнхенската конференция по сигурността.\r\nБиляна ИВАНОВА", "date": "2018.06.12", "title": "Премиерът Бойко Борисов: С Русия и Турция сме се разбрали газа да мине през България, домашното ни е да кажем как"}
{"url": "http://www.focus-news.net/news/2018/06/12/2532935/dimitar-margaritov-kzp-neobhodimo-e-izgrazhdaneto-na-kachestveno-nova-sistema-za-kontrol-na-kachestvoto-v-turizma-v-mnogo-darzhavi-tya-e-v-ratsete-na-bransha.html", "text": "Необходимо е изграждането на качествено нова система за контрол на качеството в туризма, в много държави тя е в ръцете на бранша. Това каза председателят на Комисията за защита на потребителите Димитър Маргаритов по време на 5-ата годишна среща на националния борд по туризъм, предаде репортер на Агенция „Фокус“. „Нашата комисия като контролен орган по Закона за туризма в последните 20 години има значителен опит и познава достатъчно много и плюсовете, и минусите за системата за категоризация. Ние винаги сме имали малко по-либерално отношение към това какви трябва да бъдат механизмите и правилата. Колкото по-далече от бюрократичността при изброяването на основния набор от изисквания за всяка от групите категории, толкова по-добре“, посочи Маргаритов. По думите му много държави по света универсалните системи за контрол са в ръцете на брашна. „Безспорно е, обаче, че за да бъде възприета една такава система в България, е необходимо да има единна организация на брашна, която да може релевантно спрямо всички да се произнася“, посочи Маргаритов и поясни, че е отворен за всякакъв тип диалог. \r\nДеница КИТАНОВА", "date": "2018.06.12", "title": "Димитър Маргаритов, КЗП: Необходимо е изграждането на качествено нова система за контрол на качеството в туризма, в много държави тя е в ръцете на бранша"}
{"url": "http://www.focus-news.net/news/2018/06/12/2532938/veliko-tarnovo-chetiri-godini-i-polovina-zatvor-poluchi-obvinyaem-za-grabezh-saprovoden-s-nanasyane-na-poboy-i-zaplashvane.html", "text": "Извършител на грабеж е осъден на четири години и шест месеца лишаване от свобода при строг режим по обвинение на Окръжна прокуратура – Велико Търново. Това съобщиха от пресцентъра на Апелативна прокуратура - Велико Търново. След внесен в съда обвинителен акт и постигнато в съдебната фаза споразумение А. И. се призна за виновен за това, че на 02 август 2014 г. в частен дом в с. Сушица, общ. Стражица, в съучастие със С. Й. като извършител, в условията на опасен рецидив, отнел чужди движими вещи – сумата от 86 лева, собственост на мъж,  с намерение противозаконно да ги присвои, като употребил за това сила – нанасяне на побой и заплашване.\r\nВеднага след извършване на престъплението, обвиняемият е напуснал пределите на страната, като от Окръжна прокуратура – Велико Търново е издадена Европейска заповед за арест и лицето е обявено за международно издирване. Установен е в Германия и германските власти са допуснали предаването на А. И. на Българската държава във връзка с издадената от Окръжна прокуратура – Велико Търново ЕЗА. Предаването му е отложено, заради водено в Германия наказателно преследване срещу същото лице във връзка с грабеж в Германия, извършен  двадесет дни след грабежа в България.  След приключването на делото в Германия, лицето е предадено на българските власти за приключване на наказателното му дело и в България. След постигнато споразумение в съдебната фаза А. И. е осъден  на затвор, както и да заплати направените разноски по делото включително и разходите за издаването на ЕЗА. \r\nСпоразумението има последици на влязла в сила присъда.\r\nСъучастникът му в грабежа е осъден веднага след деянието.", "date": "2018.06.12", "title": "Велико Търново: Четири години и половина затвор получи обвиняем за грабеж, съпроводен с нанасяне на побой и заплашване"}
{"url": "http://www.focus-news.net/news/2018/06/12/2532939/blagoevgrad-v-grada-zapochna-dvudnevno-obuchenie-na-tema-led-osvetlenieto-kachestvo-efektivnost-i-chista-okolna-sreda.html", "text": "В града започна двудневно обучение на тема „LED осветлението – качество, ефективност и чиста околна среда“, предаде репортер на Радио „Фокус“ - Пирин. Пред присъстващите бе представена информация за проект „Енергийно ефективно осветление в региона Благоевград - Делчево“. Бюджетът на проекта е 374 390,68 евро, а срокът на изпълнение е 24 месеца - 18 октомври 2016 година до 17 октомври тази година. Водеща организация е Община Благоевград, а проектен партньор Община Делчево, Македония. С този проект се цели подобряване качеството на живот на гражданите и опазване на околната среда чрез изграждане на улично LED осветление в определени населени места на територията на двете общини. След реализацията на проекта ще се осигури енергийно ефективно осветление в 4 населени места на територията на община Благоевград- селата Логодаж, Падеш, Зелен дол и Покровник. Ще бъде осигурено и енергийно осветление в осем населени места в община Делчево и селата Габрово, Дзвегор, Разловци, Вирче, Град, Тработивище и Стамер.\r\nЛора КАЛЧЕВА", "date": "2018.06.12", "title": "Благоевград: В града започна двудневно обучение на тема „LED осветлението – качество, ефективност и чиста околна среда“"}
{"url": "http://www.focus-news.net/news/2018/06/12/2532940/neli-velikova-krizisen-tsentar-selo-ovcha-mogila-dobrite-praktiki-na-tsentara-byaha-predstaveni-v-strasburg.html", "text": "Добрите практики на Кризисния център в свищовското село Овча могила бяха представени в Страсбург. Визитата бе награда от спечелен европейски проект, по който институцията кандидатства. Това каза в предаването „Добре дошли в Свищов“ на Радио „Фокус“ – Велико Търново директорът на Центъра и кмет на населеното място Нели Великова. В учебното посещение се включиха победителите в българското издание на Програмата за най–добра практика в местното самоуправление. В делегацията участваха представители на общините Свищов, Велико Търново, Добрич, Тунджа, Пловдив и Троян. „Ние сме много щастливи, че заехме престижното второ място в този конкурс, организиран от Съвета на Европа, със съдействието на Фондацията за развитие на местното самоуправление и Националното сдружение на общините в Република България. Като награда тази наша реализирана иновативна практика, беше организирано учебно посещение в Страсбург, с победителите в програмата. Идеята е, тези практики, освен на национално ниво, да бъдат оценени и на международно. Именно това беше и целта на нашето посещение – ние да разкажем какво се е случило от момента на награждаването до сега, как са се развили практиките, дали те биха били полезни за други общини в страната и да бъдат популяризирани на международно ниво“, допълни Нели Великова. В рамките на посещението бяха проведени срещи в Конгреса на местните и регионални власти, в Отдел „Гражданско общество“ и в Европейския съд по правата на човека. Делегацията се срещна с дипломати от Постоянното представителство на Република България в Страсбург, запозна се с Програма „Интеркултурни градове” и разгледа Парламентарната асамблея на Съвета на Европа и Конгреса на Съвета на Европа.\r\nЛуиза ТРАНЧЕВА", "date": "2018.06.12", "title": "Нели Великова, Кризисен център - село Овча могила: Добрите практики на Центъра бяха представени в Страсбург"}
{"url": "http://www.focus-news.net/news/2018/06/12/2532936/ministar-krasimir-karakachanov-nalyotat-na-padnaliya-mi-17-vchera-e-bil-nad-3-chasa-spored-men-prichinata-e-avariya-v-opashniya-vint.html", "text": "Нальотът на падналия Ми-17 вчера е бил над 3 часа, нямало е признаци за повреда, според мен причината е авария в опашния винт. Това каза пред журналисти военният министър Красимир Каракачанов, след като посети във ВМА ранения борден техник Алексей Каменов, оцелял при трагичното произшествие снощи в авиобаза „Крумово“, предаде репортер на Агенция „Фокус“.  Каракачанов уточни, че с падналия хеликоптер в деня на инцидента са летели няколко екипажа. „Не става въпрос за специални умения, двамата пилоти са опитни. Хеликоптерът не е изпълнявал някакви сложни управления, за да допуснем неподготвеност, нетренираност на пилота или грешка от негова страна“, обясни той. „Според мен опашният винт е причината. Там е станала някаква авария. Но хеликоптерът е бил в изправност. Преди инцидента хеликоптерът със същия екипаж е бил поне половин час във въздуха. За деня нальотът на хеликоптера е над 3 часа, за вчерашния. Тоест хеликоптера не е дал никакви признаци да има някаква повреда, която е довела до това“, каза Каракачанов. \r\nЛюба АЛЕКСИЕВА", "date": "2018.06.12", "title": "Министър Красимир Каракачанов: Нальотът на падналия Ми-17 вчера е бил над 3 часа,  според мен причината е авария в опашния винт"}
{"url": "http://www.focus-news.net/news/2018/06/12/2532944/yavor-gechev-fondatsiya-chetiri-lapi-sluchayat-s-kravata-penka-se-prevarna-v-simvol-na-byurokratichni-absurdi.html", "text": "Случаят с кравата Пенка е показателен за това как бюрокрацията само при желанието си да спази закона е способна да жертва живота на едно напълно здраво животно, с изрядна документация. Това каза за Радио „Фокус“ - Пазарджик Явор Гечев, от фондацията „Четири лапи“. Той добави, че ако някой някога успее да научи едно животно какво означава държавна  граница, то тогава може би позицията на институциите би била адекватна. „Дотогава собственикът трябва да получи съответната административна санкция под формата на глоба, но да се говори за унищожение на животното е безумие“, каза още Гечев. Според него не случайно Пенка се е превърнала в символ на тези бюрократични абсурди и оттам тръгнала подкрепата за нея. „Пенка стана и  политически въпрос с подкрепата с петиция за спасението ѝ“, допълни Гечев.„Фокус“ припомня: В началото на месец юни кравата Пенка стана медийна звезда, след като големите европейски медии поеха историята на животното, заплашено с умъртвяване, тъй като е напуснало територията на ЕС в търсене на тучни поляни. Българските санитарни власти наредиха кравата да бъде евтаназирана, в съответствие с европейските правила, тъй като е нарушила санитарните норми на ЕС, навлизайки на територията на Сърбия, която не е член на Съюза.\r\nРадослава МУРДЖЕВА", "date": "2018.06.12", "title": "Явор Гечев, Фондация „Четири лапи“: Случаят с кравата Пенка се превърна в символ на бюрократични абсурди"}
{"url": "http://www.focus-news.net/news/2018/06/12/2532930/ministar-krasimir-karakachanov-armiyata-ot-mnogo-otdavna-e-zalozhnik-na-politikata-i-praznite-prikazki.html", "text": "Армията от много отдавна е заложник на политиката и празните приказки. Това каза пред журналисти военният министър Красимир Каракачанов, след като посети във ВМА ранения борден техник Алексей Каменов, оцелял при трагичното произшествие снощи в авиобаза „Крумово“, предаде репортер на Агенция „Фокус“.  На въпрос какво се предвижда за семействата на загиналите пилоти, министър Каракачанов заяви: „Ще използвам повода – и вчера го казах, ще го кажа и днес, изказвам съболезнования от мое име и от името на ген. Андрей Боцев и на всички колеги на Министерство на отбраната към семействата на загиналите пилоти и на пострадалия офицерски кандидат. Има обезщетение, което ще получат, застраховка. Оттук нататък Министерство на отбраната поема грижа, но какво и да направи министерството или държавата загубата на двамата пилоти няма как да бъде оценена с материални компенсации“. „Армията от много отдавна е заложник на политиката. Заложник на празни приказки и безхаберие от 28 години. Освен рязане, съкращаване в армията и приказки, че не ни трябват пари за ново въоръжение, модернизация и поддръжка се стига до подобни неща“, заяви министърът. „В конкретния случай за 2 години имаме два подобни инцидента. Миналата година с „Пантер“ ставаше дума за нов хеликоптер, тук става дума за хеликоптер, който е минал на ремонт. Той е може би най-новата от старата техника – октомври 1898 г. е получен и е влязъл на въоръжение в Българската армия“, допълни Каракачанов. \r\nЛюба АЛЕКСИЕВА", "date": "2018.06.12", "title": "Министър Красимир Каракачанов: Армията от много отдавна е заложник на политиката и празните приказки"}
{"url": "http://www.focus-news.net/news/2018/06/12/2532946/noi-sredniyat-osiguritelen-dohod-za-stranata-za-april-2018-g-e-89327-leva.html", "text": "Националният осигурителен институт обявява, че размерът на средния осигурителен доход за страната за месец април 2018 г. е 893.27 лв. Това съобщиха от пресцентъра на НОИ. Средномесечният осигурителен доход за страната за периода от 01 май 2017 г. до 30 април 2018 г. е 843.84 лв.\r\nОпределеният средномесечен осигурителен доход за страната за посочения период служи при изчисляване размерите на новоотпуснатите пенсии през месец май 2018 г., съгласно чл. 70, ал. 2 от Кодекса за социално осигуряване.", "date": "2018.06.12", "title": "НОИ: Средният осигурителен доход за страната за април 2018 г. е 893.27 лева"}
{"url": "http://www.focus-news.net/news/2018/06/12/2532948/d-r-kiril-aleksiev-rim-blagoevgrad-znachimostta-na-boris-sarafov-za-revolyutsionnoto-dvizhenie-e-izklyuchitelno-golyama.html", "text": "Значимостта на Борис Сарафов за революционното движение е изключително голяма. Това каза за Радио „Фокус“ - Пирин д-р Кирил Алексиев, уредник в Регионален исторически музей - Благоевград. Музейният уредник посочи, че постиженията на Сарафов са най-вече свързани с успехите му във военната организация. „Той е много активен участник в четническата акция в края на 19-и век, когато Върховният македонски комитет и ВМРО заедно дори завземат Мелник. Да не забравяме, че той е един от тримата водачи и по-скоро даже началник-щаба на Илинденското въстание. Неговата значимост за революционното движение е изключително голяма“, коментира той. Д-р Алексиев подчерта, че според анекдотите, които се разпространяват за Борис Сарафов, всъщност той дава началния тласък на кариерата на брат си – Кръстьо Сарафов. Музейният уредник каза още, че Борис Сарафов е един високо интелектуален представител на българското офицерство.\r\nНатали СТЕФАНОВА", "date": "2018.06.12", "title": "Д-р Кирил Алексиев, РИМ - Благоевград: Значимостта на Борис Сарафов за революционното движение е изключително голяма"}
{"url": "http://www.focus-news.net/news/2018/06/12/2532949/kyustendil-bez-voda-sa-zhitelite-na-selo-bistritsa-zaradi-profilaktika.html", "text": "Без вода поради профилактика са жителите на село Бистрица, община Дупница. Това съобщи за Радио „Фокус” – Кюстендил Илия Илиев, управител на общинското ВиК дружество. По думите му водата в населеното място е спряна още в 9.00 часа, а възобновяване на водоподаването ще започне в 17.00 часа. „За това време правим профилактика на всички съоръжения, свързани с водопреносната мрежа, включително и на самите резервоари”, каза Илия Илиев.\r\nВенцеслав ИЛЧЕВ", "date": "2018.06.12", "title": "Кюстендил: Без вода са жителите на село Бистрица заради профилактика"}
{"url": "http://www.focus-news.net/news/2018/06/12/2532941/ria-novosti-severna-koreya-unishtozhi-yadren-poligon-sega-predstoi-likvidirane-na-zapasite-ot-raketi.html", "text": "В рамките на пресконференция след историческата среща на върха в Сингапур държавният глава на САЩ Доналд Тръмп заяви, че Северна Корея е унищожила полигон за изпитания на ракетни двигатели, а сега предстои да ликвидира и ракетите, които е тествала там, предава РИА Новости.\r\n„Ким Чен-ун ми каза, че Северна Корея е унищожила мащабен полигон за изпитания на двигатели на ракети. Това е нещо голямо. Ракетите, които те тестваха там, също скоро ще бъдат унищожени“, подчерта американският президент след срещата си с лидера на Пхенян. \r\nТръмп поясни, че в съвместния документ, подписан от двамата, не се съдържа точка, която да предвижда това, но все пак изрази увереност, че Ким Чен-ун ще спази обещанието си.Тереза Герова", "date": "2018.06.12", "title": "РИА Новости: Северна Корея унищожи ядрен полигон, сега предстои ликвидиране на запасите от ракети"}
{"url": "http://www.focus-news.net/news/2018/06/12/2532945/ministar-krasimir-karakachanov-nyama-nuzhda-da-chakame-poredniya-intsident-za-da-si-davame-smetka-che-zop-ne-raboti-tryabva-da-se-promeni.html", "text": "Няма нужда да чакаме поредния инцидент, за да си даваме сметка, че ЗОП не работи.Това каза пред журналисти военният министър Красимир Каракачанов, след като посети във ВМА ранения борден техник Алексей Каменов, оцелял при трагичното произшествие снощи в авиобаза „Крумово“, предаде репортер на Агенция „Фокус“. Относно това, че разполагаме само с един летящ Ми-17 от общо 6 налични и колко средства са необходими, за да започне да подържа дейността им, военният министър коментира: „Около 5 млн. са необходими на хеликоптер. Имаше готовност да се ремонтира другия Ми-17, само че със сегашния Закон за обществените поръчки, който сульо и пульо могат да жалят, оказа се, че някога млада девойка, не помня дали беше от Добрич или някъде другаде, обжалва“.  „Ето го парадокса. Техника, собственост на МО, за да бъде ремонтирана във военно-ремонтно предприятие, собственост на министерството трябва да прави обществена поръчка. При положение, че в България няма друг, който може да я извърши, законът позволява на всеки, който реши да обжалва. Ремонтът на другия Ми-17 не е започнал точно поради това обжалване“, добави той. \r\nНа въпрос за необходимостта от промени в ЗОП , военният министър обясни: „Готови са реалните промени, трябва да бъдат приети. Мисля, че няма нужда да чакаме поредния инцидент, за да си даваме сметка, че този закон по този начин и ред не работи и че трябва да бъде променен“. „Разбирам, че я има и другата опасност някой да каже, че без обществена поръчка има съмнение за корупция. Предприятието, което  ги ремонтира е собственост на МО. Извън ТЕРЕМ – „Летец“ има още едно предприятие, което може да извърши ремонт е Авионамс, но те имат поръчка с т.нар. афганистански хеликоптери и те са ангажирани с това. Какъв е тогава проблемът това да се случи без да си играем на обществени поръчки? Да губим време, след което да има обжалване и да се губи още време“, каза той. \r\n„При падането на хеликоптера инж. Алексей Каменов сам излиза и се придвижва над 100м, което означава, че дори не става въпрос за счупване на крака. Оттам е поет от медиците, след което е транспортиран до София“, добави Каракачанов. \r\nЛюба АЛЕКСИЕВА", "date": "2018.06.12", "title": "Министър Красимир Каракачанов: Няма нужда да чакаме поредния инцидент, за да си даваме сметка, че ЗОП не работи, трябва да се промени"}
{"url": "http://www.focus-news.net/news/2018/06/12/2532937/donald-tramp-sasht-shte-prekratyat-voennite-igri-s-yuzhna-koreya-nyakoy-den-shte-izteglim-voennite-si-ot-poluostrova.html", "text": "САЩ ще спрат провеждането на военни учения на Корейския полуостров. Това заяви американският президент Доналд Тръмп след историческата среща на върха в Сингапур с лидера на Северна Корея Ким Чен-ун, предава AFP.\r\nВашингтон и Сеул са съюзници и всяка година провеждат съвместни учения, които предизвикват острата реакция на Пхенян. „Ще спрем с военните игри, което ще ни спести огромна сума пари“, заяви Тръмп пред репортерите в Сингапур. \r\nДържавният глава на САЩ поясни, че в рамките на преговорите с Ким Чен-ун не е обсъждано изтеглянето на американските войски от Южна Корея, но изрази увереност, че „в някакъв момент“ това ще се случи и военните на Вашингтон ще напуснат полуострова. „Може би някой ден, но не сега“, заяви Тръмп.Тереза Герова", "date": "2018.06.12", "title": "Доналд Тръмп: САЩ ще прекратят военните игри с Южна Корея, някой ден ще изтеглим военните си от полуострова"}
{"url": "http://www.focus-news.net/news/2018/06/12/2532950/komisar-tihomir-totev-rdpbzn-varna-v-povecheto-obshtini-na-teritoriyata-na-oblastta-ima-izgradeni-dobrovolni-formirovaniya.html", "text": "В повечето общини на територията на Варненска област има изградени доброволни формирования. Това каза в интервю за Радио „Фокус“ – Варна комисар Тихомир Тотев, директор на Регионална дирекция „Пожарна безопасност и защита на населението“ (РДПБЗН) във Варна. Във връзка с обявения пожароопасен сезон за горските територии комисар Тихомир Тотев посочи, че Дирекцията разполага със стандартни автомобили за гасене на горски пожари, с които са оборудвани районните служби. „Автомобили с висока проходимост има във Втора районна служба, в Регионалната служба в Долни чифлик и в Регионалната служба в Дългопол, където горските масиви са разположени в по-пресечени терени\", добави комисар Тотев. Автомобилите са получени преди две години по европейски проект, защитен от Главна дирекция „Пожарна безопасност и защита на населението“ и Министерството на околната среда и водите. „Имаме и сектор „Специализирани оперативни дейности“, който разполага с булдозер и с тежка строителна техника. Разчитаме и на държавните горски стопанства, които имат три специализирани автомобила. Имат и обучен личен състав, с който участват и  подпомагат нашата дейност. Вече в повечето общини на територията на Варненска област има изградени доброволни формирования“, добави комисар Тихомир Тотев. Той припомни, че в гасенето на горския пожар, възникнал в землището на Белослав тази година, са участвали и доброволци от Община Белослав.\r\nМарияна ВАЛЕНТИНОВА", "date": "2018.06.12", "title": "Комисар Тихомир Тотев, РДПБЗН – Варна: В повечето общини на територията на областта има изградени доброволни формирования"}
{"url": "http://www.focus-news.net/news/2018/06/12/2532953/haskovo-v-obshtinata-shte-se-provede-zaklyuchitelna-preskonferentsiya-po-proekta-za-podobryavane-na-obrazovatelna-infrastruktura-v-grada.html", "text": "В Общината ще се проведе заключителна пресконференция по проекта за подобряване на образователна инфраструктура в града. Това съобщиха от пресцентъра на Община Хасково. Събитието ще се проведе на 13 юни в залата на втория етаж на Общината от 11.00 часа. Проектът „Подобряване на образователна инфраструктура чрез реконструкция/ремонт, обновяване и въвеждане на мерки за енергийна ефективност в училища и детски градини в град Хасково” и на общата стойност 20 112 716,49 лв., от които: 17 095 809,00 лв. от ЕФРР и 3 016 907,49 лв. от националния бюджет.\r\nВ 14.00 часа ще се проведе пресконференция за фестивала \"Вълшебен свят\", който ще се проведе на 15, 16 и 17 юни в Хасково. Очакват се рекорден брой участници, за първи път фестивала ще е на три сцени в читалище \"Заря\", Младежки център и зала \"Дружба\".", "date": "2018.06.12", "title": "Хасково: В Общината ще се проведе заключителна пресконференция по проекта за подобряване на образователна инфраструктура в града"}
{"url": "http://www.focus-news.net/news/2018/06/12/2532943/donald-tramp-zasega-sanktsiite-sreshtu-severna-koreya-ostavat.html", "text": "В рамките на пресконференция след историческата среща на върха в Сингапур държавният глава на САЩ Доналд Тръмп заяви, че към настоящия момент санкциите срещу Северна Корея няма да бъдат отменяни, но сподели, че Вашингтон би искал да ги свали колкото е възможно по-скоро, предава AFP.\r\n„Санкциите ще бъдат свалени, когато сме сигурни, че ядрените оръжия вече не са фактор\", заяви Тръмп на пресконференцията в Сингапур. „Надявам се, че това ще е скоро... в определен момент с нетърпение очаквам да ги вдигна\".Тереза Герова", "date": "2018.06.12", "title": "Доналд Тръмп: Засега санкциите срещу Северна Корея остават"}
{"url": "http://www.focus-news.net/news/2018/06/12/2532947/agentsiya-fokus-izlachva-na-zhivo-izkazvane-na-darzhavniya-glava-rumen-radev-sled-kato-poseti-i-razgovarya-s-ofitserskiya-kandidat-aleksey-kamenov-vav-vma.html", "text": "Агенция „Фокус“ излъчва на живо изказване на държавния глава Румен Радев, който посети Военномедицинска академия – София, където се запозна със състоянието и разговаря с офицерския кандидат Алексей Каменов. \r\nИзказването може да гледате", "date": "2018.06.12", "title": "Агенция „Фокус“ излъчва на живо изказване на държавния глава Румен Радев, след като посети и разговаря с офицерския кандидат Алексей Каменов във ВМА"}
{"url": "http://www.focus-news.net/news/2018/06/12/2532955/shumen-festivalat-shumen-rok-fest-2018-shte-se-provede-na-15-i-16-yuni-na-parkinga-pred-informatsionniya-tsentar.html", "text": "Провеждането и организацията на \"Шумен Рок Фест 2018\" ще бъде по европейски стандарт. Последни детайли по организацията и провеждането на мащабното събитие бяха представени на пресконференция с участието на Димитър Димитров, Емил Василев, Александър Бакалов, Рени Хараланова от Сдружение „Рок общество“, Десислава Златева и Ивайло Цанев от Община Шумен, предаде репортер на Радио „Фокус“ - Шумен. Фестивалът ще се проведе на 15 и 16 юни на паркинга пред Информационния център на Паметник „Създатели на българската държава“. Входът ще бъде с билети, а двуметрови заграждения ще маркират платената зона. Тя обхваща целия паркинг като влиза на 30 метра в гората зад Астрономическата обсерватория. Десислава Златева посочи, че терените са подготвени. Ще бъдат обособени три зони за палатков лагер - от двете страни по пътя за хеликоптерната площадка, както и на голямата поляна в близост. Оформен е паркинг както за участниците, така и за гостите на феста. В рамките на двудневното събитие ще бъде осигурено полицейско присъствие, противопожарен автомобил и линейка. Предвидени са химически тоалетни, както и допълнителни контейнери за смет. Ще бъде предлаган кетъринг. Ще има атракциони за децата. В огражденията ще се влиза през фейсконтрол. В дните на Шумен Рок Фест ще бъде въведена временна организация на движението. Паркингът пред Информационния център трябва да бъде свободен от 8.00 часа на 14 юни до 12.00 часа на 17 юни. Ще се въведе еднопосочно движение по пътя „1300 години България“ – от чешма „Фатмаджик“ в посока Паметника, покрай паркинга пред Инфоцентъра в посока Стария град до паркинга на комплекс „Шуменско плато-Стъклото“ от 14.00 часа на 15 юни до 3.00 часа на 16 юни и от 14.00 часа на 16 юни до 3.00 часа на 17 юни. Промените ще бъдат сигнализирани с необходимата сигнализация. „До фестивала остават броени дни. Огромна благодарност на Община Шумен за подкрепата. За нас най- важното е това, което правим да стигне до всички, които обичат рока. Надяваме се хората да бъдат активни, да ни подкрепят, за да можем догодина да поканим банди, които са на върха на славата си\", заяви Александър Бакалов. Той посочи, че в афиша на феста няма случайни групи- всички са с авторитет и правят качествена музика. Димитър Димитров заяви, че се очаква във всеки един момент в охраняемата зона да има между 2000 и 3000 души. Има заявки от рокфенове от Русия, Румъния и Гърция. На сцената на Шумен Рок Фест ще се качат 17 групи. Четири са бандите от чужбина - Bukovina и M.A.C.K.S, Румъния, BandX, Сърбия и Bonfire, които ще са хедлайнери.\r\nИвелина ИВАНОВА", "date": "2018.06.12", "title": "Шумен: Фестивалът \"Шумен Рок Фест 2018\" ще се проведе на 15 и 16 юни на паркинга пред Информационния център"}
{"url": "http://www.focus-news.net/news/2018/06/12/2532956/smolyan-vtoriyat-natsionalen-folkloren-konkurs-s-pesnite-na-georgi-chilingirov-shte-se-provede-v-selo-polkovnik-serafimovo.html", "text": "На 30 юни и 1 юли 2018 г. в с. Полк. Серафимово ще се проведе Втори национален фолклорен конкурс „С песните на Георги Чилингиров“. Организатори са Община Смолян, кметството и НЧ „Отец Паисий-1926“ – с. Полковник Серафимово. Това съобщиха от пресцентъра на Общината.\r\nГеорги Чилингиров е първият родопски народен певец, който започва да пее и популяризира родопските народни песни още от далечната 1948 година. Той е първият, направил записи на родопски песни в БНР. Десетилетия по-късно се появяват и негови следовници като Веселин Джигов, Младен Койнаров, Николай Славеев и др. Георги Чилингиров реализира многобройни турнета в страната и чужбина с над 4 000 концерта, посветени на родопската песен.\r\nСтатутът предвижда Националният фолклорен конкурс „С песните на Георги Чилингиров“ да се провежда ежегодно. Целта е да покаже и популяризира песенното наследство на Георги Чилингиров, възможностите на съвременните изпълнители на български народни песни, развитието на традиционния роден фолклор, да подтиква към издирване, съхраняване, популяризиране и разпространение на фолклора, да подпомага развитието на художествено-творческата дейност, да възпитава любов към националните бит, традиции и култура.\r\nУчастието в Националния фолклорен конкурс „С песните на Георги Чилингиров“ – с. Полковник Серафимово е доброволно. Могат да се изявят певци, певчески състави и инструменталисти, които изпълняват песни на Георги Чилингиров и български автентичен фолклор. Могат да участват и чуждестранни певци и състави, изпълняващи песни на Георги Чилингиров и български фолклор. \r\nРегламентът е да се изпълни една песен от репертоара на Георги Чилингиров и български фолклорни песни по избор, с общо времетраене на програмата – до 8 минути.\r\nИзпълненията на участниците в Националния фолклорен конкурс се наблюдават от жури, включващо специалисти в областта на фолклорното изкуство. Журито присъжда отличия от името на Организационния комитет. Всички участници в Конкурса получават грамота за участие.\r\nКметът Николай Мелемов м.г. постави началото на Първия национален фолклорен фестивал „С песните на Георги Чилингиров”. Във фестивала участваха 25 индивидуални изпълнители и 26 състава от цялата страна. 655 участника огласиха Родопа планина и за пореден път доказаха, че родният фолклор е жив.", "date": "2018.06.12", "title": "Смолян: Вторият национален фолклорен конкурс „С песните на Георги Чилингиров” ще се проведе в село Полковник Серафимово"}
{"url": "http://www.focus-news.net/news/2018/06/12/2532954/premierat-boyko-borisov-biser-petkov-ostava-sotsialen-ministar.html", "text": "Бисер Петков остава социален министър. Това съобщи пред журналисти премиерът Бойко Борисов в Измир, предаде репортер на Агенция „Фокус“. \r\nБиляна ИВАНОВА\r\nОчаквайте подробности", "date": "2018.06.12", "title": "Премиерът Бойко Борисов: Бисер Петков остава социален министър"}
{"url": "http://www.focus-news.net/news/2018/06/12/2532958/ep-yadrenoto-sporazumenie-s-iran-evrodeputatite-shte-obsadyat-posledstviyata-ot-amerikanskoto-otteglyane.html", "text": "Евродепутатите ще обсъдят заедно с върховния представител на ЕС по въпросите на външните работи и политиката за сигурност Федерика Могерини въздействието от решението на президента на САЩ Доналд Тръмп да се оттегли от споразумението с Иран в сряда в 16:00 ч. българско време, се казва в съобщение от пресслужбата на ЕП.\r\nПарламентът ще обсъди последиците за регионална сигурност от решението на президента Тръмп, но също и последствията за търговските сделки, сключени между Иран и някои европейски компании (като Total и Airbus). Те също така очакват да получат допълнителни обяснения относно възможни мерки за облекчение на отрицателни последици от американското решение. \r\nМожете да гледате дебата на живо чрез EP Live и EbS+.", "date": "2018.06.12", "title": "ЕП: Ядреното споразумение с Иран: евродепутатите ще обсъдят последствията от американското оттегляне"}
{"url": "http://www.focus-news.net/news/2018/06/12/2532959/meditsinski-universitet-pleven-zapochva-priem-na-dokumenti-za-redovnata-izpitna-sesiya-s-poveche-mesta-za-obuchenie-po-darzhavna-porachka-za-spetsialnostite-meditsina-i-farmatsiya.html", "text": "От 14 юни 2018 г. стартира приемът на кандидатстудентски документи за явяване на редовните изпити за магистърските и бакалавърските специалности на МУ - Плевен. Това съобщиха от пресцентъра на Медицински университет - Плевен. Кандидат-студентите могат да подават документи за явяване на изпитите и за участие в класирането по три начина - електронно чрез сайта на университета, на място в зала 106 на Ректората или в кандидатстудентските бюра в цялата страна. Редовните изпитни дати са през м. юли 2018 г. – на 3 юли и на 10 юли съответно по биология и химия за специалностите \"Медицина\" и \"Фармация\", а тестът по биология за бакалавърските специалности е на 23 юли. Приемът на кандидатстудентски документи продължава до 28 юни, като за бакалавърските специалности има допълнителен период за подаване – от 16 до 18 юли 2018 г. Комисията за прием в зала 106 на Ректората ще работи от 8.00 до 17.00 часа и в събота включително.  \r\nЗа поредна година Медицински университет – Плевен заложи на успешното провеждане на предварителна изпитна сесия за кандидат-студенти през март и април 2018 г., резултатите от която имат еднаква тежест в балообразуването като изнесените и редовните изпити по биология и химия. Ако оценката от предварителните изпити ги удовлетворява и са решили да не се явяват на редовната изпитна сесия през юли, кандидатите задължително трябва да подадат документи и в периода 14 – 28 юни 2018 г., за да посочат желанията си за участие в класирането по специалности. Кандидатите за бакалавърските специалности могат да кандидатстват само с оценката по биология от държавен зрелостен изпит или с оценка от друга матура по избор, без да се явяват на изпит. Висшето училище признава за изпитни оценките над 5.50 от национални олимпиади по биология и химия за текущата година.\r\nМедицински университет – Плевен предлага обучение за общо 513 студенти в 14 специалности, 4 магистърски и 10 бакалавърски програми в 5 професионални направления – медицина, фармация, здравни грижи, обществено здраве и социални дейности. Обявените места за специалност «Социални дейности» са за обучение срещу заплащане, като кандидатстването се осъществява при условията за бакалавърските специалности. С Решение на Министерски съвет № 341/21.05.2018 г. е утвърден броят на приеманите за обучение студенти и докторанти във висшите училища за учебната 2018 – 2019 година. В МУ - Плевен са увеличени местата за прием на студенти по държавна поръчка за специалностите \"Медицина\" (120), \"Фармация\" (60), \"Медицинска сестра\" (70), \"Помощник-фармацевт\" (21) и \"Медицинска козметика\" (15). \r\nЗа първа година Медицински университет – Плевен (МУ - Плевен) проведе изнесени предварителни изпити за бакалавърските си специалности. В градовете Монтана и Видин кандидат-студентите имаха възможност да се явят на тест по биология за 9 специалности на висшето училище, водещи до придобиване на степен \"Бакалавър\" и \"Професионален бакалавър\". Решението за изнесените изпити в тези области произтича от доказано най-високия процент кандидати от тези региони. Явявайки се на изнесените изпити, гимназистите получиха оценка, която е равностойна на резултатите от предварителната и редовната сесии. \r\nНа сайта на висшето училище в раздел \"Актуално Прием 2018\" е поместена пълна информация за специалностите, местата и таксите на обучение, по които МУ - Плевен осъществява прием за новата академична година, датите на изпитите и актуализирания Правилник за прием на кандидат-студенти. Чрез сайта всеки зрелостник може да подаде документи онлайн, да провери залата за явяване на изпит, както и получения резултат.", "date": "2018.06.12", "title": "Медицински университет - Плевен започва прием на документи за редовната изпитна сесия с повече места за обучение по държавна поръчка за специалностите „Медицина“ и „Фармация“"}
{"url": "http://www.focus-news.net/news/2018/06/12/2532962/sport-simone-verdi-podpisa-petgodishen-dogovor-s-napoli.html", "text": "Симоне Верди подписа петгодишен договор с вицешампиона на Италия Наполи, потвърди почетният президент на тима  Гацони Фраскара. Очаква се крилото да започне като титуляр още в днешната контролна среща между Италия и Холандия, която ще се проведе в Торино.\r\n25-годишният атакуващ халф отбеляза десет гола и записа същия брой асистенции през последния сезон, в който играеше за Болоня, и по този начин предизвика интереса на водещите отбори. Верди е от школата на Милан. След това той игра за Торино, Юве Стабия, Емполи, Ейбар, Карпи и Болоня.", "date": "2018.06.12", "title": "Спорт: Симоне Верди подписа петгодишен договор с Наполи"}
{"url": "http://www.focus-news.net/news/2018/06/12/2532951/donald-tramp-se-zashtiti-ot-napadkite-na-krititsite-ne-sam-se-otkazval-ot-nishto-v-razgovorite-s-kim-chen-un.html", "text": "Държавният глава на САЩ Доналд Тръмп се защити от нападките на критиците, които твърдят, че Вашингтон не печели нищо от срещата с лидера на Пхенян Ким Чен-ун, предава телевизионният канал CNN.\r\n„Със съгласието си за срещата, президентът се отказа от много неща“, бяха думите, с които Тръмп перифразира критиците си, след което продължи: „Не съм се отказвал от нищо, тук съм, не съм спал от 25 часа, но беше целесъобразно да го направя“. \r\nТръмп бе категоричен, че срещата на върха в Сингапур е била „толкова добра за САЩ, колкото и за Северна Корея“. \r\n„Да, разбира се, те са се срещнали, но само един човек, който не харесва Доналд Тръмп, ще каже, че той не е получил нищо в замяна“, продължи президентът на САЩ, като припомни за поетия от Ким Чен-ун ангажимент за пълна денуклеаризация на Корейския полуостров, освобождаването на трима американски затворници и съгласието за предаване на тленните останки на загиналите военнослужещи на Вашингтон.\r\n„Не беше голяма работа да се срещнем. Мисля, че трябва да правим това по много различни теми“, коментира Тръмп.Тереза Герова", "date": "2018.06.12", "title": "Доналд Тръмп се защити от нападките на критиците: Не съм се отказвал от нищо в разговорите с Ким Чен-ун"}
{"url": "http://www.focus-news.net/news/2018/06/12/2532957/prezidentat-rumen-radev-za-razbiliya-se-mi-17-tova-e-edna-golyama-tragediya-i-prizovavam-da-nyama-politicheski-spekulatsii-po-neya-zashtoto-ne-e-moralno.html", "text": "Това е една голяма трагедия и призовавам да няма политически спекулации по нея, защото не е морално. Това каза пред журналисти президентът Румен Радев във връзка с разбилия се снощи военен хеликоптер край Пловдив, предаде репортер на Агенция „Фокус“. „Първо искам да изкажа моите искрени съболезнования на семействата, близките и колегите на загиналите летци – кап. Неделчев и кам. Панталеев. Важно е, че офицерски кандидат Каменов е в добро, стабилно състояние. Той е човек със силен дух. Разбира се, тук е при най-добрите специалисти – тези от ВМА и се надявам, че скоро ще бъде в нормално работоспособно състояние. Имам дългогодишен опит в тази материя и преди заключенията на разследващата комисия, не бих спекулирал по тези тема“, заяви Радев. \r\nПо думите му това е една голяма трагедия и призовава да няма политически спекулации по нея, защото не е морално. „Нека не забравяме, от утре останалите ще продължават да летят, да бъдат в кабините, на земята, в морето и сме длъжни да продължаваме да посочваме проблемите и да настояваме за тяхното решаване. Многократно през годините алармирах, че ще стигнем до това положение – да загиват летци. За по-малко от една година за втори път загиват летци. Направих три консултативни съвета специално за българската армия. Нещо да се промени?“, попита държавният глава. \r\nЛюба АЛЕКСИЕВА", "date": "2018.06.12", "title": "Президентът Румен Радев за разбилия се Ми-17: Това е една голяма трагедия и призовавам да няма политически спекулации по нея, защото не е морално"}
{"url": "http://www.focus-news.net/news/2018/06/12/2532952/brigaden-gen-ventsislav-mutafchiyski-raneniyat-borden-tehnik-aleksey-kamenov-e-sas-schupvane-na-rebra-ot-dyasnata-gradna-polovina-i-kontuziya-na-beliya-drob.html", "text": "Раненият борден техник Алексей Каменов е със счупване на ребра от дясната гръдна половина и контузия на белия дроб. Това каза началникът на Военномедицинска академия (ВМА) бригаден ген. проф. д-р Венцислав Мутафчийски във връзка със състоянието на ранения борден техник Алексей Каменов, оцелял при трагичното произшествие снощи в авиобаза „Крумово“, предаде репортер на Агенция „Фокус“.  „Изказвам благодарности на колегите в Пловдив, които са действали много адекватно и бързо. Когато пристигна нашият екип, пострадалият вече беше оценен - тежестта на травмата и възможността за транспортиране. С нашия екип пристигна около 2.30 часа в София. До около 3.30 часа е обработен и качен в реанимация с направен третичен преглед при нас и скенер“, коментира бригаден генерал проф. д-р Венцислав Мутафчийски. „При това потвърждаваме повредите, които е получил инженера - счупване на ребра от дясната гръдна половина и контузия на белия дроб. Все още е не е достатъчно изяснен глезенът, но там повредата не е съществена и животозастрашаваща. Няма увреди по главата и органите в корема. Намира се в стабилно състояние. Гръдната травма е средно тежка към тежка, кислородозависима, но на този етап няма опасност за живота“, допълни полк. Мутафчийски. „Напълно контактен и адекватен, с ясно съзнание къде се намира. Има си компетентни органи, които ще проведат разследване. Гръдната травма е изключително коварно явление. Тя има свое развитие през времето и е към утежняване, а не към отшумяване. Затова настояхме след като пациентът е транспортабилен, да бъде транспортиран във ВМА. Ще остане за лечение колкото е необходимо. Към 12.30 часа ще има нови изследвания и тогава ще се прецени колко време ще остане“, каза още началникът на ВМА.\r\nЛюба АЛЕКСИЕВА", "date": "2018.06.12", "title": "Бригаден ген. Венцислав Мутафчийски: Раненият борден техник Алексей Каменов е със счупване на ребра от дясната гръдна половина и контузия на белия дроб"}
{"url": "http://www.focus-news.net/news/2018/06/12/2532964/milena-markova-chitalishte-probuda-kyustendil-zamarsyavaneto-na-vazduha-i-na-pochvata-sa-chast-ot-temite-v-proekta-mlad-ekolog.html", "text": "Замърсяването на въздуха и на почвата са част от темите в проекта „Млад еколог”. Това съобщи за Радио „Фокус” – Кюстендил Милена Маркова, председател на Читалище „Пробуда” в Кюстендил. По думите ѝ читалището продължава с дейностите по проекта, чиято основна цел е изграждане на положително отношение на подрастващите към природата. „През тази седмица обучителите Борислава Димитрова и Силвия Каралийска акцентират на темите – „Замърсяване на въздуха“, „Замърсяване на почвата“ и „Киселинен дъжд“. Участници в заниманията са доброволци към читалището и ученици от Начално училище „Св. Климент Охридски“ – Кюстендил”, каза Милена Маркова. По думите ѝ към интернет сайта на читалището е създадена и страница „Зелена библиотека”, където може да се намерят различни материали и дискусии, посветени на обсъжданите по време на обучението теми.\r\nВенцеслав ИЛЧЕВ", "date": "2018.06.12", "title": "Милена Маркова, Читалище „Пробуда” - Кюстендил: Замърсяването на въздуха и на почвата са част от темите в проекта „Млад еколог”"}
{"url": "http://www.focus-news.net/news/2018/06/12/2532960/shumen-operirat-edna-ot-zhenite-postradala-pri-vcherashnata-katastrofa-v-rishki-prohod.html", "text": "Оперират една от жените, пострадала при вчерашната катастрофа в Ришки проход. Това каза пред Радио „Фокус“ - Шумен д-р Атанас Атанасов, изп. директор на МБАЛ - Шумен. Той уточни, че при майката на бебето е установено разкъсване на далака и в момента тече операция за неговото отстраняване. Останалите четирима пострадали - две момчета, още една жена и бебе, също са в болницата. Едното от момчета вече е изведено от ОАИЛ, другото момче и жената са в Хирургия, а бебето е настанено за наблюдение в Детското отделение. На четиримата предстоят контролни прегледи и изследвания. Д-р Атанасов допусна, че е възможно част от тях да бъдат изписани днес.\r\nИвелина ИВАНОВА", "date": "2018.06.12", "title": "Шумен: Оперират една от жените, пострадала при вчерашната катастрофа в Ришки проход"}
{"url": "http://www.focus-news.net/news/2018/06/12/2532965/natasha-pavlova-sayuz-na-balgarskite-uchiteli-kyustendil-zabelyazva-se-prodalzhenie-v-dobrite-praktiki-za-povishavane-na-uchitelskite-zaplati.html", "text": "Забелязва се продължение в добрите практики за повишаване на учителските заплати. Това каза пред Радио „Фокус” – Кюстендил Наташа Павлова, председател на Съюза на българските учители – Кюстендил. „Това е един плюс за преподавателите, защото това са добри неща, добри договорки има в новия колективен трудов договор. Тук има подобряване на условията на труд, повишаване на квалификацията на колегите”, каза Наташа Павлова. По думите ѝ трудът на учителя трябва да бъде много по-високо оценяван. „Надявам се, че ще има и последващи повишавания на заплатите, защото трябва да влизат и по-млади хора в системата. Беше му време на колективния трудово договор да се сключи. Това е продължение не само на самия договор, но и на самите добри практики по отношение на повишаването на заплатите на учителите”, каза Наташа Павлова. По думите ѝ в Сапарева баня е проведена национална конференция, касаеща конкретно Община Бобов дол и възможностите за възстановяване на малките общини.\r\nВенцеслав ИЛЧЕВ", "date": "2018.06.12", "title": "Наташа Павлова, Съюз на българските учители - Кюстендил: Забелязва се продължение в добрите практики за повишаване на учителските заплати"}
{"url": "http://www.focus-news.net/news/2018/06/12/2532966/elena-aleksandrova-rim-blagoevgrad-sadbata-na-boris-sarafov-e-belyazana-ot-semeynata-sreda-v-koyato-izrastva.html", "text": "Съдбата на Борис Сарафов е белязана от семейната среда, в която израства. Това каза за Радио „Фокус“-Пирин Елена Александрова, уредник в Регионален исторически музей-Благоевград. „Баща му – известният просветител Петър Сарафов, е участник в църковната борба. С нея свързва името си и дядо му по майчина линия – архимандрит Харитон. Чичо му – Коста Сарафов, е делегат на първия църковно-народен събор в Цариград. Майка му Сирма успява да възпита децата си в дух на възрожденски ценности“, посочи тя. Александрова допълни, че Борис Сарафов учи в родното си село при учителя Петър Куюмджиев, а след това в Солунската българска мъжка гимназия. По думите й през 1890 година Борис Сарафов завършва гимназия и се записва във военното училище в София, а през 1893 е произведен в чин „подпоручик“ и въдворен в 15-ти пехотен Ломски полк със седалище в Белоградчик. „От 1 януари 1895 година е приведен в служба в 1-ви пехотен Софийски полк на гарнизон – София, където се включва в подготовката на четническата акция, подготвена от Македонския комитет“, уточни Александрова. Според нея поручик Борис Сарафов е една от най-спорните, ярки и неподражаеми личности от Македоно-одринската епопея.  \r\nНатали СТЕФАНОВА", "date": "2018.06.12", "title": "Елена Александрова, РИМ-Благоевград: Съдбата на Борис Сарафов е белязана от семейната среда, в която израства"}
{"url": "http://www.focus-news.net/news/2018/06/12/2532967/krasimir-uzunov-vav-veliko-tarnovo-tryabva-da-ima-voenen-muzey.html", "text": "Във Велико Търново трябва да има военен музей. Това каза по време на изнесеното заседание на Комисията по отбраната към 44-тото Народно събрание президентът на Информационна агенция „Фокус“ Красимир Узунов, предаде репортер на Радио „Фокус“ – Велико Търново. Според Красимир Узунов основна цел на този музей би била да възпитава и да вдъхва доверие. По думите му са слаби възпитателните институти в Българската армия. Той подчерта, че дирекциите трябва да бъдат оптимизирани, а преподавателският състав - с увеличено натоварване. По думите му трябва да се създадат военни музеи, които да възпитават. „От някогашните музеи на Българската армия е останало едно псевдоподобие на музей в Ямбол, което представяме за музей на бойната слава, а по наше време не можеше да мине и за една средностатистическа военна сбирка“, допълни Узунов. Той подчерта, че един от основните проблеми е непознаването на българската военна история като най-голямо основание за патриотизъм и за работа на местно ниво. „Ние се възмущаваме, че в България се прави опит да се празнува безсмъртният полк на руснаците, но не правим нищо за да почетем безсмъртния полк на Първа световна война, когато при 4,5 млн. население имаме 885 000 действащи армия и 1 027 000 мобилизирани. Лично за мен наистина се намираме в безпътица. Не е панацея дали ние ще направим една военновъздушна база с чуждо участие. Дори да направим тази база, трябва да отговорим на въпроса дали търсим професионална армия от наемници, които да служат без да се възпитават. Това е чуждестранният легион. Ако правим българска армия, тази българска армия трябва да стъпи на здрави национални устои и на здраво възпитание. Трябва да се върнем към неща, които според мен четвърт век сме пропуснали“, заяви Красимир Узунов.\r\nНадежда КРЪСТЕВА", "date": "2018.06.12", "title": "Красимир Узунов: Във Велико Търново трябва да има военен музей"}
{"url": "http://www.focus-news.net/news/2018/06/12/2532972/komisar-tihomir-totev-rdpbzn-varna-choveshkata-nebrezhnost-e-osnoven-faktor-za-vaznikvaneto-na-gorski-pozhari-v-oblastta.html", "text": "Човешката небрежност е основен фактор за  възникването на горски пожари във Варненска област. Това каза в интервю за Радио „Фокус“ – Варна комисар Тихомир Тотев, директор на Регионална дирекция „Пожарна безопасност и защита на населението“ - Варна. Комисар Тотев подчерта, че през последните пет години горските пожари в областта се движат около една константна величина. „За разлика от други региони ни страната, като Хасково и Кресна, Варненска област е облагодетелствана и към момента нямаме възникнали сериозни горски пожари. Миналата година имаше тежък пожар, но той не беше в горски масиви, а в суха тревна растителност. Засегнати бяха 800 дка в района на село Бенковски. Благодарение на предварителната организация с Държавно горско стопанство – Варна и с мобилизиране на нашия състав – общо 121 огнеборци и горски служители, успяхме за четири часа да ограничим този сложен пожар, за да не влезе в гората. Не допуснахме да изгори ценната дървесина“, добави комисар Тотев. Според комисар Тихомир Тотев преди години е имало умишлени палежи с оглед износ на дървесина, но след като държавата е взела мерки, предимно човешката небрежност остава като основен фактор за горските пожари във Варненска област.\r\nМарияна ВАЛЕНТИНОВА", "date": "2018.06.12", "title": "Комисар Тихомир Тотев, РДПБЗН – Варна: Човешката небрежност е основен фактор за възникването на горски пожари в областта"}
{"url": "http://www.focus-news.net/news/2018/06/12/2532968/prezidentat-rumen-radev-vyarvam-che-lettsite-ot-aviobaza-krumovo-shte-nameryat-sili-i-otnovo-shte-rabotyat-za-naroda-neka-polititsite-se-pouchat-ot-tyah.html", "text": "Вярвам, че летците от авиобаза „Крумово“ ще намерят сили и отново ще работят за народа - нека политиците се поучат от тях. Това каза пред журналисти президентът Румен Радев във връзка с разбилия се снощи военен хеликоптер край Пловдив, предаде репортер на Агенция „Фокус“. „Крайно време е да разберем, че това е изключително сложна и отговорна дейност. Трябва да има повече военна експертиза, средства и далновидни решения“, заяви Радев. По думите му за съжаление, този случай не е за първи път. „Психологическата обстановка е много тежка в авиобазата, в колектива, но това са хора, които са се посветили на тази професия и за разлика от други в държавата, те са осъзнали своя дълг към българския народ и го изпълняват най-отговорно. Аз вярвам, че те ще намерят сили и отново ще работят за своя народ. Нека политиците се поучат от тях“, коментира Радев и добави, че е познавал загиналите. „Задавайте въпроси защо спряха модернизационните проекти в армията. Това, което те направиха, има отношение не само към новите проекти, те ще бъдат забавени с около две години, но по-скъпи цени на придобиване – това означава повече средства, вложени в стара техника, която няма съвместимост и способност, и по-малко средства за подготовка“, посочи президентът. \r\nЗа искането на военния министър обществените поръчки за ремонт да отпаднат, Радев коментира, че това е в прерогативите на Красимир Каракачанов. „Всичко, което ще допринесе за по-бърз ремонт и поддръжка на техниката, по-добра подготовка на състава, аз бих подкрепил“, коментира още държавният глава. \r\nЛюба АЛЕКСИЕВА", "date": "2018.06.12", "title": "Президентът Румен Радев: Вярвам, че летците от авиобаза „Крумово“ ще намерят сили и отново ще работят за народа - нека политиците се поучат от тях"}
{"url": "http://www.focus-news.net/news/2018/06/12/2532971/burgas-vaterpolistite-na-chernomorets-specheliha-bronzovi-medali-v-starshata-vazrast.html", "text": "Най-младият отбор в държавното първенство по водна топка за юноши старша възраст до 19 г. – „Черноморец“, спечели бронзовите медали в първенството на страната. Това съобщиха от Община Бургас. В началото на този сезон спортната си кариера прекратиха петима титуляри. Овакантените места заеха по-младите резерви, които показаха, че незаменими хора няма. Момчетата започнаха по отличен начин в шампионата. Те спечелиха квалификацията в групата и извоюваха правото да играят директно в суперфинала за U19.\r\nВ напълно равностойни двубои в топ 4, бургаските ватерполисти записаха победа и две загуби. В оспорван мач те победиха с 9:8 най-опитния опонент в групата „Аква Спорт“ (Варна), в чийто състав играят петима национали. Срещу „КПС Варна“ пропуснаха да реализират зоните и отстъпиха с 9:14. В последния двубой „Черноморец“ загуби със 7:9 от „Локомотив НН“ (Сф), който защити миналогодишната си титла.\r\nБлестящо представяне в суперфинала направи вратарят на „Черноморец“ Михаил Колев, чиито изяви бургаската публика успя да види по време на европейските квалификации по водна топка за U19 на басейн „Парк Арена ОЗК“ през месец май.\r\nАдмирации заслужава световният шампион по математика Константин Гаров, който въпреки тежките си и сериозни ангажименти в областта на математиката, години наред успява да съвместява учение и спорт и да е изключително полезен за отбора.\r\nДобри организаторски умения и водеща роля в играта показа капитанът Филип Славов, за когото тези мачове бяха последни с екипа на „Черноморец“. От есента възпитаникът на бургаската школа, който е и съдия републиканска категория, ще учи и тренира в Холандия.\r\nТитулярните си места в отбора със сърцатата си игра защитиха талантливите Радослав Байчев, Иван Синицин, Никита Степанов, които също са пример за подрастващите.\r\nЗа първи път като титуляр тежестта от тези битки на крехките си плещи изнесе най-младият център в шампионата – Виктор Узунов (р. 2004 г.). Перспективният играч е мечта за всеки треньор да го притежава в състава си. С голове и отлично включване в срещите се откроиха талантливите Георги Митев (2004 г.) и Марио Козаров (2002 г.). Увереност вдъхват младите Янис Христов (2004 г.), Виктор Иванов (2004 г.), вторият вратар Михаил Кошничаров (2002 г.), които покрай батковците в състава израснаха и със сигурност ще са бъдещите шампиони с „Черноморец“.\r\nВсички тези момчета опровергаха по категоричен начин прибързаните прогнози на песимистите, че в такъв „осакатен“ състав този сезон тимът ще остане извън призовата тройка на България. Ако само един от петимата напуснали състезатели обаче беше продължил с водната топка, „Черноморец“ със сигурност мажеше да спечели шампионската титла.\r\nТова е втори комплект медали за бургаския клуб, след вицешампионската титла на девойките до 17 г. Суперфинали ще играят и отборите момчета до 13 г., юноши U15 и  U17.\r\nШампион на държавното първенство е „Локомотив НН“, а сребърните медали спечели „КПС Варна“. След носителя на бронза – „Черноморец“, на четвърта позиция остана „Аква Спорт“.  В подреждането следват: 5. „Тича“ (Варна), 6. „Комодор“ (Варна), 7. „Славия“, 8. ЦСКА. Мачовете се играха на столичния басейн „Диана“.\r\nРезултати от мачовете в суперфинала:  Локомотив НН – КПС Варна 7:4, Черноморец – Аква спорт 9:8, Черноморец – КПС Варна 9:14, Локомотив НН – Аква спорт 10:9, Аква спорт – КПС Варна 3:8, Локомотив НН – Черноморец 9:7.\r\n„След оттеглянето на петимата наши състезатели, се чувствах демотивиран, но не го показвах. Това беше тежък удар, но не искахме да драматизираме. От пет години алармираме за проблема в старшата възраст, където играчите спират да тренират и да се състезават. А това не е индивидуален спорт. Това е колективна игра, отбор, който се гради с години, влагат се време, труд и не на последно място средства. Въпреки тези перипетии, младите момчета се доказаха и раздадоха. Затова този бронзов медал е много ценен за клуба, защото никой не ни го подарява, а го воюваме. Доволни сме от третото място. От осем отбора – участници в първенството на старшата възраст, да си трети и да си много пред „Славия“ и ЦСКА е показателно, че клубът има развитие,“ заяви старши треньорът на „Черноморец“ Петър Йонов.", "date": "2018.06.12", "title": "Бургас: Ватерполистите на „Черноморец” спечелиха бронзови медали в старшата възраст"}
{"url": "http://www.focus-news.net/news/2018/06/12/2532970/makfaks-makedoniya-sporazumenieto-za-novoto-ime-na-makedoniya-shte-bade-podpisano-v-prespa-prez-pochivnite-dni-tvardyat-gratskite-medii.html", "text": "Република Северна Македония е новото име на бившата югославска република, одобрено от премиерите Алексис Ципрас и Зоран Заев. Това поне твърдят гръцките медии, предава македонската информационна агенция „Макфакс“ .\r\nСпоред информацията сделката ще бъде официално обявена този уикенд, най-вероятно в събота, в Преспа.\r\n„Сделката може да бъде сключена днес\", заяви представител на гръцкото правителство, пожелал анонимност. Ципрас и Заев проведеха телефонен разговор в понеделник и обявиха, че преговорите помежду им ще продължат и във вторник. \r\nСпоред гръцките медии след окончателното споразумение ще бъде обявено чрез съвместно изявление за гръцката и македонската общественост.\r\n„Скопският проблем: една стъпка към споразумението\"; „Днес се затваря въпросът за Скопие\",  „Днес е ключовият телефонен разговор\"; „Северна Македония е името, за което се съгласиха министър-председателите\", са само част от заглавията на гръцките медии след вчерашния разговор между Ципрас и Заев.\r\nПозицията на македонското правителство е, че постигането на споразумение за уреждане на спора, което продължава повече от 25 години, е от голямо значение и за двете страни, особено за Македония, която очаква да получи дата за започване на преговорите за присъединяване към ЕС и покана за членство в НАТО .Тереза Герова", "date": "2018.06.12", "title": "„Макфакс“ (Македония): Споразумението за новото име на Македония ще бъде подписано в Преспа през почивните дни, твърдят гръцките медии"}
{"url": "http://www.focus-news.net/news/2018/06/12/2532974/kyustendil-izlozhbata-zhest-dvizhenie-prostranstvo-na-albino-piti-shte-bade-otkrita-v-dupnitsa.html", "text": "Изложбата „Жест, движение, пространство“ на Албино Пити ще бъде открита в Дупница. Това съобщиха за Радио „Фокус” – Кюстендил от Община Дупница. Изложбата ще бъде открита от 17.30 часа в изложбена зала „Околийска къща”.  Албино Пити е сред водещите и най-уважавани артисти в съвременното изкуство. Роден е в Бреша, Италия, на през 1951 година. Посвещава се на музиката и на рисуването от младежките си години. Картини на Пити са изложени  в музеи по цял свят. Зад гърба си художникът има над 500 изложби и повече от 80 пърформанса, а на творчеството му са посветени 24 книги. Основоположник е на няколко течения в изкуството. Експозицията ще остане на разположение на посетителите до 12 юли.\r\nВенцеслав ИЛЧЕВ", "date": "2018.06.12", "title": "Кюстендил: Изложбата „Жест, движение, пространство“ на Албино Пити ще бъде открита в Дупница"}
{"url": "http://www.focus-news.net/news/2018/06/12/2532961/ministar-krasimir-karakachanov-paradoksalno-e-kogato-ministerstvo-na-otbranata-tryabva-da-remontira-sobstvena-tehnika-v-svoy-zavod-i-tryabva-da-napravi-obshtestvena-porachka.html", "text": "Парадоксално е, когато Министерство н отбраната трябва да ремонтира собствена техника в свой завод и трябва да направи обществена поръчка. Това каза пред журналисти военният министър Красимир Каракачанов, след като посети във ВМА ранения борден техник Алексей Каменов, оцелял при трагичното произшествие снощи в авиобаза „Крумово“, предаде репортер на Агенция „Фокус“. „Отдавна настоявам за по-бързи мерки относно модернизацията на армия. Дори и при последния проект за модернизация, която е много закъсняла, пак се намериха „умници” да си правят евтин популизъм и да обясняват глупости. Задавам въпроса докога част от българските политици ще гледат на армията като на някакъв декор и ще смятат, че на гърба ѝ ще могат да си правят евтин пиар? Да ми говорят глупости, че е по-добре да даваш пари за еди какво си, а не за модернизация на армията. Какво трябва да се случи повече?“, обясни Каракачанов и  допълни, че визира тези, които до последно са продължавали да спекулират, че няма нужда от подобни средства. \r\n„Опита да ремонтираме следващия хеликоптер Ми-17 беше стопиран с абсолютно безсмислено обжалване. Планираме минимум три от хеликоптери Ми-17 да бъдат в изправност. Ако караме по същата процедура с тези обществени поръчки няма да е скоро въобще. Всеки един от вас може утре да обжалва – всеки един, без значение дали е заинтересован, или не“, добави той.  „Парадоксално е, когато Министерство н отбраната трябва да ремонтира своя собствена техника в свой завод и трябва да направи обществена поръчка. Това губи време. Това не е нормално. Трябва да отпаднат, когато става дума за национална сигурност, техника, свързана с отбраната, когато няма друга възможност“, каза още той. По думите му, когато има едно единствено предприятие  и то държавно не може да се играе на обществени поръчки.", "date": "2018.06.12", "title": "Министър Красимир Каракачанов: Парадоксално е, когато Министерство на отбраната трябва да ремонтира собствена техника в свой завод и трябва да направи обществена поръчка"}
{"url": "http://www.focus-news.net/news/2018/06/12/2532969/ministar-nikolina-angelkova-vavezhdame-spetsialen-dobrovolen-etiket-za-kachestvo.html", "text": "Въвеждаме специален доброволен етикет за качество. Това каза министърът на туризма Николина Ангелкова по време на 5-ата годишна среща на националния борд по туризъм, предаде репортер на Агенция „Фокус“.  По думите й всеки от бранша, който иска да бъде отличен за по-добро качество, ще може да кандидатства по определена процедура. Ангелкова поясни, че тази процедура ще бъде уредена в Закона за туризма. \"Този знак ще дава определени предимства по отношение на партньорството с Министерство на туризма. Всяка година този, който има такъв отличителен етикет за качеството ще бъде проверяван дали отговаря на изискванията\", каза Ангелкова. \r\nТя поясни, че в Закона за туризма e предложено да има повече национална представителност. По думите й такава ще се планира по отношение на хотелиерите, туроператорите, на екскурзоводите и други, за да могат да бъдат обхванати отделните интереси на  бранша.  „Ако вие успеете да се обедините без да има сътресения в конфедерации, разбира се, всяко едно такова предложение е добре дошло. Ние сме предолжили това, което е обсъждано последните две години“, коментира Ангелкова. Тя посочи, че Министерство на туризма подкрепя обединението на бранша\", заяви Ангелкова. \r\nДеница КИТАНОВА", "date": "2018.06.12", "title": "Министър Николина Ангелкова: Въвеждаме специален доброволен етикет за качество"}
{"url": "http://www.focus-news.net/news/2018/06/12/2532975/varna-nad-1-200-detsa-i-mladezhi-ot-tsyal-svyat-uchastvat-v-7-oto-izdanie-na-festivala-za-mediyno-izkustvo-arlekin.html", "text": "Над 1 200 деца и младежи от цял свят участват в 7-ото издание на фестивала за медийно изкуство „Арлекин“. Това каза д-р Росица Младенова, режисьор и един от директорите на фестивала, пред медии по време на пресконференция в Младежки дом - Варна, предаде репортер на Радио „Фокус“ – Варна. „През тази година, в този единствен по рода си форум, ще мерят сили деца и младежи от България, Белгия, Бразилия, Германия, Гана, Грузия, Италия, Индия, Израел, Македония, Молдова, Полша, Русия, Сърбия, Франция, Хърватска и Украйна“, добави д-р Росица Младенова. По думите ѝ в  основата на фестивала е заложено образованието и стимулът на децата да създават и вградят своята енергия в нещо позитивно. Номинациите са в категориите  кино и телевизия, анимационни филми, интернет медии, радиопредевания, музика – „Киното – любов моя, песен моя“. Нова категория на фестивала през тази година са Youtube каналите. Идеята е да се даде по виртуален начин образование на влогърите и да научат основните изразни средства на киното и телевизията, за да вложат енергията си в по-добър продукт. „Всяка година фестивалът добавя нещо иновативно, като тази година изненадата за всички участници бе те да гласуват електронно по време на прожекциите на филмите и по този начин самите участници да определят кой е най-добрият продукт. Фестивалът има приятели от Сърбия, Македония, Гърция, а също така и българските общности от цяла свят също проявяват интерес към фестивала“, допълни д-р Росица Младенова.\r\nФестивалът за детско и младежко медийно изкуство „Арлекин“ се провежда от 9 до 12 юни. Музикалният конкурс е тази вечер на сцената на Летен театър-Варна.\r\nМилена СТОЕВА", "date": "2018.06.12", "title": "Варна: Над 1 200 деца и младежи от цял свят участват в 7-ото издание на фестивала за медийно изкуство „Арлекин“"}
{"url": "http://www.focus-news.net/news/2018/06/12/2532976/pregled-na-mezhdunarodnite-novini-do-13-chasa-agentsiya-fokus.html", "text": "Държавният глава на САЩ Доналд Тръмп и севернокорейският лидер Ким Чен-ун подписаха съвместен документ. Двамата благодариха един на друг за успешното провеждане на срещата на върха в Сингапур.\r\nПо думите на американския президент, подписаният документ е многостранен. „Подписахме много важен документ. Достатъчно всеобхватен. И двамата се радваме на честта да го подпишем“, подчерта Тръмп. \r\nСъщевременно президентът на САЩ обеща „много бързо“ да бъде започнат процес за по-нататъшното развитие на отношенията между Вашингтон и Пхенян, като добави, че двете страни „ще впечатлят с резултатите, които успеят да постигнат“. \r\n„Отношенията между САЩ и Северна Корея ще се различават от тези, които имаха до този момент“, увери Тръмп. Той заяви, че е готов да покани Ким Чен-ун в Белия дом. „Със сигурност“, отговори американският президент на съответния журналистически въпрос.\r\nНа свой ред лидерът на Пхенян заяви, че светът ще стане свидетел на големи промени след срещата на върха. „Светът ще види велики промени. Искам да благодаря на президента (на САЩ Доналд) Тръмп за това, че срещата се състоя“, подчерта Ким Чен-ун.\r\n*** САЩ ще представят гаранции за сигурността на Северна Корея в замяна на ангажимента на Пхенян за ядрено разоръжаване на полуострова. Това е заложено в съвместния документ, подписан след историческата среща на върха между президента на САЩ Доналд Тръмп и севернокорейския лидер Ким Чен-ун.\r\n„Президентът (на САЩ Доналд) Тръмп се задължи да представи гаранции за сигурността на Северна Корея, а Ким Чен-ун потвърди твърдата и непоколебима привързаност към пълното разоръжаване на Корейския полуостров“, се казва в документа, който Тръмп показа пред журналистите в Сингапур. Текстът вече бе сниман от десетки фотографи.\r\n***  САЩ ще спрат провеждането на военни учения на Корейския полуостров. Това заяви американският президент Доналд Тръмп след историческата среща на върха в Сингапур с лидера на Северна Корея Ким Чен-ун.\r\nВашингтон и Сеул са съюзници и всяка година провеждат съвместни учения, които предизвикват острата реакция на Пхенян. „Ще спрем с военните игри, което ще ни спести огромна сума пари“, заяви Тръмп пред репортерите в Сингапур. \r\nДържавният глава на САЩ поясни, че в рамките на преговорите с Ким Чен-ун не е обсъждано изтеглянето на американските войски от Южна Корея, но изрази увереност, че „в някакъв момент“ това ще се случи и военните на Вашингтон ще напуснат полуострова. „Може би някой ден, но не сега“, заяви Тръмп.\r\n*** В авторска статия посланикът на Руската федерация в Сърбия Александър Чепурин загатва, че може да се появи възможност за „по-дълбоко ангажиране“ на Москва в диалога за нормализиране на двустранните отношения между Белград и Прищина.\r\nРусия може да се намеси, обяснява Чепурин, в случай че Белград бъде поставен под „ултимативен натиск от страна на традиционни сърбомразци“. \r\nВ статията, публикувана по повод националния празник на Русия, Чепурин припомня, че Москва и Белград се изцяло се подкрепят взаимно по отношение на текущите политически въпроси, както въпросът за Косово и Метохия заема специално място в отношенията им. \r\n„Москва беше, е и ще бъде от страната на Белград. Нашата позиция остава непроменена - ние ще подкрепим решението, което Сърбия и сръбският народ ще приемат за приемливи за себе си. Изхождаме от правното основание на споразумението - Резолюция 1244 на Съвета за сигурност на ООН\", подчерта Чепурин.\r\nКоментирайки паралелите, които мнозина правят между Косово и Крим, руският дипломат бе категоричен, че те са „две напълно различни истории“. Според него при отделянето на Косово от СРЮ ключовият фактор е външен - пряка военна атака от страна на НАТО срещу Югославия.\r\n„Въпросът за Крим определено е затворен. Крим е Русия, а Косово е Сърбия. Това не е само лозунг, но е правна реалност, която трябва да бъде уважена\", настоя Чепурин.\r\n***  В интервю за телевизионния канал „Контра“, министърът на външните работи на Гърция Никос Коцияс коментира телефонния разговор Заев-Ципрас. И докато македонският премиер не разкри никакви подробности за разговора с гръцкия си колега, първият дипломат на Атина направи публична изява, с която хвърли светлина върху ситуацията. Съгласно думите му, Заев е приел новото име на страната да бъде „Северна Македония“, решен е и въпросът за Конституцията – при това по инициатива на Скопие.\r\nКоцияс подчерта, че в понеделник е направена „решителна стъпка“, визирайки телефонния разговор между министър-председателите на двете страни. „Ако преговорите завършат утре (вторник, 12 юни – бел. р.), разговорът за името ще бъде завършен\", подчерта ръководителят на гръцката дипломация. „Той (Заев) избра това, което иска, вече го направи“, допълни Коцияс.\r\nВъншният министър на Гърция разкри, че името Северна Македония е избрано лично от Заев, а от предложенията на американския дипломат Матю Нимиц, Вардарска Македония е било отказано от Скопие, а Македония (Скопие) и Илинденска Македония - от гръцката страна. На масата за преговори бяха представени още вариантите за Горна Македония, Нова Македония и Северна Македония. Заев обаче е избрал името Северна Македония.\r\nВ интервюто Коцияс говори и за промяна на Конституцията на Македония, както и на името на Македонската православна църква. „Решихме проблема с конституцията и съм развълнуван, че проблемът е решен по инициатива на Скопие. Мисля, че Църквата ще бъде наречена Охридска Архиепископия, историческо име, което тази църква носи с векове\", поясни Коцияс.\r\n*** Анкара изостри реториката си във връзка с осмината турски военнослужещи в Гърция, които настоява да бъдат екстрадирани, подчертавайки, че въпросът ще остане трън в отношенията с Атина.\r\nВоеннослужещите, които Анкара иска да съди за предполагаемата им роля в опита за държавен преврат от лятото на 2016 г., бяха освободени от гръцкия съд миналата седмица.\r\nТурският вицепремиер Бекир Боздаг отново обвини Гърция в защита на „терористите\", подчертавайки, че поведението на Атина ще повлияе на всички аспекти на двустранните отношения.\r\nБоздаг продължава да твърди, че Гърция се опитва да изкопчи военни тайни от военнослужещите на Анкара, които той определи като „лишени от някаква представа за патриотизъм“.\r\nС нападките срещу Гърция, отправени в контекста на предизборната кампания, лидерът на „Партията на националистическото действие“ Девлет Бахчели допълнително нагнети ситуацията, като в предизборния си клип представи остров Кипър като част от Турция.\r\n„Защо са разстроени [гърците]? Как иначе можехме да изобразим [Кипър]. Казвам отново и подчертавам, че Кипър е турски. Това е турска земя и тя ще остане такава“, подчерта Бахчели. Той предупреди Гърция да не играе „игри\" в Егейско море и да не забравя „какво се случи в гръцко-турската война\", когато [гърците] бяха потопени в морето\".\r\n„Желанието Егейско море да се превърне отново в гроб за гръцките аспирации все още е живо\", увери Бахчели. \r\nМеждувременно Турция продължава с нарушенията на гръцкото въздушно пространство в Егейско море. В понеделник следобед два изтребителя F-16 навлязоха в Атинския регион за полетна информация над Лемнос и Лесбос.\r\n*** Председателят на парламента в Прищина Кадри Весели обяви началото на изготвянето на специален закон за защитата на Армията за освобождение на Косово (АОК) и нейните ценности.\r\nВесели заяви, че новият закон ще гарантира институционалната защита на АОК и предвижда създаването на военен музей. „Докато Косово се готви да отбележи 19-та годишнина от края на войната, инициирах изготвянето на Закон за защита на АОК и военните ценности. Този закон цели институционална защита на нашата война, да вземе решение за издигането на централен паметник на войната, както и да започне работа по създаването на музей на Освободителната война\", пише Весели в своя „Фейсбук“ профил. Весели, който беше старши член на АОК по време на войната през 1998-1998 г. със Сърбия, допълни, че с новия закон Косово ще определи специална дата за почитане на паметта на жертвите, загинали „за свободата“.  \r\n*** Председателят на опозиционната „Нова демокрация“ Кириакос Мицотакис поиска спешна среща с държавния глава на Гърция Прокопис Павлопулос. \r\nВ сутрешните часове на деня Мицотакис е провел телефонен разговор с гръцкия президент. Срещата помежду им ще се състои в рамките на деня. \r\nСпоред разпространената информация, последните развития в македонско-гръцките отношения, телефонния разговор между Заев и Ципрас и договорът за разрешаване на спора за името, който вероятно ще бъде постигнат между Скопие и Атина, са основните причини, поради които Мицотакис е поискал среща с президента на страната.\r\nЙоргос Кумуцакос, отговорният за външната политика в гръцката опозиционна партия, заяви, че „Нова демокрация“ ще настоява за дебат в парламента, преди окончателното споразумение да бъде подписано.\r\n***", "date": "2018.06.12", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/06/12/2532973/ministerstvo-na-sporta-sadeystva-na-prokuraturata-otnosno-proverka-za-razhodvane-na-sredstva-ot-darzhavniya-byudzhet-za-subsidirane-na-balgarska-federatsiya-po-ski.html", "text": "Относно проверката на Прокуратурата по сигнал от Политическа партия „Зелените“ с твърдения за незаконосъобразно разходване на средства от държавния бюджет за субсидиране на Българска федерация по ски, Министерство на спорта заявява:", "date": "2018.06.12", "title": "Министерство на спорта съдейства на прокуратурата относно проверка за разходване на средства от държавния бюджет за субсидиране на Българска федерация по ски"}
{"url": "http://www.focus-news.net/news/2018/06/12/2532977/krasimir-uzunov-ne-smyatam-che-goloto-vrashtane-na-nabornata-sluzhba-shte-bade-panatseya-za-balgarskata-armiya.html", "text": "Не смятам, че голото връщане на наборната служба ще бъде панацея за Българската армия. Това каза по време на изнесеното заседание на Комисията по отбраната към 44-тото Народно събрание президентът на Информационна агенция „Фокус“ Красимир Узунов, предаде репортер на Радио „Фокус“ – Велико Търново. Красимир Узунов подчерта, че в момента се нарушена връзката между народ и Армия. „Старата армия беше разградена, нова обаче не създадохме. Проблемът според мен е, че еднопартийната система, която управляваща Армията близо 45 години, я заменихме с многопартийна, която не доведе до ефективна деполитизация, а напротив - направи разнообразни по характер внушения, където политическата партизанщина се превърна в път за бързо кариерно развитие. Примери може да видите много“, каза още Узунов. Той посочи, че в продължение на години не е бил гарантиран ефективен граждански контрол върху Армията и върху дейността на Министерство на отбраната. Липсва и ефективно разделение на цивилна от военна част в самото Министерство. „Все още не са регулирани отношенията между цивилно и военно ръководство, близо 30 години след 1989-та година. Прилагането на т. нар. интегриран модел по време на министър Цонев увеличи административната тежест вместо да я облекчи. Създадена и унаследена е тежка и тромава структура на администрацията, която е непосилна за ефективността на въоръжените сила. Става въпрос за около 9 000 чиновници срещу 16 000 военнослужещи. Това води до попадане на случайни хора във ведомството без отношение към него. Това са политически назначения, които се унаследяват. Лично според мен Армията се е затворила към обществото посредством редица, често пъти и глупави, решения“, допълни Узунов. По думите му Парламентът се нуждае от сериозно ограмотяване по проблема на Армията. „Очевидно е, че т. нар. дни на отворени врати не са достатъчно. Тук имаме гарнизони, в които вече няма войска, като в Свищов, където никой не работи с хората. Ликвидирана е цялата възпитателна страна на Армията. Всички тези, които са били преди нас в тази армия, са били много пишещи, което означава и четящи. В момента ние търсим хора за армията като работна ръка. Тези хора трябва да се мотивират и тук не става въпрос само за финанси, тук става за възпитание, за отношение, което в Армията го няма“, допълни Красимир Узунов.\r\nНадежда КРЪСТЕВА", "date": "2018.06.12", "title": "Красимир Узунов: Не смятам, че голото връщане на наборната служба ще бъде панацея за Българската армия"}
{"url": "http://www.focus-news.net/news/2018/06/12/2532963/prezidentat-rumen-radev-vmesto-da-dadat-predvidenite-stotitsi-milioni-za-remont-na-vaorazhenata-tehnika-i-podgotovka-te-otidoha-za-sanirane.html", "text": "Вместо да дадат предвидените стотици милиони за ремонт на въоръжената техника и подготовка, те отидоха за саниране. Това каза пред журналисти президентът Румен Радев във връзка с разбилия се снощи военен хеликоптер край Пловдив, предаде репортер на Агенция „Фокус“. „Министър Каракачанов е поставен в едни политически, финансови, правни рамки, от които той повече от това не може да направи. Решаването на тези проблеми иска държавническо отговорно мислене и адекватни действия. Както виждате мнозинството прекрати модернизационните процеси в Българската армия. Върна ги в нулево положение, в изходна точка. Предвидените за тези проекти стотици милиони къде изтекоха?“, попита държавният глава. По думите му вместо да идат за ремонт на въоръжена техника и подготовка, те са отишли за саниране. „Отдалечаваме се от възможностите, които трябва да имаме. Рискът от тези политически решения ги носят военните. Затова казвам, че лобизмът убива. Крайно време е да се потърси отговорност от онези политици, които преследвайки користни политически интереси, със своите решения излагат на риск живота и здравето на нашите военнослужещи“, каза още Румен Радев. \r\nЛюба АЛЕКСИЕВА", "date": "2018.06.12", "title": "Президентът Румен Радев: Вместо да дадат предвидените стотици милиони за ремонт на въоръжената техника и подготовка, те отидоха за саниране"}
{"url": "http://www.focus-news.net/news/2018/06/12/2532979/bdzh-uchastva-v-initsiativa-na-ek-za-predostavyane-na-bezplaten-bilet-za-patuvane-iz-evropa-na-mladezhi-navarshili-18-godini.html", "text": "Като член на мрежата на Interrail, „БДЖ–Пътнически превози“ ЕООД участва в инициатива на Европейската комисия за предоставяне на безплатен билет за пътуване из Европа на младежи, навършили 18 години. Това съобщиха от пресцентъра на БДЖ. Обиколка на Стария континент с влак ще получат като подарък около 15 000 млади хора от държавите-членки на Европейския съюз. Кампанията за предоставяне на безплатно пътуване е наречена „Открий Европа” (Discover EU), а ЕК осигурява бюджета за заплащане на жп пътешествията. Целта на инициативата е да се даде възможност на младежите да опознаят европейския континент, да се докоснат до неговите различни ценности и култури, като наред с това се срещат с техни връстници от различните страни-членки. „Открий Европа” създава равни възможности, като предоставя средства за мобилност на всички млади хора, независимо от доходите им, засилва европейската интеграция и е начин за пътуване, щадящо околната среда. Бюджетът на пилотния проект Discover EU за 2018 г. е на стойност 12 млн. евро. Бъдещите пътешественици ще бъдат избрани чрез открит конкурс измежду всички граждани на ЕС, родени в периода 2 юли 1999 г. - 1 юли 2000 г. Късметлиите ще получат билет за пътуване, който ще им даде възможност да пътешестват из Европа от 1 до 30 дни включително. Избраните ще могат да посетят между една и четири чуждестранни дестинации в рамките на ЕС. \r\nМладите хора, желаещи да участват в инициативата, ще могат да кандидатстват чрез Европейския младежки портал на Европейската комисия от днес (12 юни) до 26 юни .  \r\nОдобрените кандидати ще могат да започнат своето пътуване в периода 9 юли - 30 септември 2018 г. \r\nУчастие в инициативата „Открий Европа” вече са заявили над 30 железопътни компании, опериращи на Стария континент.\r\nInterrail стартира през 1972 г. като европейски билет за влак за младежи, билетът Interrail сега е достъпен за всички възрасти и важи за пътуване в/през 30 различни страни в Европа. Младите хора на възраст от 12 до 27 години представляват най-голямата група пътници сред ползващите билет Interrail. През 2017 г. са издадени над 280 000 билета на европейски граждани, като най-популярните дестинации за пътниците на Interrail са Виена, Хамбург, Берлин, Прага и Будапеща.  \r\nИдеята за безплатни жп младежки пътувания принадлежи на германците Винсънт-Имануел Хер, Мартин Шпеер и австрийския писател Роберт Менасе. Те я лансират за първи път през 2014 г. Впоследствие я обсъждат с представители на Европарламента и Еврокомисията и организират петиция за реализирането на проекта. Европейските политици го подкрепят и днес той вече е факт.", "date": "2018.06.12", "title": "БДЖ участва в инициатива на ЕK за предоставяне на безплатен билет за пътуване из Европа на младежи, навършили 18 години"}
{"url": "http://www.focus-news.net/news/2018/06/12/2532942/lovech-rayonnata-prokuratura-rakovodi-dosadebno-proizvodstvo-sreshtu-trima-mazhe-za-izvarsheni-huliganski-deystviya-i-nanasyane-na-poboy-na-vazrastni-hora-v-grad-ugarchin.html", "text": "Районна прокуратура – Ловеч ръководи досъдебно производство за извършени хулигански действия в град Угърчин. Това съобщиха от пресцентъра на Апелативна прокуратура - Велико Търново. В РУМВР – Угърчин е образувано досъдебно производство за извършени хулигански действия от три лица от град Угърчин. На 11 юни 2018 г. около 12.30 часа извършителите са отишли в дома на възрастен мъж от град Угърчин, за да търсят свой съгражданин. Не го намерили и нанесли побой на мъжа. По пътя хвърляли кофи за боклук и викали. След това отишли в дома на възрастна жена, която видели на входната врата. Без причина ѝ нанесли побой. В последствие отишли в центъра на града, в училището, където имало работници, които извършвали ремонтна дейност. Заплашили са работниците с брадва.\r\nСлед тези действия извършителите отишли в заведение в града, където извършили кражба на алкохол и цигари. В последствие избягали и се укрили. Установени са извършителите, като двама от тях са задържани от полицията. Под ръководството на Районна прокуратура – Ловеч се извършват  действията по разследването - разпити на пострадалите и свидетели на действията.", "date": "2018.06.12", "title": "Ловеч: Районната прокуратура ръководи досъдебно производство срещу трима мъже за извършени хулигански действия и нанасяне на побой на възрастни хора в град Угърчин"}
{"url": "http://www.focus-news.net/news/2018/06/12/2532978/burgas-prodalzhava-protestat-na-roditelite-na-detsa-s-uvrezhdaniya.html", "text": "Продължава протестът на родителите на деца с увреждания, предаде репортер на Радио „Фокус“ – Бургас. Според Катя Андреева, майка на дете с увреждане, протестът остава безсрочен. Трябвало е да бъде прекратен, но след оставката на социалния министър Бисер Петков са решили заедно с протестиращите майки в София да продължи. По думите ѝ доста семейства са ги подкрепили до този момент. „Всеки ден ще бъдем тук от 09.00 часа до 17.00 часа. Ако някой е решил да ни подкрепи, е добре дошъл винаги. Ние сме съвсем обикновени хора като всички останали, просто се борим за нашите деца. Защото техният живот, според нас като родители, струва повече от живота на кравата Пенка“, каза още Андреева.\r\nДеница ДИМИТРОВА", "date": "2018.06.12", "title": "Бургас: Продължава протестът на родителитe на деца с увреждания"}
{"url": "http://www.focus-news.net/news/2018/06/12/2532983/varna-sayuzat-na-uchenite-v-grada-predlaga-promeni-v-proektozakona-za-razvitie-na-akademichniya-sastav.html", "text": "Съюзът на учените във Варна ще настоява за корекции в проекта за новия Закон за развитие на академичния състав. Това каза в интервю за Радио „Фокус“ - Варна проф. Виолета Йотова, председател на организацията в града. По думите ѝ на провелата се вчера в Медицинския университет дискусия с представители на парламентарната комисия по образованието, варненските учени са направили предложения за промени, засягащи неравнопоставеността в различните области на науката и плагиатството. Според проф. Йотова в момента в нормативната база има разминавания в изискванията в областта на природните и хуманитарните науки, медицината, здравеопазването и спорта. В това отношение Икономическият и Медицинският университети в града ще внесат в парламента конкретни писмени предложения. Проф. Йотова коментира още, че във връзка с другата важна тема – плагиатството също има детайли за корекция. По време на срещата си с депутатите членовете на Съюза на учените във Варна са били запознати и с тенденцията уеднаквяване на академичните длъжности у нас и в много други страни, които признават само три степени – асистент, доцент и професор. Очаква се срокът за обсъждане на Правилника за приложение на новия Закона да приключи до 22 юни. Текстът трябва да влезе в сила през юли. „Варненската организация на Съюза на учените е единствената в страната, инициирала дискусия с представители на Народното събрание относно предстоящото приемане на проектозакона\", уточни проф. Йотова.\r\nДиана СТОЕВА", "date": "2018.06.12", "title": "Варна: Съюзът на учените в града предлага промени в проектозакона за развитие на академичния състав"}
{"url": "http://www.focus-news.net/news/2018/06/12/2532981/premierat-boyko-borisov-ostavyam-biser-petkov-da-raboti-shtom-tova-e-ministarat-koyto-se-haresva-na-roditelite-na-detsa-s-uvrezhdaniya.html", "text": "Оставям Бисер Петков да работи, щом това е министърът, който се харесва на родителите на деца с увреждания. Сутринта казах на Бисер Петков да отиде на работа, да си продължава дейността. Това съобщи пред журналисти премиерът Бойко Борисов в Измир във връзка със социалния министър Бисер Петков и с протеста на родителите на деца с увреждания, предаде репортер на Агенция „Фокус“. \r\nОтносно думите на протестиращите майки на деца с увреждания, които заплащиха с мащабен протест с искане за оставка на кабинета заради изненадващата рокада и оттеглянето на социалния министър и думите им, че целта на палатковия им лагер пред парламента не е била оставката на Бисер Петков, премиерът заяви, че от сутринта е чул доста различни позиции  от вчерашните. „Аз понеже винаги съм бил честен човек, искам да върна хронологията назад. Вчера водихме едно дълго съвещание със социалния министър, с финансовия, здравния и зададох елементарния въпрос – как при положение, че с 80 милиона повече от бюджета на данъкоплатците са дадени тази година, има това недоволство и тези всеки ден с един повече палаткови лагери? Социалният министър ми заяви, че не може да се оправи с тях, защото исканията са им такива, че са необходими около 300 милиона повече на година. Каза, аз не мога да се оправям“, заяви Борисов. „В същото време г-жа Манолова, казва че проектозаконът не изисква повече пари. И затова сутринта на Бисер Петков му казах да отиде на работа, да си продължава дейността“, поясни той. Борисов заяви, че майките казват, че имат с министъра добра комуникация, а министърът му каза, че нямат никаква комуникация, или поне такава, която може да реши въпроът. „Затова оставам Бисер Петков да продължава да си изпълнява ангажимента, да направи срещи с тях, да видим дали това, което казват че сега като имат министър, който изцяло ги разбира, сиреч правителството  ги подкрепя, ще продължат с палатковия лагер“, допълни Бойко Борисов.  \r\nБиляна ИВАНОВА", "date": "2018.06.12", "title": "Премиерът Бойко Борисов: Оставям Бисер Петков да работи, щом това е министърът, който се харесва на родителите на деца с увреждания"}
{"url": "http://www.focus-news.net/news/2018/06/12/2532985/literaturen-salon-lege-10-organizira-vecher-posvetena-na-dimitar-blagoev.html", "text": "На 13 юни, в навечерието на 162-рата годишнина от рождението на Димитър Благоев, Литературен салон „Леге 10“ ще представи книгата на Мерсия Макдермот „Ален мак самотен. Биография на Димитър Благоев“. Това съобщиха от пресцентъра на БСП - София. В представянето ще вземат участие издателят Христо Георгиев, доц. Димитър Генчев, актьорът Велери Георгиев, историци, литератори, общественици и други. Събитието ще се проведе от 18.00 часа в зала „Димитър Благоев“ на Градския съвет на БСП – София (ул. „Леге“ №10, етаж 1).", "date": "2018.06.12", "title": "Литературен салон „Леге 10“ организира вечер, посветена на Димитър Благоев"}
{"url": "http://www.focus-news.net/news/2018/06/12/2532980/ep-evrodeputatite-obsazhdat-prioritetite-za-evropeyskiya-savet-na-28-29-yuni.html", "text": "Евродепутатите ще изложат своите приоритети за срещата в Брюксел на 28 – 29 юни със Съвета и представители на Европейската комисия във вторник от 10:00 ч. българско време, се казва в съобщение от пресслужбата на ЕП.\r\nДържавните и правителствени ръководители на ЕС ще се срещната на върха в Брюксел на 28 и 29 юни, за да обсъдят най-неотложните политически приоритети за Съюза, включително начинът, по който да продължи работата по Общата европейска система за убежище (ОЕСУ), а също и за да оценят постигнатия напредък по текущите преговори за Брекзит (във формат ЕС27) \r\nПредвиждат се още дебати относно следващия дългосрочен бюджет на ЕС (многогодишната финансова рамка – МФР), сигурността и отбраната, иновациите и дигитална Европа и реформата на еврозоната (във формат среща на върха на ЕС). \r\nЕвродепутатите ще обсъдят приоритетите за Европейския съвет с председателя на Европейската комисия Жан-Клод Юнкер, първия заместник-председател на Европейската комисия Франс Тимерманс и зам.- министъра на българското председателство на Съвета на ЕС 2018, Моника Панайотова.", "date": "2018.06.12", "title": "ЕП: Евродепутатите обсъждат приоритетите за Европейския съвет на 28 – 29 юни"}
{"url": "http://www.focus-news.net/news/2018/06/12/2532987/veliko-tarnovo-politsiyata-v-svishtov-izdirva-30-godishen-mazh-zaplashil-zhena-che-shte-ya-naraga-s-nozh.html", "text": "Полицията в Свищов издирва 30-годишен мъж, заплашил жена, че ще я наръга с нож. Това съобщиха от ОДМВР – Велико Търново. Случката се разиграла снощи около 23.00 часа в града. По първоначална информация две момчета на 16 и 17 години се прибирали към домовете си, като единият носел караоке-колонка, когато М. Д., известен на полицията и осъждан се приближил към тях и се опитал да я вземе. Момчетата се развикали и в разпрата се намесила 37-годишна жена, към която М. Д. насочил нож и се заканил, че ще я наръга, а след това побягнал. По случая е образувано бързо производство.", "date": "2018.06.12", "title": "Велико Търново: Полицията в Свищов издирва 30-годишен мъж, заплашил жена, че ще я наръга с нож"}
{"url": "http://www.focus-news.net/news/2018/06/12/2532989/kyustendil-za-poredna-godina-obshtinata-shte-organizira-test-za-otpuskane-na-stipendii.html", "text": "За поредна година Община Кюстендил ще организира тест за отпускане на стипендии. Това съобщи за Радио „Фокус” – Кюстендил Нели Петкова, директор на дирекция „Култура, образование, младежки дейности и спорт” към Община Кюстендил”. Тази година тестът ще се проведе на 4 юли от 9.00 часа в Основно училище „Св. св. Кирил и Методий” в Кюстендил. Подаването на заявления за участие в теста ще може да се направи от 18 до 29 юни в отдел „Образование, младежки дейности и спорт” в сградата на Община Кюстендил. Участие в общинския тест ще могат да вземат ученици от осми до единадесети клас. Те ще бъдат разделени в две възрастови групи. Въпросите в теста няма да бъдат свързани с изучаваното в училище. Учениците ще разсъждават върху разрешаването на граждански казус и ще пишат есе. Оценяването на тестовете ще се направи от комисия, която ще акцентира върху начина на изразяване, на автентичността, на аргументите и на креативността на учениците.\r\nВенцеслав ИЛЧЕВ", "date": "2018.06.12", "title": "Кюстендил: За поредна година Общината ще организира тест за отпускане на стипендии"}
{"url": "http://www.focus-news.net/news/2018/06/12/2532986/raziskvaha-klyuchovete-v-menidzhmanta-po-vreme-na-panel-v-parvata-chast-na-izdanieto-na-godishnite-nagradi-business-lady-2017.html", "text": "Провежда се първата част от седмото издание на Годишните награди „Business Lady 2017”, инициирани от сп. Business Lady и Business Lady Club в София хотел Балкан (бившия хотел Шератон). Това съобщиха от списание \"Business Lady\"\r\nПрез изминалия панел „Ключове в мениджмънта” бяха разгледани следните теми: \"Time management\", \"Project management\", \"Как да надъхаме екипа си и самите нас – техники за ентусиазиране\".  Участие в този панел взеха: \tЛидия Шулева - Собственик Бизнес Интелект, Лили Караманчева - Генерален мениджър на QUEISSER PHARMA България, \tДетелина Смилкова - Вицепрезидент на ВУЗФ, председател на БАУХ, Димана Василева - Основател и мениджър на Quintessentially в България, Гергана Маркова - Главен водещ на обучението в Марков колеж и собственик, управител на ЛИКОРА ООД, \tМилен Великов - HR специалист\r\nСпоред Гергана Маркова смисълът, целта и фокусът са тези, които определят оптималното използване на времето. \"Те насочват човешката енергия в правилна и градивна посока. Следват ги адекватната комуникация и делегирането на задачи\", каза тя.  Гергана Маркова добави, че в чисто професионалните проекти, лично отнасям нещата основно към управлението на взаимоотношенията, да можеш да боравиш с емоциите на хората, за да можеш да ги увлечеш в проекта и в целта. \"Саймън Синек е казал: „Ние сме свикнали да броим служители, а сещаме ли се да броим сърца?””\r\nЛилия Караманчева заяви: „Когато човек работи за целта, която осмисля професионалното и личното му ежедневие, тогава намира време, енергия и ресурс да ги случи. При жените делегирането е трудна работа, защото това означава, че трябва да признаеш, че и някой друг може да свърши тази работа толкова добре, колкото теб. Ето някои техники: приоритизиране, оптимизиране на процеса за взимане на решения като достъпност и комуникативност, и адаптивност към проблемите и предизвикателствата в процеса на работа\". \r\nВъв връзка с техниките за мотивация на екипа, Лилия Караманчева коментира, че екипите се отглеждат и възпитават, точно както възпитаваме децата си – толкова лесно и толкова трудно. \"Хората в екипа имат нужда от ясни правила, искрени отношения, управление на емоциите /т.нар. емоционална интелигентност и емпатия/. Вече никой не се мотивира от строг и безсмислен контрол и страх. Друг важен момент е индивидуалният подход – познаване уменията и качествата на екипа. Всеки да съзнава, че е ценен и уникален, да развиваме персоналните качества на всеки един. Честно и прозрачно взимане на решения – и екипа да участва в това решение. Уважение и благодарност към хората във всеки един момент\", каза Караманчева. \r\nСпоред Детелина Смилкова нещо отнема толкова време, колкото му позволим и най-ефективният й помощник е интуицията. „Ако имах магическа пръчка, бих се научила да спя по 3 часа. Също, бих научила хората да не говорят празни приказки. Елиминирай, делегирай, автоматизирай – така премислям всяка задача, докато не ми остане само 1, която също можем да отсеем, съобразно тристепенната схема. Ако искаш да стигнеш бързо – работи сам, ако искаш да стигнеш далече – изгради екип. Авторитарният начин на управление вече НЕ работи ефективно. А също, много бих искала да спазвам информационна диета, тъй като страдаме от информационна претовареност\", каза тя. \r\nМилен Великов допълни, че най-често срещаните грешки, които жените правят при организацията на времето са: разфокусирането чрез телефони/приложения и римайндъри.\r\n„Ако имах магическа пръчица, бих направил така, че повече хора да работят с повече страст, вдъхновение и смисъл\". По отношение на качествата на добрия проджект мениджър Милен Великов заяви, че един проджект мениджър трябва да бъде харизматичен, проактивен и да може да управлява добре времето си.”\r\nПо думите й тютюнопушенето все още се възприема като социален елемент, а то отнема ценно време.”\r\nЛидия Шулева коментира: „Сред крадците на време са: неумението на жените да казваме НЕ, делегирането на задачи, занимаването с дреболии /проверката на мейли и др./. Нагласата и целеполагането са особено ефикасен инструмент. След това ни трябват позитивна нагласа и краткосрочни стъпки за достигане на крайната цел.”\r\nПо темата за управление на проекти и основните стъпки за постигане на добри резултати, Лидия Шулева заяви, че те съвпадат с управлението на времето – приоритизиране, подбора на качествен екип, ясни и точни очаквания за крайния резултат от страна на мениджъра и навременна обратна връзка. \"Не на последно място – контролът на работния процес, ефективна система за контрол\", посочи тя. \r\nСъбитието е организирано в две части:  Business Lady Live (work shop) – „Ключовете за успех на жените в бизнеса\" и Вечерна официална церемония и гала вечеря, по време на която ще бъдат връчени наградите на отличените дами.\r\nИнициативата се провежда с подкрепата на комисар Мария Габриел, която записа специално обръщение към организаторите, участниците, жените и възможности им за развитие и предприемачество в 21 век. Обръщението на комисар Габриел можете да видите тук: www.businesslady.club.\r\nBusiness Lady Live (work shop) – „Ключовете за успех на жените в бизнеса” ще се проведе в рамките на един ден (от 10:00 до 14:00 часа) и ще се излъчва безплатно в реално време он-лайн тук, без регистрация: www.businesslady.club. Темите и панелите, които в момента текат и предстоят са:\r\nЛичен живот и бизнес: Мисия възможна – сред темите в този панел са: Старт на собствен бизнес – плюсове и минуси, Професионалното прегаряне – как да го избегнем?, Иновативни методи за релакс в бизнеса. \r\nВ панела \"Как го правят успешните бизнес дами\" ще чуем интересни гледни точки за: Социалните роли на жените в 21 век и техники за приоритизиране, Женската енергия и предприемачеството – как да се настроим ментално за успешен бизнес? и ще направим няколко Ролеви игри. \r\nПартньори на 7-мите годишни награди на сп. Business Lady са Радио Фокус, радио Витоша, Информационна агенция Фокус, информационна агенция Кросс, интернет порталите Mail.BG, Radar.BG, b2bmedia, Manifesto.BG, Flashnews.bg, винарска изба „Бонония естейт”.", "date": "2018.06.12", "title": "Разискваха ключовете в мениджмънта по време на панел в първата част на изданието на Годишните награди „Business Lady 2017"}
{"url": "http://www.focus-news.net/news/2018/06/12/2532988/premierat-boyko-borisov-protestirashtite-mayki-na-detsa-s-uvrezhdaniya-kazvat-che-mogat-da-se-razberat-s-biser-petkov-da-vidim-shte-prodalzhat-li-s-palatkoviya-lager.html", "text": "Протестиращите майки на деца с увреждания казват, че могат да се разберат с Бисер Петков, да видим ще продължат ли с палатковия лагер. Това съобщи пред журналисти премиерът Бойко Борисов в Измир във връзка със социалния министър Бисер Петков и с протеста на родителите на деца с увреждания, предаде репортер на Агенция „Фокус“.  „Оставям го да работи. Щом това е министърът, който им харесва, щом казват, че дори не става въпрос за пари – да седнат, да направят така, че тази тема да ми се махне от главата и на мен, и на всички вас. От седмици наред стоят тези палаткови лагери. Аз досега не съм чул някой да каже този министър ще ни реши въпроса, а това че все повече лагери ставаха, означава че не го решава. Искам да видя сега откъде идва тази задача към тях. Оставям го министъра. Ще продължат ли палатковите лагери да стоят“, попита Борисов. \r\nПремиерът обясни, че вчера Бисер Петков му заявил че не може да се оправи, тъй като се необходими 300 млн.  \r\nБорисов уточни, че вчера в различни медии майките на деца с увреждания не са коментирали, че спират с протестите, а напротив, че ще увеличат броя им. „Те не са говорили, че ще ги спрат вчера. Точно обратното говореха. Но в края на краищата винаги с тези хора и с неправителствените, и признатите и непризнатите организации на хората с увреждания, сме имали прекрасна комуникация. Затова връщаме една стъпка назад – министърът е на работа, възложил съм му днес да ги събере всичките, да видят какви са тези предложения в закона. Действително ли става въпрос за повече пари? Защото по неговите сметки бяха 300 милиона вчера на обяд“, добави той.\r\nБорисов заяви, че Петков се справя добре. „Но факт е, че в тази сфера, палатков след палатков лагер. Не мога да го гледам това, при положение че от 2016 г. толкова много повече пари от бюджета са дадени. Значи нещо не им е добре организацията. Но те казват – ние с него се разбираме. Добре, той остава. Сега довършете цялата работа и мирно, спокойно по домовете си“, каза още той.\r\nНа въпрос на какво основание смята, че ще се справи Петков при положение, че вчера е заявил че не може Борисов обясни: „Разчитам на основание, че протестиращите в лагерите, казват че с него могат да се разберат. Ето, оставам един комуникационен добронамерен канал с тях, ако може да се разберат, да се постигне съгласие, прекрасно. Защото сега, ако сложим нов министър, те ще кажат – не, ние не искаме. И отново ще се върнем на стария конфликт. Добре. Ето, сега продължете да работите и решете въпроса“.\r\nБиляна ИВАНОВА", "date": "2018.06.12", "title": "Премиерът Бойко Борисов: Протестиращите майки на деца с увреждания казват, че могат да се разберат с Бисер Петков, да видим ще продължат ли с палатковия лагер"}
{"url": "http://www.focus-news.net/news/2018/06/12/2532992/dobrich-zapochna-remontat-na-trotoarite-po-chetiri-osnovni-ulitsi-v-grada.html", "text": "Започна ремонтът на тротоарите по четири основни улици в Добрич. В момента се работи по улица „Цар Петър“. Това съобщиха от пресцентъра на Общината. Нови тротоарни настилки ще бъдат положени по улиците „Независимост“, „Славянска“, “Цар Петър“ и „Дунав“. Дейностите са част от рамково споразумение от януари 2018 г. с предмет: „Строителство, основен ремонт, реконструкция, рехабилитация и текущ ремонт на пътна и улична мрежа, пътни съоръжения, паркове и елементи на техническата инфраструктура за нуждите на Община град Добрич“. Срокът за изпълнение на ремонтните дейности е 3 месеца. \r\nРемонтът на тротоара по ул. ”Независимост”, обхваща участъка от ул. ”Сан Стефано” до ул. ”Любен Каравелов”, включително ул. ”Хан Аспарух”. Ще бъдат подмени тротоарите по ул. ”Славянска”, в участъка от ул. ”Максим Горки” до бул. ”25-ти септември”. Ремонтът на тротоарите по ул. ”Цар Петър” е в участъка от ул. ”Васил Левски” до бул. ”Добруджа”. Подмяната на тротоарната настилка по  ул. ”Дунав”, е в частта от магазин ”Кауфланд” до ул. ”Александър Стамболийски”.", "date": "2018.06.12", "title": "Добрич: Започна ремонтът на тротоарите по четири основни улици в града"}
{"url": "http://www.focus-news.net/news/2018/06/12/2532994/prof-violeta-yotova-sayuz-na-uchenite-varna-nadyavame-se-skoro-v-universitetite-da-ima-antiplagiatski-programi-na-balgarski.html", "text": "Много университети в България въвеждат антиплагиатски програми. За съжаление до момента те са само за издания на чужди езици, предимно на английски и руски, но не и на български. Надяваме се скоро в университетите да има такава система. Това каза в интервю за Радио „Фокус“ - Варна проф. Виолета Йотова, председател на Съюза на учените във Варна. Според нея по време на провелата се вчера дискусия с представители на Парламентарната комисия по образование за новия Закон за развитие на академичния състав, е имало уверение, че се работи върху създаването на антиплагиатски програми на български език. „Тепърва се появяват първите антиплагиатски програми, обучения в спазване на правилата в това отношение. Нещо, което в чуждите университети се прави много отдавна“, уточни проф. Йотова. Според нея новият закон ще дава възможност със задна дата да се уредят отношения при съмнение за плагиатство от 2010 година насам. По думите ѝ сегашното изискване е който се натъкне на такъв случай или се смята за застрашен от кражба на авторска разработка, да може да го докладва към създаващата се Централна комисия по етика на науката. Тя ще може да прави проверки, включително и да се търсят права по съдебен път. „Няма да се приемат анонимни сигнали. Взети са мерки да бъдат запазени правата на учените“, каза още проф. Виолета Йотова. По думите ѝ членовете на Съюза на учените във Варна, който има 70-годишна история, са 339. Те представляват една четвърт от всички представители на тази организация в страната.\r\nДиана СТОЕВА", "date": "2018.06.12", "title": "Проф. Виолета Йотова, Съюз на учените - Варна: Надяваме се скоро в университетите да има антиплагиатски програми на български"}
{"url": "http://www.focus-news.net/news/2018/06/12/2532993/lichniya-zhivot-i-biznesa-kato-misiya-vazmozhna-obsadiha-na-panel-po-vreme-na-parvata-chast-ot-sedmoto-izdanie-na-godishnite-nagradi-business-lady-2017.html", "text": "В момента тече първата част от седмото издание на Годишните награди „Business Lady 2017”, инициирани от сп. Business Lady и Business Lady Club в София хотел Балкан (бившия хотел Шератон), съобщиха от списание Business Lady\r\nПреди минути завърши втори панел от практическата среща, в който бяха разгледани следните теми от участниците:\r\nЛичен живот и бизнес: МИСИЯ ВЪЗМОЖНА – бяха разгледани следните теми: \"Старт на собствен бизнес – плюсове и минуси\", \"Професионалното прегаряне – как да го избегнем?\", \"Иновативни методи за релакс в бизнеса\".\r\nДобри практики от житейския си професионален опит в този панел споделиха: Ани Хира - Бизнес консултант Човешко развитие, основател на HUGAH, арх. Богдана Панайотова - Управител на „ЕН АР Консулт” ЕООД, Десислава Петева - Управител на „Пимел Трейдинг” ЕООД, Юра Драганова - Директор „Човешки ресурси” в „Солвей Соди” АД, Виктория Стоянова – Президент на Зонта клуб „Света София”, Димитър Караманчев - Основател на Start IT Smart и MetaReading, Александър Николов - Бизнес консултант и коуч, автор на книгата „Бизнес растеж”, Марина Цекова - журналист, НОВА ТВ. \r\nАлександър Николов: „Жените взимат по-бързо решения от мъжете. За бърз страт на собствен бизнес, жените са по-различни от мъжете. Ако бизнесът не се монетизира, той си остава само едно скъпо хоби и не можеш да помогнеш на толкова хора, на колкото имаш идея и би ти се искало. Само 10% от жените се мотивират от финансовия фактор, при стартиране на собствен бизнес.”\r\nАрх. Богдана Панайотова коментира: „Моята мотивация беше желание за експеримент. Към днешна дата се мотивирам от моя екип, за който нося отговорност – да го развивам, да управлявам позитвни взаимоотношения.”\r\nДимитър Караманчев посочи, че не е много смислено да се делим на жени и мъже. По думите му най-големият казус при стартирането на собствен бизнес е работохолизмът. \"Защото хората стартират такъв, за да имат повече свободно време, а след това осъзнават, че работят по 16 часа на ден.”, попита той. \"Думата почивка внушава умора, в операта например има антракт. Ако използваме числата на Фибоначи, е хубаво да почиваме на всеки 21 или 55 минути. При пеенето се активира 98% от мозъка, така че правете паузи, които да ви зареждат.”\r\nПо думите на Деси Петева семейният Бизнес в цифри: 30% продължават да развиват семейния бизнес и традиции, 13% са трето поколение, 30% се включват от бизнеса още от ранна детска възраст. \"Други 30% трупат опит в големи корпорации, за да могат да го използват в успешното управление на семейния бизнес. За мен трябва баланс – да следваш семейните ценности и традиции, но и да отговориш на новите изисквания на пазара и да прилагаш иновативни подходи\", каза Петева. \r\nЮра Драганова заяви: „Винаги съм гледала на работата си за големите корпорации, в които съм работила, като на собствен бизнес. Предизвиквам себе си, търся решения и съм позитивна. Като HR мениджър, забелязвам, че младите хора търсят повече време за себе си.”\r\nМарина Цекова обясни, че разполага с незавимисимост и помага на хората, което за нея е изключително ценно. \"Журналистиката е професия, в която е трудно сам да си бъдеш шеф, но важното е, че можеш да се развиваш и самоусъвършенстваш.”\r\nАни Хира коментира, че бърнаутът или професионалното прегаряне е въпрос на правилно управление на времето. \"Можем да го избегнем, ако разчетем правилно и навреме знаците и вземем адекватни мерки\", добави тя. \r\nСъбитието е организирано в две части: Business Lady Live (work shop) – „Ключовете за успех на жените в бизнеса\".\r\nВечерна официална церемония и гала вечеря, по време на която ще бъдат връчени наградите на отличените дами.\r\nНа официална церемония тази вечер сп. Business Lady ще връчи своите годишни награди за 7-ма поредна година. По този повод организаторите са подготвили прекрасна шоу програма. Водещи на събитието ще бъдат актьорите Явор Ралинов и Илия Георгиев. Участие ще вземат още квартет Белканто (финалисти в Х-Фактор), младите цигуларки от Нов симфоничен оркестър, талантливите деца – музиканти и лауреати от фондация „Консонас” и шампионите на България за професионалисти в спортните танци от клуб по спортни танци „Проданс”. Тази година организаторите ще отличат дами в категории като: Икономика и мениджмънт, Здравеопазване, Строителство, Финансов сектор, Фармация, ИТ сектор, Човешки ресурси, Земеделие, Бързо развиваща се компания, Личност - вдъхновител и други. \r\nНаградите се връчват за най-голям принос на българската делова жена в различни категории. Целят да се даде гласност на успешните управленски модели, ефективните бизнес практики и адекватно развитие на човешкия капитал, като по този начин се поощри женското предприемачеството сред българската общественост. \r\nПартньори на 7-мите годишни награди на сп. Business Lady са радио Фокус, радио Витоша, Информационна агенция Фокус, информационна агенция Кросс, интернет порталите Mail.BG, Radar.BG, b2bmedia, Manifesto.BG, Flashnews.bg, винарска изба „Бонония естейт”.", "date": "2018.06.12", "title": "Личния живот и бизнеса като мисия възможна обсъдиха на панел по време на първата част от седмото издание на Годишните награди „Business Lady 2017”"}
{"url": "http://www.focus-news.net/news/2018/06/12/2532996/tanya-petrova-gerb-do-18-yuni-se-priemat-predlozheniya-za-promeni-v-zakona-za-razvitie-na-akademichniya-sastav.html", "text": "Народният представител от ГЕРБ и член на парламентарната комисия по образованието и науката Таня Петрова участва в дискусия, посветена на промените в Закона за развитие на академичния състав. Форумът, организиран от Съюза на учените – Варна, се състоя в обновената Първа аудитория на Медицинския университет в морската столица. Това съобщиха от пресцентъра на ПП ГЕРБ – Варна. Представителите на университетската общност поставиха пред депутати и експерти своите въпроси относно правилата и подготовката за израстване на академичните кадри. Специално за срещата във Варна пристигнаха Маргарита Йорданова и Бисер Банчев, които участват в разработването на законовите текстове в качеството си на референти към ресорната комисия в Народното събрание.\r\n„Благодаря на Съюза на учените във Варна и на неговия председател проф. д-р Виолета Йотова за инициативата да дискутираме теми, които силно вълнуват научната общественост. Би било полезно такива форуми да се организират и в други градове на страната. Като депутат от Варна проведох редица срещи с представители на академичната общност в града и се радвам, че много от предложенията, постъпили от варненските висши учебни заведения, намериха отражение в законовите промени”, коментира Таня Петрова и призова заинтересованите от проблематиката да бъдат активни и да внесат своите предложения. „Срокът за това изтича на 18 юни. Министерството е отворено за всякакви предложения, а в комисията по образованието и науката работим изключително обединено за развитието на академичните закони, така че предприетите промени, които са свързани с висшето образование, с реализирането на младите хора в научните среди, да бъдат наистина успешни”, отбеляза варненският народен представител.\r\nПо думите ѝ в момента работна група към Министерството на образованието и науката подготвя правилника за прилагане на закона. „В работната група участват представители на ректорите на всички висши учебни заведения в страната, така че с тях тече непрекъснат диалог. В правилника сме предвидили възможност да бъдат отразени спецификите на отделните учебни заведения, като се вземат под внимание и критиките към съществуващите доста либерални изисквания за заемане на академични длъжности и получаване на научни звания в някои висши училища”, обясни пред журналисти Таня Петрова.\r\nВ рамките на дискусията бяха повдигнати въпроси относно мерките срещу плагиатството,  изискванията за придобиване на научни степени и за заемане на академични длъжности, принципите за съставяне на научното жури, административният контрол. Отчетена бе връзката на Закона за развитие на академичния състав със Закона за висшето образование, който също допълва комплекса от реформи в сектора и чието обсъждане в парламента предстои през октомври.", "date": "2018.06.12", "title": "Таня Петрова, ГЕРБ: До 18 юни се приемат предложения за промени в Закона за развитие на академичния състав"}
{"url": "http://www.focus-news.net/news/2018/06/12/2532984/aleksandar-vuchich-prizova-sarbite-ne-postavayte-v-kosovskata-armiya.html", "text": "Държавният глава на западната ни съседка се обърна с призив към косовските сърби да не постъпват на служба в армията на Прищина, която трябва да бъде създадена до края на текущата година, отбелязва скопското електронно издание „Курир“.\r\nВучич подчерта, че сърбите имат само една армия – и това е армията на Сърбия. \r\nЛидерът на кабинета в Прищина Рамуш Харадинай заяви в понеделник, че косовската армия ще бъде създадена тази година и че армията „спечели доверието на всички, дори това на сърбите от Косово\".\r\n„Косово ще има армия тази година. Измина много време, но това не е загубено, през този период армията спечели доверието на всички, дори на сърбите от Косово. Има младежи от северната част на страната, които са в армията на Косово и по този начин показваме, че не създаваме националистическа армия“, коментира Харадинай в рамките на пресконференция.\r\nМинистър-председателят на най-младата държава на Балканите твърди, че процесът на създаване на косовската армия е на финалната права и скоро ще бъде завършен, независимо дали чрез конституционни или законови промени.Тереза Герова", "date": "2018.06.12", "title": "Александър Вучич призова сърбите: Не постъвайте в косовската армия"}
{"url": "http://www.focus-news.net/news/2018/06/12/2532991/ognyan-tsenkov-kmet-na-obshtina-vidin-regionalnata-programa-za-zaetost-osiguryava-rabota-i-dohodi-na-hora-ot-uyazvimite-grupi.html", "text": "Регионалната програма за заетост осигурява работа и доходи на хора от уязвимите групи. Това каза при връчването на трудовите договори Огнян Ценков, кмет на Община Видин, предаде репортер на Радио „Фокус“ – Видин. Той посочи, че от 13 юни 20 души от Община Видин започват работа по Регионалната програма за заетост. Договорът с Агенцията по заетостта и Общината чрез Дирекция „Бюро по труда“ - Видин е сключен в края на месец май. „С изпълнение на дейностите по програмата ще постигнем осигурени доходи на продължително безработни лица и ще създадем възможност за трудова и социална интеграция на уязвимите групи, които са изправени пред риск от социално изключване“, каза Огнян Ценков и пожела успех на включените в програмата. 20 безработни лица са назначени като работници по поддръжка на сгради, като 9 от тях ще работят в сградата на общинската администрация, 2-ма души ще бъдат заети в направление „Социални услуги и здравни дейности” към община Видин, а други 9 към Общинско предприятие „Обреден дом“. Средствата за реализация на програмата са от държавния бюджет, като е осигурена е заетост за срок от 6 месеца.\r\nАнна ЛОЗАНОВА", "date": "2018.06.12", "title": "Огнян Ценков, кмет на Община Видин: Регионалната програма за заетост осигурява работа и доходи на хора от уязвимите групи"}
{"url": "http://www.focus-news.net/news/2018/06/12/2532999/gabrovo-politseyska-kola-s-registratsionen-nomer-2339-e-razpolozhena-predi-skalniya-tunel-sled-dryanovo-posoka-gabrovo.html", "text": "Полицейска кола с регистрационен номер 2339 е разположена преди скалния тунел  след Дряново, посока  Габрово, предаде репортер на Радио „Фокус“.", "date": "2018.06.12", "title": "Габрово: Полицейска кола с регистрационен номер 2339 е разположена преди скалния тунел след Дряново, посока  Габрово"}
{"url": "http://www.focus-news.net/news/2018/06/12/2532997/premierat-boyko-borisov-edinstvenoto-koeto-zhelaya-i-zatova-pravya-tazi-stapka-nazad-e-maykite-na-detsa-s-uvrezhdaniya-i-biser-petkov-da-nameryat-reshenie.html", "text": "Единственото, което желая и затова правя тази стъпка назад, е майките на деца с увреждания и Бисер Петков да намерят решение. Това съобщи пред журналисти премиерът Бойко Борисов в Измир във връзка със социалния министър Бисер Петков и с протеста на родителите на деца с увреждания, предаде репортер на Агенция „Фокус“.   На въпрос дали подадената оставка не е под емоционално въздействие, Борисов коментира:  „Аз го попитах вчера как ще се справи със ситуацията. И всеки ден с по един лагер, ако се явяват в 28 области, той как ще реши този въпрос? Той каза – трябват 300 милиона“. Относно това дали днес ще ги има тези 30 млн., премиерът заяви: „Не, няма да ги има, защото г-жа Мая Манолова каза, а и всички майки казаха, че не трябват повече пари. Добре, ето ви министъра, седнете, разговаряйте и елате, излезте пред обществото  да кажем накрая за какво става въпрос“. \r\nНа въпрос ако все пак се окаже, че въпросът опира до пари и са необходими тези 300 млн., Борисов отговори: „Ще вземем от учителите, или от армията, или от МВР, или от пенсиите. Отнякъде трябва да ги вземем“. \r\n„Оставката е пред мен. Винаги мога да я задействам. Искат го, ето – да отидат да свършат работа. Ако свършат работата, добро за всички. Най-вече за хората с увреждания, най-добре и за всички останали, които всеки ден ги гледат и се питат защо не решаваме въпроса. Така че всички сме добронамерени да се реши въпроса и да са доволни. При положение, че с над 80 милиона повече тази година от бюджета на данъкоплатеца е в тази сфера“, коментира премиерът. \r\nОтносно думите на Хасан Адемов, който вчера заяви, че не е виновен социалният министър, а цялото правителство и по-скоро финансовия министър за нерешаването на този проблем, премиерът каза: „Всеки, който иска пари, му е виновен финансовият министър. Но накрая на кой да угодим? Едните искат 3-4 милиарда за отбрана, другите искат повишение двойно, тройно. А парите и бюджетът са едни. Защо не са го направили тогава. Защо преди 2 години като беше г-н Адемов с цялото ми уважение, не са вдигнали те тогава толкова, колкото ние от 2016 г. направихме, защо? Защо тогава вдигнаха с 250 или 280 милиона на МВР без да са финансово обезпечени. Мога да им отговарям много, но това няма полза“. „Единственото, което желая и затова правя тази стъпка назад, е тези хора с уврежданията, които имат това нещастие и всички сме съпричастни, да седнат с Бисер Петков, да ми предложат нещо, което да сложа пред обществото и да кажа – да, решението на този проблем може да струва 300, 200, 100. Те дори и те не знаят колко. Най-лесно е да кажат, не струва пари. Прекрасно, ако не струва пари. Значи, да направим, те ще ни подскажат, каква организация, за да са спокойни. Целта ми е това. Не да тормозя нито тях, нито Бисер Петков“, допълни министър-председателят.\r\nБиляна ИВАНОВА", "date": "2018.06.12", "title": "Премиерът Бойко Борисов: Единственото, което желая и затова правя тази стъпка назад, е майките на деца с увреждания и Бисер Петков да намерят решение"}
{"url": "http://www.focus-news.net/news/2018/06/12/2533000/varna-po-vreme-na-muzikalniyat-konkurs-na-festivala-za-mediyno-izkustvo-arlekin-shte-badat-otlicheni-pobeditelite-ot-vsichki-kategorii.html", "text": "По време на музикалният конкурс на фестивала за медийно изкуство „Арлекин“ ще бъдат отличени победителите от всички категории. Това каза за Радио „Фокус“ – Варна д-р Росица Младенова, режисьор и един от директорите на фестивала пред медии по време на пресконференция в Младежки дом - Варна. Музикалният конкурс „Киното – моя любов, моя песен“, който е в рамките на фестивала за медийно изкуство „Арлекин“ във Варна, ще се проведе тази вечер, на сцената на Летен театър - Варна. „Над сто индивидуални изпълнители и формации се явиха на предварителният кастинг, като на финала тази вечер ще се състезават 23-ма индивидуални изпълнители и вокални групи.“, добави д-р Росица Младенова. Според нейните думи, по време на конкурса ще бъдат отличени победителите от останалите категории. Основната награда, която е „Арлекин“ ще се даде за най-добър режисьор, оператор, монтажист, за документален филм, видео клип и Youtube канал. „Учредена е награда и на акад. Хачо Бояджиев, който пръв застана зад идеята за създаване на този фестивал. Идеята на акад. Бояджиев беше фестивалът да бъде безплатен, като по този начин на всички деца се осигурява равен старт. От тази година се учредява още една награда на името на един голям приятел на фестивала, който е бил и част от него – това е журналистът Петя Петрова. Тази награда ще се присъди на най-добрият млад журналист със социална отговорност“, допълни д-р Росица Младенова.\r\nМилена СТОЕВА", "date": "2018.06.12", "title": "Варна: По време на музикалният конкурс на фестивала за медийно изкуство „Арлекин“ ще бъдат отличени победителите от всички категории"}
{"url": "http://www.focus-news.net/news/2018/06/12/2532982/prezidentat-rumen-radev-shte-poseti-aviobaza-krumovo.html", "text": "Днес в 14.30 часа държавният глава Румен Радев ще посети Авиобаза „Крумово“, където ще разговаря с командния състав на авиобазата и на Военновъздушните сили. Това съобщиха от прессекретариата на държавния глава.", "date": "2018.06.12", "title": "Президентът Румен Радев ще посети Авиобаза „Крумово“"}
{"url": "http://www.focus-news.net/news/2018/06/12/2533002/prokuror-rumyana-arnaudova-nalitse-e-zanizhen-kontrol-ot-strana-na-dlazhnostni-litsa-ot-mms-po-otchitane-sredstvata-po-dogovorite-s-balgarskata-federatsiya-po-ski.html", "text": "Налице е занижен контрол от страна на длъжностни лица от Министерството на младежта и спорта по отчитане средствата по договорите с Българската федерация по ски. Това каза говорителят на главния прокурор Румяна Арнаудова относно концесията в Пирин, предаде репортер на Агенция „Фокус“.\r\nАрнаудова посочи, че Българската федерация по ски е получила субсидии от Министерството на младежта и спорта общо в размер на повече от 40 млн. лв. „Прокуратурата изиска всички договори, които са били сключвани между Министерството и Българската федерация по ски, като са предоставени множество документи, от които най-общо се установява схемата, по която се предоставя финансовите средства. Българската федерация по ски обикновено кандидатства с проект, който мотивира с необходимост да се финансира обучението на деца, както и други проекти, включително за осигуряване на участие на български скиори в състезания, представя на министъра на младежта и спорта своето изчисление за това колко ще струва осъществяването на тези проекти и иска финансиране“, коментира прокурорът.\r\nТя посочи, че след това в Министерството се съставя специална комисия, която излиза с предложение до министъра за това дали може да се осигури финансиране и в какъв размер, след това се издава заповед от министъра, който определя конкретната стойност на финансовата помощ за Българската федерация по ски, а след това Министерството сключва с нея договор. „По силата на договорите, които Прокуратурата прегледа, е задължение на Българската федерация по ски не просто да отчете изпълнението на конкретния договор по конкретния проект, но и да представи всички документи, които да обосноват извършените разходи. Прегледът на материалите, които получихме от Министерството на младежта и спорта, сочи, че според нас документите са недостатъчно убедителни и е налице занижен контрол от длъжностни лица от Министерството на младежта и спорта по отчитането на дейностите, за които са били предвидени средствата. Иначе добре мотивирани в полза на основно децата и спортистите в България“, коментира Арнаудова.", "date": "2018.06.12", "title": "Прокурор Румяна Арнаудова: Налице е занижен контрол от страна на длъжностни лица от ММС по отчитане средствата по договорите с Българската федерация по ски"}
{"url": "http://www.focus-news.net/news/2018/06/12/2532995/afp-prezidentat-na-yuzhna-koreya-privetstva-sporazumenieto-ot-singapur-kato-kray-na-studenata-voyna.html", "text": "Президентът на Южна Корея Мун Дже-ин приветства резултата от срещата на високо равнище между държавния глава на САЩ Доналд Тръмп и лидера на Северна Корея Ким Чен-ун като „историческо събитие\", което слага край на последния конфликт от Студената война, предава AFP.\r\n„Споразумението от Сентоса от 12 юни ще бъде записано като историческо събитие, което помогна да се разруши последното останало наследство от Студената война\", коментира южнокорейският президент след края на преговорите в Сингапур.Тереза Герова", "date": "2018.06.12", "title": "AFP: Президентът на Южна Корея приветства споразумението от Сингапур като „край на Студената война“"}
{"url": "http://www.focus-news.net/news/2018/06/12/2533005/kyustendil-zapochnala-e-protsedurata-po-snabdyavane-s-bezplatni-uchebnitsi-uchebni-komplekti-i-poznavatelni-knizhki-v-obshtinata.html", "text": "Започнала е процедурата по снабдяване с безплатни учебници, учебни комплекти и познавателни книжки в Кюстендил. Това съобщи за Радио „Фокус” – Кюстендил Нели Петкова, директор на Дирекция „Култура, образование, младежки дейности и спорт” към Община Кюстендил. „По-различното от миналата година е, че тази година процедурата по договарянето и доставката преминава в три етапа, като за всеки един от етапите министърът на образованието и науката издава заповед. Вече почти приключва първи етап”, каза Нели Петкова. По думите ѝ на първи етап е проведена процедура за избор на учебници и учебни комплекти за учениците от първи, втори, четвърти, пети и шести клас. Проведена е процедура по Закона за обществените поръчки на Община Кюстендил, сключени са договори с избраните издателства и вече е започнала доставката на учебниците и учебните помагала от съответните издателства, въпреки че крайният срок за доставка на всички учебници и учебни помагала е 27 август тази година. „На втори етап проведохме процедурата вече за безплатните познавателни книжки за децата в подготвителните групи в детските градини и в училищата и в момента тече процедурата по сключване на договори с избраните издателства и предстои министърът на образованието да издаде трета заповед, в която да се регламентира графикът и дейностите по доставка на учебниците и учебните комплекти за учениците от трети и от седми клас”, каза Нели Петкова.\r\nВенцеслав ИЛЧЕВ", "date": "2018.06.12", "title": "Кюстендил: Започнала е процедурата по снабдяване с безплатни учебници, учебни комплекти и познавателни книжки в общината"}
{"url": "http://www.focus-news.net/news/2018/06/12/2533007/elena-aleksandrova-rim-blagoevgrad-boris-sarafov-poddarzha-postoyanna-vrazka-sas-zadgranichnite-predstaviteli-na-vmoro-gotse-delchev-i-gyorche-petrov.html", "text": "Борис Сарафов поддържа постоянна връзка със задграничните представители на ВМОРО – Гоце Делчев и Гьорче Петров. Това каза за Радио „Фокус“ - Пирин Елена Александрова, уредник в Регионален исторически музей - Благоевград. „На 12 юли четата на Борис Сарафов разбива турския аскер и превзема Мелник. Славата му непрестанно расте. От края на август 1896 година служи в Пети пехотен Дунавски полк в Русе. Между Върховния Македоно-одрински комитет и Вътрешната организация установяват ползотворни контакти и взаимно сътрудничество, особено след като на шестия конгрес на комитета Борис Сарафов е избран за негов председател през май 1899 година“, коментира тя. Александрова допълни, че през март 1901 година Сарафов бива арестуван по обвинение в подбудителство на покушения срещу румънски журналист в Букурещ, тъй като във вестника си той компрометира Македоно-одринската освободителна борба. По думите ѝ след като е оправдан, Сарафов е освободен и се ориентира изцяло към революционна дейност. Музейният уредник уточни, че Борис Сарафов предприема обиколки из западноевропейските столици с цел да набере средства и съмишленици в подготовката на бъдещото въстание, а с получените суми Сарафов закупува оръжие.\r\nНатали СТЕФАНОВА", "date": "2018.06.12", "title": "Елена Александрова, РИМ - Благоевград: Борис Сарафов поддържа постоянна връзка със задграничните представители на ВМОРО – Гоце Делчев и Гьорче Петров"}
{"url": "http://www.focus-news.net/news/2018/06/12/2533008/nkzhi-otbelyaza-mezhdunarodniya-den-za-bezopasno-preminavane-prez-zhelezopatnite-prelezi.html", "text": "Национална компания „Железопътна инфраструктура“ отбеляза Международния ден за безопасно преминаване през железопътните прелези, предаде репортер на Радио „Фокус“. Национална компания „Железопътна инфраструктура“ ежегодно провежда дейности, инициативи и събития, свързани с този ден от самото му начало през 2009 г. - раздаване на брошури на натоварени прелези, предоставяне на медиите на видеоклипове с конкретни нарушения, организиране на конкурс за детска рисунка по темата, открити уроци по безопасност в училища, създаване на фейсбук страница „Видиш ли релси, мисли за влак“ и мн. други. Тази година като част от инициативата на прелеза при село Бели извор (област Враца) бе изложен автомобил, претърпял злополука при неправилно преминаване през железопътен прелез. Целта на автомобила е да предизвиква вниманието на водачите на моторни превозни средства като им показва какви могат да бъдат последствията при неспазване на правилата.\r\nСтатистиката на НКЖИ сочи, че само за последните 3 години (2015, 2016, 2017 г.), при инциденти на прелези са ранени 25 души, а загиналите са 11. До 1 юни 2018 г. инцидентите на прелези са 13, с 6 ранени и 2-ма загинали.\r\nЗначителни са и щетите, които търпи Компанията от повредени бариерни механизми. Само през 2017 година в НКЖИ са регистрирани 273 случая на повредени бариерни греди, вследствие на удари на МПС-та или други вандалски действия. Най-много от тях са на прелеза Враца - Бели извор (73), който е и с видеонаблюдение.", "date": "2018.06.12", "title": "НКЖИ отбеляза Международния ден за безопасно преминаване през железопътните прелези"}
{"url": "http://www.focus-news.net/news/2018/06/12/2532998/rumen-petkov-abv-shte-nastoyavame-darzhavata-da-izpalni-angazhimentite-si-kam-semeystvata-na-zaginalite-dvama-voenni.html", "text": "ПП АБВ изказа своите съболезнования към семействата и близките на загиналите двама военни. „Това е голяма трагедия. Ще настояваме държавата да изпълни ангажиментите си към техните семейства“, каза председателят на партията Румен Петков по време на пресконференция, предаде репортер на Радио „Фокус“ – Пловдив. „За съжаление тази трагедия показва, че за някои от политическите партии е просто свързана с националната сигурност и с хората, които дават живота си за националната ни сигурност, са въпрос на политическа спекула“, коментира Петков. По думите му в Народното събрание се е спекулирало с най-бедните прослойки от нашето население и не са се заделяли средства за националната сигурност. „За съжаление тази спекулация беше опровергана по възможно най-лошият за нас като общество начин. Надявам се поне частично хората, които си позволяват да спекулират със съдбите на хората, които дават живота си за националната ни сигурност. Това на първо място са служителите на министерството на отбраната, на вътрешните работи, разузнавателните и контраразузнавателните служби да престанат да злоупотребяват с тях и да трупат дребни политически дивиденти за сметка на техния живот и за сметка на сигурността на страната ни и на обществото“, каза Румен Петков. Той коментира, че министър Каракачанов е назначил проверка и в случая е редно да не се правят спекулации по тази тема, а да се изчакат резултатите от проверката. Според Петков, за да не се повтарят тези трагедии трябва да има по-сериозна детайлна инспекция от страна на Министерството на отбраната. И след това да се правят необходимите изводи и да се предприемат действия.\r\nВесела КРЪСТЕВА", "date": "2018.06.12", "title": "Румен Петков, АБВ: Ще настояваме държавата да изпълни ангажиментите си към семействата на загиналите двама военни"}
{"url": "http://www.focus-news.net/news/2018/06/12/2533003/gen-mayor-tsanko-stoykov-vvs-deset-pati-po-malko-letatelni-chasove-sa-imali-do-momenta-dvamata-zaginali-piloti-v-aviobaza-krumovo.html", "text": "Десет пъти по-малко летателни часове са имали до момента двамата загинали пилоти. Това съобщи пред журналисти в авиобаза Крумово ген.-майор Цанко Стойков, командир на ВВС, предаде репортер на Радио \"Фокус\" - Пловдив. По думите му по стандартите на НАТО пилотите трябва да имат по 180 часа годишно. Той поясни, че командирът на полета капитан Пантилеев е имал 18 часа досега, а помощникът му капитан Неделчев е имал също около 17-18 часа. \"Такива затруднения имат и съюзниците ни от НАТО\", каза Стойков. Той добави, че ресурсът не позволява постигането на тази норма. \r\nЦветана ТОНЧЕВА", "date": "2018.06.12", "title": "Ген.-майор Цанко Стойков, ВВС: Десет пъти по-малко летателни часове са имали до момента двамата загинали пилоти в авиобаза Крумово"}
{"url": "http://www.focus-news.net/news/2018/06/12/2532990/sport-dzhani-infantino-vse-oshte-ne-e-reshil-dali-shte-se-kandidatira-za-posta-prezident-na-fifa.html", "text": "Президентът на Международната федерация по футбол (ФИФА) Джани Инфантино все още не е решил дали ще се кандидатира за поста на следващите избори, които ще се проведат на 5 юни 2019 година в Цюрих. \r\nИнфантино бе избран за президент на ФИФА през февруари 2016 година. Под негово ръководство в организацията бяха въведени редица реформи с цел възстановяване на репутацията й след серията корупционни скандали през последните години.", "date": "2018.06.12", "title": "Спорт: Джани Инфантино все още не е решил дали ще се кандидатира за поста президент на ФИФА"}
{"url": "http://www.focus-news.net/news/2018/06/12/2533004/alsat-m-makedoniya-tova-e-dogovorat-koyto-tryabva-da-podpishat-zoran-zaev-i-aleksis-tsipras.html", "text": "Severna Makedonija за цялостна употреба (вътрешна и външна), потвърдено с конституционни промени е основата на договора, който се очаква да бъде подписан в Преспа до края на седмицата, се казва в документ, получен от излъчващата на албански скопска телевизия „Алсат – М“ от гръцки и международни посреднически представители в Атина.\r\nСпоред източникът на телевизията, между другото, в документа се съдържат следните главни точки:\r\n-\tРеференцията „да се защитават македонските малцинства“ се отстранява от Конституцията на съседната страна, а частта за хомогенността се съгласува аналогично с гръцката конституция.\r\n-\tТранзитният период се определя с изменения на вътрешните документи на съседните страни и този сложен процес ще бъде обвързан с отваряне на преговорите за присъединяване със Северна Македония\r\n-\tЩе се формира комисия, която ще изпробва употребата на търговските термини в двете страни\r\n-\tМакедонският език се признава, със забележката, че Северна Македония признава в договора, че този език има славянски произход (както е посочено в рамката на ООН)\r\n-\tВ частта за националността, терминът македонец / гражданин на Република Северна Македония се използва със задължително напомняне, че хората от тази страна нямат връзка с античната гръцка култура\r\n„Алсат – М“ скоро ще публикува частта за етапите на евентуалното постигане на договор.\r\nПревод и редакция:", "date": "2018.06.12", "title": "„Алсат – М“ (Македония): Това е договорът, който трябва да подпишат Зоран Заев и Алексис Ципрас"}
{"url": "http://www.focus-news.net/news/2018/06/12/2533010/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Преминаването на моторни превозни средства през ГКПП „Гюешево” е нормално. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно.\r\nВенцеслав ИЛЧЕВ", "date": "2018.06.12", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/06/12/2533009/varna-prodalzhava-protestat-na-roditeli-i-blizki-na-detsa-i-vazrastni-s-uvrezhdaniya-v-grada.html", "text": "Продължава протестът на родители и близки на деца и възрастни с увреждания във Варна. Това съобщи за Радио „Фокус“ – Варна Диана Маркова, говорител на протеста. Те ще дежурят всеки ден между 10.00 и 17.00 часа в палатковия лагер, разположен в района на автобусната спирка до сградата на Общината и на Регионалния исторически музей. „Нашият протест засега продължава, няма никакво единно решение за спиране на протеста. Ние много ясно заявихме, че никога не сме искали оставката на социалния министър. В негово лице виждаме експерт, който може да реши проблемите и може да пренареди нещата да са много по-ефективни и настоявахме за неговото връщане, което вече е факт“, отбеляза Диана Маркова. По думите ѝ при започване на протестите е било обявено, че те биха могли да бъдат прекратени само при внасяне на проектозакона за личната помощ за разглеждане. „Ще прекратим протестите тогава, когато ни се дадат конкретни срокове с конкретни ангажименти за конкретни действия. За пореден път нашите проблеми се прехвърлят за следваща година, за следващ бюджет“, заяви Диана Маркова.\r\nВъв връзка с последните промени, касаещи хората с увреждания, протестиращите заявяват, че „интеграцията“ на хората с увреждания сериозно се разминава с директивите, заложени в Конвенцията на ООН за правата на хората с увреждания. Те настояват за преминаване към нова система за оценка на увреждането и потребностите на човека, породени от това увреждане, с цел социалното му включване в общността – детската градина, училището, университета, пазара на труда, както и за преструктуриране и разширяване на прерогативите на съществуващата Агенция за хората с увреждания, която да получи отговорности, свързани с индивидуалния подход и оценка на увреждането и със социалната реализация на всеки човек с увреждане, в това число и с достъпността на средата.\r\nМарияна ВАЛЕНТИНОВА", "date": "2018.06.12", "title": "Варна: Продължава протестът на родители и близки на деца и възрастни с увреждания в града"}
{"url": "http://www.focus-news.net/news/2018/06/12/2533006/rumen-petkov-abv-prezidentat-radev-da-obyasni-s-kakvi-motivi-podkrepi-deklaratsiyata-na-formata-bukuresht-9.html", "text": "Обръщаме внимание на декларацията, приета на осми юни от формата „Букурещ 9“, които са деветте източноевропейски държави членки на НАТО. Декларация, приета с участието на нашия президент Румен Радев.  В нея се посочват няколко неща, които будят основателни въпроси. Каква е била реакцията на този текст от страна на господин Радев? Защото в текста на този документ се отбелязва с дълбоко притеснение, че: „Русия продължава многостранните си дестабилизиращи действия и политики отвъд границите на НАТО, както и на територията на Алианса“. Считам, че тук господин Радев е длъжен да обясни на българското общество какво точно го е мотивирало да подкрепи този текст. Защото думите „многостранни дестабилизиращи действия и политики“ трябва да имат и конкретно съдържание и затова нашият държавен глава трябва да обясни на обществото ни какъв е неговия мотив да подкрепи точно този текст“. Това заяви по време на пресконференция в Пловдив председателят на АБВ Румен Петков, съобщиха от пресцентъра на АБВ.  Той цитира и други части от подкрепената от Румен Радев декларация, в които се посочва, че Руската федерация носи отговорност за дестабилизирането на Източна Украйна, че застрашава териториалната цялост на Грузия, че се намесва във вътрешните работи и на Р Молдова: „Тук също трябва да има ясен разяснителен режим какво се има предвид“, заяви Петков. По думите му в документа се говори и за приветстване на усилията за увеличаване на военното присъствие на НАТО в Черно море и Прибалтика, което не кореспондира с позицията на българското правителство по въпроса отпреди време. „Нашият държавен глава сигурен ли е, че струпването, дрънкането на оръжия в региона, противопоставянето и нагнетяването на обстановката може да доведе до решаване на каквито и да е въпроси? Този текст също се нуждае от обяснение какво и как се има предвид от президентската администрация. Разбира се стои и въпросът тези действия съгласувани ли са с правителството. Говоря за подкрепата на този текст на декларацията, защото министър-председателят ни миналата година, ако не греша, обяви, че за него разполагането на допълнителни сили в Черно море не е решение“, заяви председателят на АБВ. По думите му подобни действия могат до увеличат напрежението в региона и да рефлектират директно върху българската икономика, особено в сектор туризъм. Той припомни, че редица европейски държави увеличават стокообмена и инвестиционните си взаимоотношения с Руската федерация, въпреки санкциите, наложени от ЕС и заяви, че очевидно вече на стария континент има умора от санкциите срещу Русия. \r\nВстрани от темата Румен Петков коментира и искането на АБВ за оставка на вътрешния министър Валентин Радев, като посочи, че се надява визитата му в Ботевград да не доведе до обвинения към ръководството на местното РУ, за което той с месеци не предприе никакви мерки за увеличаване на състава, въпреки сигналите и факта, че там има само една патрулна кола на разположение за опазване на реда и сигурността на гражданите, поради липсата на полицаи. „Много се надявам, че господин Радев няма да падне до там, че да се разправи с, например, началника на РУ в Ботевград, с което да си измие по възможно най-нечистоплътен и недостоен начин ръцете за собственото си управленско и административно, несъстоятелно присъствие в МВР и за това, че той е лично виновен, няма друг термин за състоянието на РУ в Ботевград. Така, че се надявам да не се опита да адресира собствената си вина другаде и да потърси някаква изкупителна жертва“.\r\n„Имам към министър Радев и още един въпрос. Вярно ли е, че починалият в „Пирогов“ господин Пенчев е бил задържан от органите на МВР няколко дни преди саморазправата между него и избягалият от затвора Пелов? Вярно ли е, че тогава е намерено в него оръжие, а по силата на административната ни уредба и неговия статус в обществото, той не може да притежава оръжие? Питам вярна ли е тази информация и ако е така, кое е довело до това да не бъдат взети съответните санкциониращи мерки срещу починалия господин Пенчев“?", "date": "2018.06.12", "title": "Румен Петков, АБВ: Президентът Радев да обясни с какви мотиви подкрепи декларацията на формата „Букурещ 9“"}
{"url": "http://www.focus-news.net/news/2018/06/12/2533011/inzh-nedelcho-spasov-inspektor-po-bezopasnost-v-nkzhi-balgariya-e-s-nay-visok-protsent-v-evropa-na-avtomatichni-i-tehnicheski-sredstva-za-osiguryavane-na-signaliziraneto-na-zhp-prelezite.html", "text": "България е с най-висок процент в Европа на автоматични и технически средства за осигуряване на сигнализирането на ЖП прелезите. Това каза пред журналисти инж. Неделчо Спасов, инспектор по безопасност в НКЖИ по случай Международния ден за безопасно преминаване през железопътните прелези, предаде репортер на Радио „Фокус“. Инж. Спасов обясни, че с помощта и организацията на инж. Иво Петров, директор на НКЖИ Враца, беше поставен смачканият автомобил на ЖП прелеза Враца – Бели извор, целта на който е да послужи като едно нагледно средство за шофьорите, които да си представят какво може да се случи при неразумно пресичане на прелез. „Предприети са необходимите мерки за безопасност при пресичане на ЖП прелез и навременно сигнализиране на водачите на автомобилите за приближаващ влак. При общо 757 прелеза, ние имаме 509 прелеза, които са технически осигурени, т.е. има активна техническа съораженост, която подсказва кога ще премине влак и 90 прелеза с ръчна бариера, които са управлявани от служебен персонал“, заяви инж. Неделчо Спасов. Той добави, че за жалост, въпреки съвременната техника за сигнализиране – а тя бива светлинна и звукова, бариери, които пресичат половината или цялото пътно платно, се отчита една постоянна цифра на щети, които са следствие от удари на неправилно пресичащи пътни превозни средства. „За 2017г. има 10 ранени и 6 убити, а за тази година вече има двама убити и 6 ранени. Най-тревожното е, че това се случва, въпреки ясната сигнализация за преминаването на влак“, каза още инспекторът по безопасност в НКЖИ.", "date": "2018.06.12", "title": "Инж. Неделчо Спасов, инспектор по безопасност в НКЖИ: България е с най-висок процент в Европа на автоматични и технически средства за осигуряване на сигнализирането на ЖП прелезите"}
{"url": "http://www.focus-news.net/news/2018/06/12/2533013/pazardzhik-shte-bade-izvarsheno-probno-otvaryane-na-osnovniya-izpuskatel-na-yazovir-batak.html", "text": "Предприятие „Язовири и каскади” - язовирен район Батак предупреждава, че на 13 юни 2018 г. във времето от 09.00 часа до 12.00 часа ще бъде извършено пробно отваряне на основния изпускател на язовир „Батак“, съобщиха от Община Велинград. Мероприятието е в рамките на провеждания годишен технически преглед на съоръжението. С оглед на безопасността и осигуряване на проводимостта на коритото на река Мътница, в заливаемите зони не трябва да се допускат хора, животни и техника.", "date": "2018.06.12", "title": "Пазарджик: Ще бъде извършено пробно отваряне на основния изпускател на язовир „Батак“"}
{"url": "http://www.focus-news.net/news/2018/06/12/2533001/fokus-makedoniya-vtoriyat-telefonen-razgovor-tsipras-zaev-shte-se-sastoi-v-sledobednite-chasove-na-denya.html", "text": "Вторият телефонен разговор, който министър-председателите на Македония и Гърция Зоран Заев и Алексис Ципрас трябва да проведат, ще се състои в следобедните часове на деня. Съответната информация бе представена от лидера на „Независими гърци“ Панос Каменос, министър на отбраната на южната ни съседка, предава македонският „Фокус“.\r\nГръцките медии обясняват, че двете страни трябва първо да уведомят специалния посредник на ООН Матю Нимиц. Поради часовата разлика с Ню Йорк, телефоният разговор е насрочен за следобед.\r\nПо неофициални данни, след телефонния разговор със Заев Алексис Ципрас ще информира за резултатите от него най-напред президента на Гърция Прокопис Павлопулос, а след това – лидерите на политическите партии. След това ще направи публично изявление. В петък в гръцкия парламент ще се проведе дебат за постигнатото споразумение. Тереза Герова", "date": "2018.06.12", "title": "„Фокус“ (Македония): Вторият телефонен разговор Ципрас-Заев ще се състои в следобедните часове на деня"}
{"url": "http://www.focus-news.net/news/2018/06/12/2533015/pazardzhik-chitalishte-zora-v-selo-radilovo-podgotvya-poreditsa-ot-kulturni-i-obrazovatelni-initsiativi-za-detsa-i-vazrastni-prez-lyatoto.html", "text": "Читалище „Зора“ в пещерското село Радилово подготвя поредица от културни и образователни инициативи за деца и възрастни през лятото. Това съобщи за Радио „Фокус“ – Пазарджик Марена Вачкова, председател на читалището. В началото на август ще отвори врати лятната читалня, която се провежда в парка в населеното място. В нея участват най-вече деца от селото и техни приятели от други населени места, които четат приказки и играят на образователни игри. „През третата седмица от август ще започне реализацията и на един културен проект, посветен на Пловдив – столица на културата 2019, като ще бъдат сформирани работилници за багрене на текстил, плъстене на вълна, работа с глина и изработване на сувенири, направа на ароматни свещи и пана от естествени материали, както и практически уроци по месене на хляб, биене на масло, квасене на мляко, правене на сирене и кашкавал“, уточни Вачкова. Тя допълни, че в последната седмица на август ще се проведе и Лятната младежка резиденция.\r\nАлбена ЖИЛЕКОВА", "date": "2018.06.12", "title": "Пазарджик: Читалище „Зора“ в село Радилово подготвя поредица от културни и образователни инициативи за деца и възрастни през лятото"}
{"url": "http://www.focus-news.net/news/2018/06/12/2533014/varna-nad-140-spetsialisti-uchastvaha-v-parvata-natsionalna-konferentsiya-po-insult-v-grada.html", "text": "Над 140 невролози, съдови специалисти, неврохирурзи, анестезиолози,  общопрактикуващи лекари, специализанти, докторанти и студенти от цялата страна събра първата национална конференция по инсулт, организирана от Медицински университет и УМБАЛ „Св. Марина“ - Варна. Това съобщиха от пресцентъра на Медицински университет – Варна. В продължение на 2 дни участниците дискутираха актуални въпроси, свързани с епидемиологията на инсулта, SITS регистъра за реперфузионна терапия, възможностите за повишаване качеството на грижите за пациентите по програмата ESO EAST в България и медицинска реакция при някои съпътстващи заболявания. Специалистите обсъдиха също първичната и вторична профилактика, методите на лечение на острия мозъчен инсулт и неврорехабилитацията.\r\nКонференцията бе открита от проф. д-р Силва Андонова, национален консултант по интервенционална неврология и ръководител на Втора клиника по нервни болести в УМБАЛ „Св. Марина“ – Варна. Приветствия към участниците поднесоха д-р Нигяр Джафер - заместник-председател на 44-тото Народно събрание, д-р Лалова – директор медицински дейности към Министерство на здравеопазването, която поднесе поздравителен адрес от министър Кирил Ананиев и проф. д-р Златислав Стоянов, декан на факултета по медицина към МУ-Варна, който прочете приветствието от Ректора проф. д-р Красимир Иванов. Поздравителни адреси изпратиха г-н Тодор Балабанов – председател на Общински съвет – Варна и проф. д-р Валентин Игнатов – изпълнителен директор на УМБАЛ „Св. Марина“ – Варна\r\nПочетни гости и лектори на конференцията бяха двама от водещите изследователи в света в областта на профилактика на инсултите и сърдечно-съдовите заболявания - проф. д-р Валери Фейгин – епидемиолог и невролог, директор на Националния институт по инсулт и приложни невронауки в Оукланд, Нова Зелнадия и проф. д-р Нилс Валгрен – невролог, почетен професор в Каролинския институт, директор на програмата за инсулт и мозъчносъдови заболявания към департамента по неврология на Каролинската университетската болница в Стокхолм, Швеция и председател на комитета на SITS регистъра.\r\nИнициативата на Медицински Университет Варна и Университетската болница „Св. Марина“ за организиране и провеждане на първата национална конференция по инсулт е свързана с поставяне на началото на дългосрочно сътрудничество между специализираните центрове за лечение на инсулт в България с оглед подобряването на грижите за хората с инсулт и координирането на усилията за лечение на инсулта за постигане на максимален ефект в страната.\r\nЦелта е повишаване на качеството на лечение на пациентите с инсулт, първо чрез предоставяне на достъп до специализирана медицинска помощ и диференцирано лечение, от която се нуждаят пациентите. Второ, постигане на оптимизиране на качеството на лечение във вече функциониращите центрове за лечение на инсулти.\r\n„С учредяването на националната конференция по инсулт се  поставя началото на взаимно и ползотворно сътрудничество между всички центрове за лечение на инсулт в страната, с цел подобряването на грижите за хората с инсулт и координирането на усилията за лечение на инсулта за постигане на максимален ефект.“, коментира проф. Андонова. \r\nМозъчно-съдовите заболявания са глобален медицински и социален проблем поради високата болестност, смъртност и инвалидност, които причиняват. Мозъчният инсулнт е най-честата причина за инвалидност и втората най-честа причина за смърт в света. На всеки три секунди един жител на Земята става жертва на това коварно заболяване.", "date": "2018.06.12", "title": "Варна: Над 140 специалисти участваха в първата национална конференция по инсулт в града"}
{"url": "http://www.focus-news.net/news/2018/06/12/2533018/mezhdunarodna-nauchna-konferentsiya-po-vaprosite-na-kiber-sigurnostta-i-kiber-otbranata-shte-se-provede-v-sofiya-na-13-yuni.html", "text": "Заместник-министърът на отбраната Атанас Запрянов ще открие на 13 юни международна научна конференция по въпросите на кибер сигурността и кибер отбраната „Бърза реакция“ („Building a Rapid Response“). Това съобщиха от пресцентъра на Министерство на отбраната. Форумът ще се проведе на 13 и 14 юни в Централния военен клуб в гр. София и е организиран от Института по отбрана „Професор Цветан Лазаров“ в партньорство с Европейската агенция по отбрана (EDA). \r\nМеждународната научна конференция по въпросите на кибер сигурността и кибер отбраната се провежда като част от календара на българското председателство на Съвета на Европейския съюз. Целта е да се обсъдят възможностите за бърза реакция при противодействието на кибер атаките и на свързаните с това предизвикателства чрез решения в областта на изследванията и технологиите, образованието и специализираното обучение на равнището на ЕС. \r\nФорумът ще събере на едно място представители на правителствата на държавите-членки  и на институции на ЕС, на академичните среди, иновационните центрове, индустрията и въоръжените сили, за да се насърчи диалога между заинтересованите страни за необходимите, подходящите и нововъзникващите иновации в сферата на кибер сигурността.", "date": "2018.06.12", "title": "Международна научна конференция по въпросите на кибер сигурността и кибер отбраната ще се проведе в София на 13 юни"}
{"url": "http://www.focus-news.net/news/2018/06/12/2533016/dragomir-stoynev-bsp-vzehme-reshenie-da-vnesem-vot-na-nedoverie-na-tema-sigurnost-pravitelstvoto-e-nesposobno-da-garantira-sigurnostta-na-grazhdanite.html", "text": "Взехме решение да внесем вот на недоверие на тема „Сигурност“ - правителството е неспособно да гарантира сигурността на гражданите. Това каза заместник-председателят на ПГ на „БСП за България“ Драгомир Стойнев по време на пресконференция, предаде репортер на Агенция „Фокус“.  „Днес на съвместно заседание на Изпълнителното бюро и на ръководството на парламентарната група на „БСП за България“ се взе решение за внасяне на вот на недоверие срещу правителството на Бойко Борисов по политика тема „Сигурност“. Надали ще има някой от българското общество, който да бъде изненадан от подобен вот недоверие“, каза Стойнев. Заместник-председателят на ПГ на „БСП за България“ заяви, че това, което се случва не само през последните дни, но и през последните месеци, вече преминава всякакви граници.  „Хората не се чувстват сигурни в собствената си страна“, каза той. Стойнев заяви, че този вот БСП ще внесе самостоятелно. „Хората считат, че повече не може да се живее в държава, в която се разстрелват данъчни инспектори, където бизнесмени от Велико Търново намират своята смърт в центъра на София. През летище „София“ влизат граждани, които въобще не са и проверявани“, коментира Стойнев. Заместник-председателят припомни и последния случай в Ботевград. „Правителството е неспособно да гарантира сигурността на гражданите в България. \r\nДеница КИТАНОВА", "date": "2018.06.12", "title": "Драгомир Стойнев, БСП: Взехме решение да внесем вот на недоверие на тема „Сигурност“ - правителството е неспособно да гарантира сигурността на гражданите"}
{"url": "http://www.focus-news.net/news/2018/06/12/2533019/sport-generalniyat-direktor-na-shahtyor-donetsk-potvardi-fred-e-v-manchestar-yunayted.html", "text": "Генералният директор на Шахтьор (Донецк) Сергей Прядкин потвърди, че няма да има проблеми с трансфера на бразилеца Фред в Манчестър Юнайтед. Английският клуб анонсира привличането на полузащитника още миналата седмица, но той все още не е приел личните си условия. Освен това Фред получи контузия по време на подготовката на Бразилия за Световното първенство в Русия и изпусна последната проверка преди Мондиала срещу Австрия, спечелна с 3:0. Очаква се трансфера да бъде потвърден до края на тази седмица, а Шахтьор вече се сбогува със своя футболист.", "date": "2018.06.12", "title": "Спорт: Генералният директор на Шахтьор (Донецк) потвърди – Фред е в Манчестър Юнайтед"}
{"url": "http://www.focus-news.net/news/2018/06/12/2533012/protothema-gartsite-ochakvat-izyavlenie-po-spora-za-imeto-s-byurm.html", "text": "Гръцкият народ изгаря от нетърпение в очакване на последните развития около сделката за разрешаване на спора за името с БЮРМ (Бивша югославска република Македония). Министър-председателят на страната Алексис Ципрас изглежда ще се изкаже публично по-късно във вторник, след като говори за втори път по телефона със своя македонски колега Зоран Заев. Очаква се двамата да се споразумеят относно последните детайли около договора. Официално лице от правителството в Атина е заявило, че сделката може да бъде обявена днес, според информация на агенция Reuters, пише електронното издание на гръцкия вестник Protothema.\r\nКакто пише изданието, Ципрас ще запознае гръцкия президент Прокопис Павлопулос с детайлите около сделката преди да направи телевизионното си изявление. \r\nМеждувременно, лидерът на най-голямата опозиционна партия Нова Демокрация Кириакос Мицотакис също поиска да бъде приет от държавния глава, за да го запознае с несъгласието на партията относно сегашната форма на споразумението с БЮРМ.\r\nМицотакис, припомня Protothema, е крайно критичен за начина, по който правителството в Атина се справя със спора за името и обвинява външния министър Никос Коцияс, че води тайна дипломация и не докладва на политическите партии за последните развития в преговорите със Скопие.\r\nПредседателят на „Независимите гърци“ (АНЕЛ), младшият коалиционен партньор в правителството на СИРИЗА (Съюза на радикалното ляво), Панос Каменос отново потвърди, че не е съгласен на комбинирано име на съседната страна, в което да присъства термина „Македония“.\r\nПревод и редакция:", "date": "2018.06.12", "title": "Protothema: Гърците очакват изявление по спора за името с БЮРМ"}
{"url": "http://www.focus-news.net/news/2018/06/12/2533021/veliko-tarnovo-hristo-shopov-i-liliya-maravilya-shte-predstavyat-v-svishtov-teatralnata-postanovka-dogodina-po-sashtoto-vreme.html", "text": "Христо Шопов и Лилия Маравиля  ще представят в Свищов театралната постановка „Догодина по същото време“, съобщиха от пресцентъра на Община Свищов. Със своето майсторство, актьорите завладяват почитателите на театралното изкуство и ги увличат в едно страстно приключение из необятните лабиринти на човешката душа. „Догодина по същото време” е точката на пресичане на две търсещи се и отдадени една на друга души, извън параметрите на времето, социалния статус и битийните условности. История за една изневяра, превърнала случайността в съзнателен избор и повод за преоткриване – година след година. Вдъхновяваща изповед, изпълнена със забавни ситуации, обрати, изпитания и възторжен триумф на любовта, като неизменно присъствие в житейските сезони.\r\nПредставлението е част от Национално турне 2018 и ще радва жителите и гостите на Свищов на 20 юни 2018 г. в ПБЧ „Еленка и Кирил Д. Аврамови- 1856“. Началният час е 19.00 часа. Билети на касата на читалището.", "date": "2018.06.12", "title": "Велико Търново: Христо Шопов и Лилия Маравиля ще представят в Свищов театралната постановка „Догодина по същото време“"}
{"url": "http://www.focus-news.net/news/2018/06/12/2533020/gd-granichna-politsiya-intenziven-e-trafikat-za-tovarni-avtomobili-na-gkpp-kapitan-andreevo-gkpp-lesovo-gkpp-kalotina-gkpp-dunav-most-i-gkpp-kulata.html", "text": "Интензивен е трафикът за товарни автомобили на изход на ГКПП „Капитан Андреево“, ГКПП „Лесово“, ГКПП „Калотина“, ГКПП „Дунав мост“. Това съобщиха от пресцентъра на ГД „Гранична полиция“. Информацията за трафика на граничните пунктове е към 13.30 часа. На българо-гръцката граница на ГКПП „Кулата“ трафикът е интензивен за товарни автомобили в двете посоки. На българо-македонската граница трафикът е нормален на всички гранични контролно-пропускателни пунктове.", "date": "2018.06.12", "title": "ГД „Гранична полиция“: Интензивен е трафикът за товарни автомобили на ГКПП „Капитан Андреево“, ГКПП „Лесово“, ГКПП „Калотина“, ГКПП „Дунав мост“ и ГКПП „Кулата“"}
{"url": "http://www.focus-news.net/news/2018/06/12/2533027/aktsenti-v-predavaneto-panagyurishte-stolitsa-na-svobodata-na-radio-fokus-pazardzhik.html", "text": "В днешното издание на съвместното предаване „Панагюрище – столица на свободата” на Радио „Фокус“ – Пазарджик и Община Панагюрище ще разговаряме с кмета на село Елшица Митко Кочев за монтираната нова система за видеонаблюдение в селото. Ще научите повече и за подготовката на Празника на минералната вода, здравето и дълголетието в село Баня. Какви изненади са предвидени през тази година и кога ще бъде празника ще коментираме със секретаря на читалището в селото Радка Мутева. Във втората част на предаването ще отделим минути за най-интересните събития от културния календар на Община Панагюрище. Предвидили сме време за две от тях – Юнските празници на изкуствата „Вдъхновение, настроение, красота“ и предстоящия пети Международен младежки танцов фестивал „Пъстър свят“. Предаването „Панагюрище – столица на свободата“ се излъчва във вторник по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.06.12", "title": "Акценти в предаването „Панагюрище – столица на свободата” на Радио „Фокус“ – Пазарджик"}
{"url": "http://www.focus-news.net/news/2018/06/12/2533028/ministar-boil-banov-shte-otkrie-kontsert-na-kameren-ansambal-yoan-kukuzel-angeloglasniyat-v-katedralata-sveti-stefan-vav-viena.html", "text": "Министър Боил Банов ще открие тази вечер концерт на прочутия Камерен ансамбъл „Йоан Кукузел – Ангелогласният“ в катедралата „Свети Стефан“ във Виена. Това съобщиха от пресцентъра на Министерство на културата. Събитието се организира от извънредния и пълномощен посланик на България в Австрия д-р Иван Сираков, постоянния представител на ООН, ОССЕ и други международни организации във Виена посланик Светослав Спасов и директора на Българския културен инситут „Дом Витгенщайн“ проф. Румяна Конева. Проявата е част от културната програма на Българското председателство на Съвета на ЕС. \r\nЗа първи път от повече от век в „Св. Стефан“ се организира събитие от друга държава.\r\nХорът, изпълняващ старинни църковни песнопения, ще представи пред публика едни от най-красивите творби на Йоан Кукузел като „Полиелей на българката“, „Терирем“, „Хвалите господа с небес“, наред с класическите „Отче наш“, „Господи, помилуй“ и „Достойно есть“.  \r\nПовече от пет десетилетия камерният ансамбъл „Йоан Кукузел – Ангелогласният“ осъществява концерти в България и в редица други страни. Хорът е първият, изнесъл на концертния подиум у нас и в чужбина старинните православни песнопения. Техни изълнения са звучали под куполите на катедралата „Нотр Дам“ в Париж, базиликата „Санта Мария Маджоре“ в Рим и много други храмове по целия свят.", "date": "2018.06.12", "title": "Министър Боил Банов ще открие концерт на Камерен ансамбъл „Йоан Кукузел – Ангелогласният“ в катедралата „Свети Стефан“ във Виена"}
{"url": "http://www.focus-news.net/news/2018/06/12/2533017/premierat-boyko-borisov-veche-e-v-izrael-za-da-uchastva-v-globalnata-konferentsiya-na-amerikanskiya-evreyski-kongres.html", "text": "Премиерът Бойко Борисов вече е в Израел, за да  участва в пленарната сесия на Глобалната конференция на Американския еврейски конгрес, предаде репортер на Агенция „Фокус“. Бойко Борисов участва в сесията в годината, в която отбелязваме 75-ата годишнина от спасяването на българските евреи. Визитата на премиера в Израел на ниво министър-председател през 2010 година беше първата от 18 години. Той посети Израел и в края на февруари 2016 година. \r\nВ българската делегация в Израел са вицепремиерът Томислав Дончев, министърът на образованието и науката Красимир Вълчев, посланикът ни Н.Пр. Димитър Михайлов, зам.-министърът на външните работи Георг Георгиев и кметът на София Йорданка Фандъкова. Премиерът е придружаван и от представители на Българската православна църква и на еврейската общност в България. \r\nПосещението на министър-председателя в Израел продължава и утре. Бойко Борисов ще разговаря с израелския президент Реувен Ривлин и с министър-председателя Бенямин Нетаняху.  \r\nБиляна ИВАНОВА", "date": "2018.06.12", "title": "Премиерът Бойко Борисов вече е в Израел, за да  участва в Глобалната конференция на Американския еврейски конгрес"}
{"url": "http://www.focus-news.net/news/2018/06/12/2533029/dragomir-stoynev-bsp-shte-stignem-do-uspeshen-kray-s-vota-na-nedoverie-kam-kabineta-borisov-3.html", "text": "Ще стигнем до успешен край с вота на недоверие към кабинета „Борисов“ 3. Това каза заместник-председателят на ПГ на „БСП за България“ Драгомир Стойнев по време на пресконференция, предаде репортер на Агенция „Фокус“.  По думите на Стойнев повече по този начин в тази държава не може да се живее. „Считахме, че като държава-членка на ЕС отдавна сме забравили мутренските времена. Считаме, че този вот трябва да бъде успешен“, заяви Стойнев. „Гледахме едни репортажи, които ясно показват некомпетентността на определени хора, които дори не знаят какво трябва да свършат и къде трябва да проверяват за опасни престъпници, а тези престъпници със своите действия могат да доведат до фатални последици за обществото“, заяви заместник-председателят на ПГ на „БСП за България“. \r\nДеница КИТАНОВА", "date": "2018.06.12", "title": "Драгомир Стойнев, БСП: Ще стигнем до успешен край с вота на недоверие към кабинета „Борисов“ 3"}
{"url": "http://www.focus-news.net/news/2018/06/12/2533024/anton-kutev-bsp-smyanata-na-sotsialniya-ministar-se-prevarna-vav-vodevil-premierat-da-ne-se-hvali-koy-e-naznachil-i-uvolnil-a-da-vzeme-da-si-svarshi-rabotata.html", "text": "Смяната на социалния министър се превърна във водевил -  премиерът да не се хвали кой е назначил и уволнил, а да вземе да си свърши работата. Това каза заместник-председателят на ПГ на „БСП за България“ Антон Кутев по време на пресконференция, предаде репортер на Агенция „Фокус“.  „Имаше време, когато решенията на Борисов имаха 24 часа трайност и се променяха всеки ден. Напоследък започнаха да се променят всеки час. Това не е комично, а е форма на тотално безсилие и на бягство от отговорност“, каза Кутев. Заместник-председателят на ПГ на „БСП за България“ Антон Кутев заяви, че Бисер Петков е бил най-кратко уволненият министър. „Това, което трябва да се случи оттук нататък е Борисов да поеме отговорност конкретно за хората с увреждания не заради случката днес, дето назначил и уволнил някого, а защото политиката на хората с увреждания касае първо финансовия, не само социалния министър“, каза Кутев. По думите му става дума за промени в бюджета и без финансови ангажименти нещата няма да станат. Кутев обърна внимание, че проблемът касае и здравния министър, тъй като хората с увреждания искат промяна на системата на ТЕЛК. По думите му проблемът зависи и от регионалния министър, защото достъпът на средата за хората с увреждания е невъзможен. Заместник-председателят на ПГ на „БСП за България“ заяви, че  премиерът не трябва да се появява и да пуска фойерверки кой е назначил и уволнил, а да вземе да си свърши работата. „В момента Борисов се опитва да избяга от всичко. Ходи и тупа някакви европейци по раменете без да може да им каже нищо, което не може да бъде политика и работа на премиера. Работата на премиера е да решава вътрешните проблеми. Един от тях, както виждаме напоследък е темата за хората с увреждания. Те имат реални проблеми, които касаят живота им“, коментира Кутев. \r\nДеница КИТАНОВА", "date": "2018.06.12", "title": "Антон Кутев, БСП: Смяната на социалния министър се превърна във водевил - премиерът да не се хвали кой е назначил и уволнил, а да вземе да си свърши работата"}
{"url": "http://www.focus-news.net/news/2018/06/12/2533030/konstantin-yankov-sayuz-na-balgarskite-uchiteli-burgas-pravitelstvoto-izpalnyava-svoyata-misiya-kato-predvizhda-20-uvelichenie-na-zaplatite-v-sferata-na-obrazovanieto.html", "text": "Правителството изпълнява своята мисия, като предвижда 20% увеличение на заплатите в сферата на образованието за 2019 година. Това коментира за Радио „Фокус“ - Бургас Константин Янков, председател на Съюза на българските учители в Бургас. „Първото увеличение беше с 15%, второто с 20%. Предполагам, че следващото ще бъде с 20% и последното с 25%.  Така с натрупване в рамките на четири години ще се достигне двойно увеличение в сферата на образованието, което правителството на Бойко Борисов пое като ангажимент към българските учители.  Това е планирано увеличение, което е обезпечено със средства за 2019 година“. Янков допълни, че според него е възможно правителството да намери допълнителен ресурс и това да се случи по-рано.\r\nЯнислава КРЪСТЕВА", "date": "2018.06.12", "title": "Константин Янков, Съюз на българските учители - Бургас: Правителството изпълнява своята мисия, като предвижда 20% увеличение на заплатите в сферата на образованието"}
{"url": "http://www.focus-news.net/news/2018/06/12/2533034/pp-gerb-shte-dade-izvanreden-brifing-v-kuloarite-na-narodnoto-sabranie.html", "text": "ПП ГЕРБ ще даде извънреден брифинг на трибунката в кулоарите на Народното събрание (пл. „Народно събрание“ №2). Това съобщиха от пресцентъра на ПП ГЕРБ. Събитието ще се проведе днес от 16.30 часа.", "date": "2018.06.12", "title": "ПП ГЕРБ ще даде извънреден брифинг в кулоарите на Народното събрание"}
{"url": "http://www.focus-news.net/news/2018/06/12/2533022/normalno-se-osashtestvyava-preminavaneto-na-avtomobili-prez-granichnite-punktove-s-gartsiya-zlatograd-makaza-i-kapitan-petko-voyvoda.html", "text": "Нормално се осъществява преминаването на автомобили през граничните контролно-пропускателни пунктове на българо-гръцката граница „Златоград“, „Маказа“ и „Капитан Петко войвода“. Това съобщиха за Радио „Фокус“ – Смолян от Главна дирекция „Гранична полиция“.\r\nНели ГЕРГЬОВСКА", "date": "2018.06.12", "title": "Нормално се осъществява преминаването на автомобили през граничните пунктове с Гърция „Златоград“, „Маказа“ и „Капитан Петко войвода“"}
{"url": "http://www.focus-news.net/news/2018/06/12/2533035/stara-zagora-zapochva-izpalnenieto-na-parvata-chast-ot-proekta-razvitie-na-uslugi-za-deinstitutsionalizatsiya-na-grizhite-za-detsa-v-obshtina-kazanlak.html", "text": "Община Казанлък започва изпълнението на първата част от проекта „Развитие на услуги за деинституционализация на грижите за деца в община Казанлък“ по Оперативна програма „Региони в растеж\" 2014 – 2020. Това каза за Радио „Фокус“ зам.-кметът Даниела Коева. Тя поясни, че проектът цели да подобри качеството на живот на децата с тежки множествени увреждания и на техните семейства и да подпомогне процеса на извеждането им от институции в среда близка до семейната. Днес беше поставено началото на инфраструктурната част от проекта, чиято цел е да въведе основни мерки за енергийна ефективност върху част от сградата на детска ясла „Надежда“ в Казанлък, както и да осигури вътрешните ремонтно-строителни дейности, с които ще бъде променено предназначението на тази част от сградата на яслата, където ще бъде предлагана новата социална услуга – Дневен център за подкрепа на деца с множествени увреждания. Открита е вече строителната площадка на обекта. След провеждане на съответните процедури по Закона за обществените поръчки от страна на Община са избрани фирмите участници в строителния процес.\r\nС финансирането по Оперативната програма на стойност 531 хил. лв. и 1 800 лв. съфинансиране от страна на Община Казанлък ще бъдат създадени условията, в които тя ще има възможност да изгради услугите в следващ етап с друг проект, по който Общината вече е определена за бенефициент. \r\nВ бюджета на Община Казанлък за 2018 година са предвидени средства, с които да бъде направен аналогичен ремонт на останалите три корпуса от сградата, които ще продължат да функционират като детска ясла. С тях ще бъде извършен ремонт на покрива, подмяна на дограма, полагане на топлоизолация по покрива и фасадите. По този начин цялата сграда на детското заведение ще бъде основно реновирана.\r\nСлед приключване на строително-ремонтните дейности ще бъдат осигурени 40 места за потребители, на които ще бъдат предоставяни съответните услуги в сградата на детска ясла „Надежда“. В резултат на строителните дейности ще бъдат изградени зала за индивидуална работа, трапезария, зала за групова работа, зала за лечебна физкултура, кабинети, общи помещения за персонала. Основно ще бъдат реконструирани кухня и всички санитарни помещения в корпуса.\r\nДневният център ще функционира напълно самостоятелно от детската ясла. Самостоятелно за нуждите на дневния център ще бъде обособена и част от двора на детското заведения. В тази част ще бъдат изградени сензорна градина и съоръжения необходими за последваща, подпомагаща работа на психолозите и педагозите в центъра с децата. В рамките на този проект ще бъде доставено и съответното оборудване на корпуса, в който ще бъде разположен Дневният център за подпомагане на деца с тежки множествени увреждания и на техните семейства.\r\nРемонтните дейности трябва да приключат в рамките на 110 дни. „Надяваме се, че сроковете ще бъдат съкратени и през септември ще имаме една напълно реновирана сграда“, каза още Даниела Коева.\r\nСлавяна ГАЙДАРОВА", "date": "2018.06.12", "title": "Стара Загора: Започва изпълнението на първата част от проекта „Развитие на услуги за деинституционализация на грижите за деца в община Казанлък“"}
{"url": "http://www.focus-news.net/news/2018/06/12/2533033/ilona-staneva-balgarskata-zhena-predpriemach-e-dostoyna-za-uvazhenie-ne-samo-u-nas-no-i-po-sveta.html", "text": "Приключи третата, последна част от практическата среща „Ключовете за успех на жените в бизнеса” – дневно Business Lady Live събитие със споделяне на практически опит. Срещата е част от седмото издание на Годишните награди „Business Lady 2017”, инициирани от сп. Business Lady и Business Lady Club, съобщиха организаторите от списание \"Business Lady\".\r\nВ третия панел бяха разгледани темите:\r\nКак го правят успешните бизнес дами: социалните роли на жените в 21 век и техники за приоритизиране, женската енергия и предприемачеството – как да се настроим ментално за успешен бизнес, както и ролеви игри. \r\nУчастие взеха: Илона Станева - Директор „Маркетинг и реклама”, Първа инвестиционна банка, Илияна Захариева - Директор „Корпоративни комуникации”, А1 (Мтел), Стойне Василев - Предприемач и основател на SmartMoney.bg, Жана Иванова - Собственик на Издателска къща „Жануа`98\", Яна Данаилова - Нутриционист и специалист по хранене, сертифициран преподавател по йога, д-р Наталия Футекова - Предприемач, основател ERP Academy, Мила Захариева - Основател на Корект Консулт Партнерс, Илияна Захариева – директор Корпоративни комуникации, А1 (Mtel)\r\nЯна Данаилова заяви: „Жената е началото, тя дава енергията. С нашата женска мъдрост можем да превърнем всяка компания в успешен бизнес. Ние раждаме живота – както в личен план, така и в бизнеса. Така че, трябва да даряваме любов и добро. За да бъдем успешни, трябва да използваме женските си качества”.\r\nЖана Иванова каза следното: „Разликата между женската и мъжката енергия. Задачата на жената е да повдигне първо себе си, после и мъжа. Тя заставя мъжа да мисли, като внася мир и спокойствие в душата му. Един от нашите автори, Норбеков казва: „Жената е ангел, тя е между човека и Бога. След като даваме живот, това означава, че можем да вдъхнем живот на абсолютно всичко\". Петър Дънов: „Жените могат да спасят и ще спасят света”. \r\nМила Захариева коментира: „Жените трябва да бъдем обгрижвани и да чувстваме сигурността на мъжа до нас. Успешната жена може да се познае, когато е щастлива и доволна от своя личен и професионален живот. Аз се чувствам добре тогава, когато помагам, т.е. когато давам”.\r\nВероника Боева заяви: „Ролята на жената е да създава пространство от любов. В днешно време обаче, лично аз смятам, че жените сме повече мъже, отколкото жени – поемаме огромно количество отговорности, командваме и др.”.\r\nСтойне Василев каза: „Опитвам се да добавям стойност в живота на хората. Този, който има повече енергия и работи повече за реализирането на своите идеи, успява в по-голяма степен. Разликата при мъжете и жените е в доверието. Мъжете взимат бързи решения, докато жените са по-силни в комуникациите и общуването. Ако говорим за инвестиции, жените се задълбочават във всички детайли и взимат премерени решения”.\r\nИлияна Захариева посочи: „Дамите от корпоративния свят и лично мен ме вдъхновява. На работното място трябва да бъдем оценявани според капацитета и уменията си, както и по професионалните ни качества. Шерил Самбърг говори много добре за баланса между личния и професионалния живот. Един от основните проблеми, които тя засяга е в липсата на достатъчно самочувствие – да застанем на масата с мъжете, да заявим себе си и възможностите си. Това е моят ролеви модел. Също вярвам в женските общности и подкрепата ни една към друга, съобразно интересите”.\r\nЛилия Кръстева отбеляза следното: „Ние живеем и работим в един все още мъжки свят. В България имаме огромен процент дами на мениджърски позиции. Аз си оставам дама, независимо каква среща провеждам. Виждам, че се опитваме да намерим себе си като жени в професионалния живот – това е личен избор. Дали ще се държи мъжки на бизнес среща с мъже, или ще решим да запази женското си поведение е въпрос на личен избор. Дали ще се нагърбим с мъжките задачи или ще ги оставим за тях – всичко това е въпрос на личен избор”.\r\nИлона Станева каза: „Българската жена - предприемач е достойна за уважение. Ще подкрепя това с малко статистика. Разработвайки продукта Smart Lady за жените – предприемачи, искахме да проверим дали се намираме на точното място в точното време. Знаете ли, че по статистика на НСИ от 2007 до 2017 година българките, стартирали и развили свой собствен бизнес са нарастнали с повече от 50%. У нас 85% от жените предприемачи имат висше образование. 37% от тях са с второ висше, а 10% са с допълнителна квалификация в трета сфера. Българската жена – предприемач е достатъчно дейна, взима решение за старт на бизнес в една по-осъзната възраст, с премерен риск и наличен опит, знае какво иска и не взима решения на прима виста, всичко се премисля. Мъжете са по-хазартни в инвестиционно отношение. Жените са по-обрани в чисто финансов аспект – те не рискуват. От тази гледна точка, това ги прави желан партньор за всяка финансова институция. Независимо от сферата, българката – предприемач се грижи особено много за нейния екип, тя го приема като свое семейство. Програмата дава една сигурност и подкрепа, която позволява на дамите да бъдат по-уверени и успешни при управлението на бизнеса им. Повече от 70% от дамите са стартирали своя бизнес със собствени и семейни средства”.\r\nСпоред Лилия Кръстева мерилото за успеха е лично усещане къде искаш да стигнеш и начина, по който си вършиш работа. \r\nЖана Иванова добави, че успехът за една жена е комплексен – ние сме майки, съпруги, правим бизнес и имаме и лични интереси. „За нас е важно какво градим, как възпитаваме, дали сме успели да станем майки и какъв пример им даваме”, каза още тя.\r\nСпоред Вероника Боева мерилото за успех и личната ѝ мотивация е да може да изкарва толкова, че да може да дарява.\r\nСъбитието е организирано в две части: \r\nТази вечер предстои официална церемония, по време на която сп. Business Lady ще връчи своите годишни награди за 7-ма поредна година. По този повод организаторите са подготвили прекрасна шоу програма. Водещи на събитието ще бъдат актьорите Явор Ралинов и Илия Георгиев. Участие ще вземат още квартет Белканто (финалисти в Х-Фактор), младите цигуларки от Нов симфоничен оркестър, талантливите деца – музиканти и лауреати от фондация „Консонас” и шампионите на България за професионалисти в спортните танци от клуб по спортни танци „Проданс”. Тази година организаторите ще отличат дами в категории като: Икономика и мениджмънт, Здравеопазване, Строителство, Финансов сектор, Фармация, ИТ сектор, Човешки ресурси, Земеделие, Бързо развиваща се компания, Личност - вдъхновител и други. \r\nНаградите се връчват за най-голям принос на българската делова жена в различни категории. Целят да се даде гласност на успешните управленски модели, ефективните бизнес практики и адекватно развитие на човешкия капитал, като по този начин се поощри женското предприемачеството сред българската общественост.", "date": "2018.06.12", "title": "Илона Станева: Българската жена предприемач е достойна за уважение,  не само у нас, но и по света"}
{"url": "http://www.focus-news.net/news/2018/06/12/2533026/rumen-petkov-abv-tryabva-da-ima-yasen-razyasnitelen-rezhim-za-deklaratsiyata-na-formata-bukuresht-9.html", "text": "Председателят на политическа партия АБВ Румен Радев представи по време на пресконференция декларацията, която беше приета на 8 юни от формата „Букурещ 9“, които са деветте източноевропейски държави членки на НАТО, предаде репортер на Радио „Фокус“ – Пловдив. Декларация е приета с участието президента на Република България Румен Радев. „В нея се посочват няколко неща, които будят основателни въпроси. Каква е била реакцията на този текст от страна на господин Радев? Защото в текста на този документ се отбелязва с дълбоко притеснение, че: „Русия продължава многостранните си дестабилизиращи действия и политики отвъд границите на НАТО, както и на територията на Алианса“. Считам, че тук господин Радев е длъжен да обясни на българското общество какво точно го е мотивирало да подкрепи този текст. Защото думите „многостранни дестабилизиращи действия и политики“ трябва да имат и конкретно съдържание и затова нашият държавен глава трябва да обясни на обществото ни какъв е неговия мотив да подкрепи точно този текст“, каза Румен Петков. По думите му в декларацията пише, че Руската федерация носи отговорност за дестабилизирането на Източна Украйна, че застрашава териториалната цялост на Грузия, че се намесва във вътрешните работи и на Република Молдова. Петков коментира, че трябва да има ясен разяснителен режим какво се има предвид. „В документа се говори и за приветстване на усилията за увеличаване на военното присъствие на НАТО в Черно море и Прибалтика, което не кореспондира с позицията на българското правителство по въпроса отпреди време“, каза Румен Петков. По думите му текстът се нуждае от обяснение какво и как се има предвид от президентската администрация. Той коментира, че министър-председателят е обявил, че за разполагането на допълнителни сили в Черно море не е решение. „Подобни действия могат до увеличат напрежението в региона и да рефлектират директно върху българската икономика, особено в сектор туризъм“, каза Петков. Той коментира, че редица европейски държави увеличават стокообмена и инвестиционните си взаимоотношения с Руската федерация, въпреки санкциите, наложени от ЕС.\r\nВесела КРЪСТЕВА", "date": "2018.06.12", "title": "Румен Петков, АБВ: Трябва да има ясен разяснителен режим за декларацията на формата „Букурещ 9“"}
{"url": "http://www.focus-news.net/news/2018/06/12/2533023/prelyudiya-kam-mira-za-kakvo-se-dogovoriha-donald-tramp-i-kim-chen-un-na-istoricheskata-sreshta-v-singapur-obzor.html", "text": "Точно в 9:05 часа местно време (4:05 българско) държавният глава на САЩ Доналд Тръмп и лидерът на Северна Корея Ким Чен-ун си стиснаха ръцете и се отправиха за преговори на четири очи, с което бе даден официален старт на историческата среща на върха на остров Сентоса, Сингапур.\r\nМесеци наред двамата лидери си разменяха остри думи, а световните медии с тревога наблюдаваха нарастващото напрежение на Корейския полуостров, което накара мнозина да заговорят за реална опасност от трета световна война. Но на срещата в Сингапур нищо не попречи на Доналд Тръмп и Ким Чен-ун да се усмихват широко пред камерите в хотел „Капела“ – американският президент дори на няколко пъти потупа приятелски по гърба лидера на най-изолираната комунистическа държава в света. Цели на срещата \r\nКакво предизвика обрата? Срещата на върха между Доналд Тръмп и Ким Чен-ун в Сингапур стана възможна след месеци на сериозни дипломатически усилия и активно посредничество на трети страни като Южна Корея и Китай. Следва да се отбележи, че Пхенян също направи редица отстъпки в името на диалога с Вашингтон – Северът освободи трима осъдени за шпионаж в страната американци и закри ядрения полигон „Пхунгери“.\r\nДвете страни влязоха в преговори с ясно поставени цели. Вашингтон преследваше „пълна и необратима“ денуклеаризация на Северна Корея. На свой ред Пхенян се надяваше на отслабване на санкционния натиск и пълното премахване на ограниченията в бъдеще, а също и получаване на гаранции за сигурността си след завършването на ядреното разоръжаване. Впечатления\r\nРазговорът между Доналд Тръмп и Ким Чен-ун продължи около 48 минути, а веднага след приключването му американският президент увери,  че срещата на върха със севернокорейския лидер е преминала „по-добре, отколкото някой можеше да очаква“. След това Тръмп изненада журналистите, като обяви, че двамата лидери ще подпишат споразумение за признаване на напредъка на преговорите и ще се ангажират да запазят инерцията им.\r\nНа свой ред лидерът на Пхенян отбеляза, че „много хора по света ще си мислят“ за срещата на върха между САЩ и Северна Корея „като за някаква форма на фантастика“. След това Ким Чен-ун увери, че след историческата среща на върха двамата лидери са решили „да загърбят миналото“ и обеща, че „светът ще стане свидетел на големи промени“. Резултати от срещата\r\nПървоначално не стана ясно какъв точно „съвместен документ“ са подписали лидерите на САЩ и Северна Корея. Американският президент подчерта, че той е многостранен. „Подписахме много важен документ. Достатъчно всеобхватен. И двамата се радваме на честта да го подпишем“. Същевременно президентът на САЩ обеща „много бързо“ да бъде започнат процес за по-нататъшното развитие на отношенията между Вашингтон и Пхенян, като добави, че двете страни „ще впечатлят с резултатите, които успеят да постигнат. Отношенията между САЩ и Северна Корея ще се различават от тези, които имаха до този момент“, увери Тръмп.  \r\nЗа какво се договориха Доналд Тръмп и Ким Чен-ун на историческата среща в Сингапур?\r\n1.\tЯдрено разоръжаване на Корейския полуостров\r\nЛидерът на Северна Корея Ким Чен-ун се ангажира с „пълна денуклеаризация на Корейския полуостров“. Съответното обещание се съдържа в съвместното споразумение, подписано след историческата среща на върха в Сингапур с държавния глава на САЩ Доналд Тръмп.\r\nВ текста не се споменават исканията на САЩ за „пълно, проверимо и необратимо ядрено разоръжаване\", но в него все пак се съдържат гаранции за проверки на ядрения арсенал на Пхенян, макар и по-неясно формулирани. \r\nСпоразумението за ядрено разоръжаване на Корейския полуостров, който лидерите на Вашингтон и Пхенян подписаха след историческата среща на върха в Сингапур, е „по-слабо“ в сравнение с по-рано поетите ангажименти, коментира  Адам Маунт, старши сътрудник във Федерацията на американските учени.\r\nДокументът „не е по-силен, всъщност, той е значително по-слаб от предходните ангажименти, които Северна Корея е поемала по ядрения въпрос… Честно казано, очаквах повече от това“, призна Маунт, като подчерта, че в споразумението от Сингапур не се споменава нищо за доказуема или необратима денуклеаризация.  Но споразумението изобщо не е провал: „Ако срещата на върха наистина доведе до продължителни отношения, които да намалят на напрежението на полуострова, документът ще се разглежда като успех\", обясни експертът.\r\n„С течение на времето, ако можем да намалим конвенционалната заплаха за Южна Корея, ако можем да повдигнем въпроса за правата на човека, този процес може в крайна сметка да доведе до ядрени ограничения\", допълни Маунт.\r\n2.\tСАЩ ще представят гаранции за сигурността на Северна Корея\r\nВ замяна на поемането от страна на Пхенян на ангажимента за денуклеаризация, САЩ ще представят гаранции за сигурността на Северна Корея.Това също е заложено в съвместния документ, подписан след историческата среща на върха между президента на САЩ Доналд Тръмп и севернокорейския лидер Ким Чен-ун. \r\n„Президентът (на САЩ Доналд) Тръмп се задължи да представи гаранции за сигурността на Северна Корея, а Ким Чен-ун потвърди твърдата и непоколебима привързаност към пълното разоръжаване на Корейския полуостров“, се казва в документа, който Тръмп показа пред журналистите в Сингапур. \r\n3.\tПродължаване на диалога на ниво външнополитически ведомства\r\nСАЩ и Северна Корея се обвързаха с провеждането в най-кратки срокове на нови преговори на ниво представители на външнополитическите ведомства на двете страни. По-късно стана ясно, че такива ще бъдат организирани още следващата седмица.\r\n4.\tСАЩ няма да отменят санкциите срещу Северна Корея\r\nВ рамките на пресконференцията след историческата среща на върха в Сингапур държавният глава на САЩ Доналд Тръмп заяви, че към настоящия момент санкциите срещу Северна Корея няма да бъдат отменяни, но сподели, че Вашингтон би искал да ги свали колкото е възможно по-скоро. „Санкциите ще бъдат свалени, когато сме сигурни, че ядрените оръжия вече не са фактор\", заяви Тръмп на пресконференцията в Сингапур. „Надявам се, че това ще е скоро... в определен момент с нетърпение очаквам да ги вдигна\".\r\n5.\t САЩ ще прекратят провеждането на военни учения на Корейския полуостров, но няма да изтеглят военнослужещите си от Южна Корея\r\nВ рамките на пресконференцията след срещата с Ким Чен-ун, Тръмп обяви, че САЩ ще спрат провеждането на военни учения на Корейския полуостров. \r\nВашингтон и Сеул са съюзници и всяка година провеждат съвместни учения, които предизвикват острата реакция на Пхенян. „Ще спрем с военните игри, което ще ни спести огромна сума пари“, заяви Тръмп пред репортерите в Сингапур. \r\nДържавният глава на САЩ поясни, че в рамките на преговорите с Ким Чен-ун не е обсъждано изтеглянето на американските войски от Южна Корея, но изрази увереност, че „в някакъв момент“ това ще се случи и военните на Вашингтон ще напуснат полуострова. „Може би някой ден, но не сега“, заяви Тръмп.\r\n6.\tСеверна Корея се съгласи да предаде на САЩ тленните останки на американски военнопленници\r\n7.\tКим Чен-ун ще посети Вашингтон, а Доналд Тръмп – Пхенян\r\nВ Сингапур стана ясно, че Доналд Тръмп е поканил севернокорейския лидер на посещение в Белия дом. На свой ред американският президент не изключи възможността за визита в Пхенян. Тереза Герова", "date": "2018.06.12", "title": "„Прелюдия към мира“: За какво се договориха Доналд Тръмп и Ким Чен-ун на историческата среща в Сингапур (ОБЗОР)"}
{"url": "http://www.focus-news.net/news/2018/06/12/2533038/konstantin-yankov-sayuz-na-balgarskite-uchiteli-burgas-uvelichenieto-na-zaplatite-v-sferata-na-obrazovanieto-shte-stimulira-poveche-mladi-uchiteli-da-navlyazat-v-sistemata.html", "text": "Увеличението на заплатите в сферата на образованието ще стимулира повече млади учители да навлязат в системата. Това коментира за Радио „Фокус“ - Бургас Константин Янков, председател на Съюза на българските учители в Бургас. „Очаква се доста голяма част от колегите, които са в училище през тази и следващата година да излязат в пенсия. В големите градове този недостиг почти не се усеща, за разлика от по-малките населени места. Много учители продължават да работят и след пенсия. Много студенти, които завършват своите специалности, не избират попрището на учителската професия“. Според Янков причините са ниското заплащане и условията на труд. „По отношение на изключително големите отговорности, които се възлагат в момента на учителя и натиска, на който са подложени от страна на родителите, административните тежести, които отнемат времето на учителя за самоподготовка“, добави Янков. Той поясни, че разчета през целия мандат за увеличение на заплатите се изпълнява точно от страна на държавниците.\r\nЯнислава КРЪСТЕВА", "date": "2018.06.12", "title": "Константин Янков, Съюз на българските учители - Бургас: Увеличението на заплатите в сферата на образованието ще стимулира повече млади учители да навлязат в системата"}
{"url": "http://www.focus-news.net/news/2018/06/12/2533041/mariya-zhaygerova-sayuz-na-balgarskite-uchiteli-smolyan-uvelichenieto-na-zaplatite-na-uchitelite-e-chast-ot-politikata-koyato-e-predprielo-pravitelstvoto.html", "text": "Увеличението на заплатите на учителите е част от политиката, която е предприело правителството. Това заяви за Радио „Фокус“ – Смолян Мария Жайгерова, председател на Съюза на българските учители в Смолян по повод планираното увеличение на учителските заплати от началото на 2019 г. „Увеличението на учителските заплати е постигнато с подписване на нов колективен договор на 11 юни. Там са договорени не само ръста на заплатите, защото той може да стане и с покачването на единните разходни стандарти за учениците, където е планувано 20% покачване. Този ръст на единния разходен стандарт ще се отрази върху заплатите на учителството. Това е политиката на правителството, тъй като при встъпването на правителството, премиерът Борисов обеща, че заплатите на учителите ще скочат двойно. При това положение всяка година е планувано това покачване на заплатите на учителите и всичко върви по план. Заедно с това може да се постигне и покачване на единния разходен стандарт за издръжка на ученика“, поясни Жайгерова. Тя отбеляза, че това е политика, която е предприело правителството и на този етап всичко върви канализирано и всички работещи в тази сфера отчитат, че това се случва в нашето образование. „Заедно с колективния трудов договор са договорени по-високи размери на допълнителните часове, които са над нормата преподавателска заетост на учителите, там е увеличен размерът на стойността на един час, в зависимост от образователната степен, която има учителя. Смятам, че това, което е направено е точно в тази посока – повишаване ръста на възнагражденията в образованието“, подчерта Жайгерова.\r\nТя уточни, че не парите определят духа на българския учител, но това е оценка на неговия труд и подчерта, че отговорността, която има учителят влизайки в час на извънкласните дейности, цялостната помощ и дейност, която той осъществява в рамките на работния ден и след него, защото има дейности, които се провеждат с родители, всичко това е обвързано с неговата длъжностна характеристика и с признанието на неговия труд от обществото. „Може само да ни радва, че по някакъв начин обществото отчита колко отговорен е труда на учителя и затова получава и това възнаграждение“, каза още Жайгерова.\r\nНели ГЕРГЬОВСКА", "date": "2018.06.12", "title": "Мария Жайгерова, Съюз на българските учители – Смолян: Увеличението на заплатите на учителите е част от политиката, която е предприело правителството"}
{"url": "http://www.focus-news.net/news/2018/06/12/2533032/kathimerini-panos-kamenos-nyama-da-podkrepi-sporazumenie-za-imeto-s-makedoniya-predvizhda-che-to-nyama-da-bade-prieto-i-ot-byurm.html", "text": "Председателят националистката партия „Независими гърци“ (АНЕЛ) и младши партньор в оглавяваното от СИРИЗА (Съюза на радикалното ляво) коалиционно гръцко правителство Панос Каменос отново потвърди във вторник, че фракцията няма да подкрепи сделка между Атина и Скопие за името на БЮРМ (Бившата югославска република Македония), в която се съдържа термина „Македеония“, но също сигнализира, че няма да постави под риск коалиционното правителство, пише електронното издание на гръцкия вестник Kathimerini.\r\nВ хода на пресконференция в Атина във вторник, Панос Каменос, който е също и министър на отбраната, заяви, че независимо от несъгласието на АНЕЛ за име, съдържащо „Македония“, той и премиера Алексис Ципрас са в „тясно сътрудничество по въпроса“.\r\nПолитикът добави, че може да отнеме повече от година, докато се стигне до гласуване на гръцките депутати за одобрение на евентуално споразумение, постигнато между премиерите на двете страни, тъй като БЮРМ ще трябва да прокара предложението през парламента и през референдум.\r\nСделката, за която се твърди, че в момента се обсъжда между Ципрас и неговия македонски колега Зоран Заев „никога няма да бъде одобрена“ на референдум в БЮРМ, нито от тамошните депутати, уверен е Каменос, който е на мнение, че пробивът по десетилетния спор все още е далеч.\r\n„Катимерини“ припомня, че Заев и Ципрас са говорили по телефона в понеделник, в дискусия, оценена като позитивна и от двете страни. Следващият разговор по темата, който бе планиран за вторник, изглежда е забавен за кратко, тъй като македонският премиер иска да информира посредника на ООН Матю Нимиц за последните развития, твърди гръцката телевизия Skai.\r\nИзточници от правителството в Атина са заявили пред Reuters, че „сделката може да бъде анонсирана дори днес“.\r\nКаменос се е отговорил и на основната опозиционна партия в Гърция, като е призовал Нова Демокрация да изясни позицията си относно преговорите за името. Той е добавил още, че параметрите на споразумението, които все още са в процес на обсъждане, са същите, които е предложил министър-председателят от партията Костас Караманлис през 2007-а година.\r\nМеждувременно, националистическият лидер е използвал възможността да отправи предупреждение към депутатите от своята партия АНЕЛ относно позицията, която те са избрали да защитават по въпроса за името на БЮРМ, като заяви, че „всеки, който възприеме различна от партийната линия, автоматично ще бъде изключен от редиците на фракцията“.\r\nПревод и редакция:", "date": "2018.06.12", "title": "Kathimerini: Панос Каменос няма да подкрепи споразумение за името с „Македония“, предвижда, че то няма да бъде прието и от БЮРМ"}
{"url": "http://www.focus-news.net/news/2018/06/12/2533040/diana-georgieva-balgarska-platforma-za-mezhdunarodno-razvitie-balgarkite-poluchavat-sredno-s-16-po-nisko-zaplashtane-v-sravnenie-s-mazhete.html", "text": "Жените в България са в неравнопоставено положение спрямо мъжете, особено по отношение на заплащането. Това съобщи пред Радио „Фокус“ – Сливен Диана Георгиева, представител на Българската платформа за международно развитие. Въпреки законодателството, което е сходно с това в развитите европейски страни и гарантира равенство между половете, българките получават средно с 16% по-ниско заплащане в сравнение с мъжете на същите позиции. При пенсионерите тази разлика достига 40%. Много по-малко са и жените на ръководни длъжности, в НС например жените – депутати са едва 19%. „Въпреки че жените заемат министерски постове, те са част от изпълнителната власт, а не на тази, която взима решенията и реално управлява“, поясни Георгиева. Според експерта причината за неравнопоставеността на жените в обществото са стереотипите и традициите в Българското общество. Този и други проблеми, свързани с качественото образование, доброто здраве и справедливостта, бяха обсъдени в Сливен на информационна среща, посветена на участието на гражданското общество в изработването и изпълнението на политиките за развитие  на ООН, организирана от Българската платформа за международно развитие. В нея взеха участие представителите на държавната и местната власт, неправителствени организации и представители на Младежкото самоуправление.\r\nЛюдмила ЙОРГОВА", "date": "2018.06.12", "title": "Диана Георгиева, Българска платформа за международно развитие: Българките получават средно с 16% по-ниско заплащане в сравнение с мъжете"}
{"url": "http://www.focus-news.net/news/2018/06/12/2533031/mkd-makedoniya-i-evropeyskite-lideri-se-podgotvyat-za-dogovora-za-imeto-na-makedoniya-angela-merkel-e-informirana-za-postignatiya-napredak.html", "text": "В очакване на днешния телефонен разговор между премиерите на Македония и Гърция Зоран Заев и Алексис Ципрас, на който трябва да бъде обявен договорът за разрешаване на спора за името, дипломатическият представител на Атина в Брюксел е информирал колегите си за очаквания пробив в преговорите, съобщава скопското електронно издание МКД.\r\nПо данни на редакцията посланикът е разкрил пред дипломатите, че договорът ще бъде обявен днес.\r\nДипломатически източници разкриват, че на македонския премиее в понеделник  се е обадила и Ангела Меркел. След това германският канцлер е разговаряла с президента на Франция Еманюел Макрон. По непотвърдени данни тя е настояла Париж да не блокира определянето на дата за началото на преговорите с Македония за присъединяване към Европейския съюз.\r\nЗаев на свой ред заяви заяви, че се надява на споразумение след вчерашния разговор с Ципрас, с когото, съгласно думите му, са постигнали „наистина качествено подобряване на преговорите\".\r\n„Надявам се, че днес ще можем да съобщим нещо хубаво обществеността. Казах, че съм оптимист и че е възможно да се постигне споразумение, но днес имаме още един съществен разговор, много важен за мен. Надявам се, че ще приключим всички аспекти, за да изпълним очакванията и на двете страни\", коментира Заев.Тереза Герова", "date": "2018.06.12", "title": "МКД (Македония): И европейските лидери се подготвят за договора за името на Македония, Ангела Меркел е информирана за постигнатия напредък"}
{"url": "http://www.focus-news.net/news/2018/06/12/2533043/vidin-na-gkpp-dunav-most-2-sa-zadarzhani-6-000-litra-etilov-alkohol-patuvashti-s-neverni-dokumenti-kam-strana-ot-es.html", "text": "Служители на Митница \"Лом\" са задържали 6 000 литра етилов алкохол, пътуващ с неверни документи към страна от ЕС. Това съобщиха от пресцентъра на Агенция \"Митници\".\r\nНа 8 юни 2018 г. около 03.30 часа мобилен екип на Митница \"Лом\", работещ в района на ГКПП \"Дунав мост 2\", спира за проверка камион с българска регистрация. По документи товарният автомобил превозвал различни стоки за страна от ЕС. При проверка на документите инспекторите установили, че един от товарите е обявен като медицинска тинктура - индиго кармин, използван за изследване на бъбреците. На проверяващите направило впечатление огромното количество течност, натоварена в 6 ПВЦ-куба с вместимост по 1000 литра, както и фирмата изпращач. \r\nПри отварянето на един от кубовете служителите установили, че течността е синя на цвят, с характерния мирис и физически показатели на етиловия алкохол. Направеното замерване с денситометър е отчело 96.3 алкохолни градуса . \r\nВзети са проби за лабораторен анализ. Пратката е задържана в склад на Митница \"Лом\". Работата по случая продължава.", "date": "2018.06.12", "title": "Видин: На ГКПП \"Дунав мост 2\" са задържани 6 000 литра етилов алкохол, пътуващи с неверни документи към страна от ЕС"}
{"url": "http://www.focus-news.net/news/2018/06/12/2533044/dobrich-obshtinskiyat-mladezhki-tsentar-organizira-neformalno-obuchenie-na-tema-eksploatatsiya-na-detskiya-trud.html", "text": "Общинският младежки център (ОМЦ) „Захари Стоянов“ в Добрич организира неформално обучение на тема „Експлоатация на детския труд“, съобщиха от екипа на центъра. Днешният Световен ден за борба срещу експлоатацията на детския труд, както и настъпващият активен летен работен сезон, в който участват младежи от града, са повод за организиране на събитието. Работата е важна, за да живеят хората достойно, а правото на работа е човешко право, но трябва ли децата също да работят. Този и други актуални по темата въпроси са били част от дискусията. Участниците в обучението са имали възможност да разширят своето познание за понятието детски труд, представени са конкретни примери в обществото, обсъдени са правилата за започване на работа на лица под 18 години според Кодекса на труда. Младежките работници и младежите от СУ „Св. Климент Охридски“ са си пожелали лято, изпълнено с емоции, обръщайки повече внимание на предлаганите условия на труд.", "date": "2018.06.12", "title": "Добрич: Общинският младежки център организира неформално обучение на тема „Експлоатация на детския труд“"}
{"url": "http://www.focus-news.net/news/2018/06/12/2533045/ministar-krasen-kralev-konventsiyata-makolin-tryabva-da-bade-ratifitsirana-za-da-varvim-napred-v-bitkata-s-izmamite-v-sporta.html", "text": "Конвенцията „Маколин” трябва да бъде ратифицирана, за да вървим напред в битката с измамите в спорта. Това каза министърът на младежта и спорта Красен Кралев по време на конференция „Спортът за всички като средство за интеграция и мост между традиции и иновации“, предаде репортер на Агенция „Фокус“.\r\n„Като председател на Съвета на ЕС България постави на дневен ред редица актуални проблеми в сектор „Спорт“. Убеден съм, че тяхното разрешаване ще бъде от полза на всички държави-членки. Една от нашите приоритетни теми е утвърждаването на европейските ценности чрез спорта, защото той сближава хората, улеснява интеграцията и помага за успешната превенция срещу насилието. Спортът може да служи като платформа за много процеси, които ще допринесат за сплотяването и просперитета на нашата европейска общност. Ние можем и трябва да разчитаме на огромната мощ на спорта, която ще ни улесни при приобщаването на нови държави, ще ни помогне в борбата с радикализацията и ще ускори реализирането на целите на ЕС“, каза още той.\r\nМинистър Кралев посочи, че за него като спортен министър борбата с допинга е лична кауза, за която ще работи и в бъдеще с всички сили. „Ще продължа да участвам и в търсенето на разумно решение на конфликта между Международната федерация по баскетбол и Евролигата. Това е проблем, който пряко и косвено засяга повечето страни-членки и който разрушава устоите на честната игра. По време на нашето председателство проведохме редица разговори за това, като с темата се ангажира лично и премиерът Бойко Борисов“, коментира още той и посочи, че искрено вярва, че резултатът от тези усилия ще дойде скоро.\r\n„Искаме да запазим и предадем на следващите поколения изконните принципи на честната игра при равни условия за всички. Време е наистина за целенасочени и категорични действия, за да спрем използването на спорта за манипулация, корупция, пране на пари и незаконни печалби. Време е да се намери решение на ситуацията, в която е поставена Европа, и конвекцията „Маколин” да бъде ратифицирана, за да вървим напред в битката с измамите в спорта. Така че още веднъж апелирам за възобновяване на дебатите по конвенцията, която смятам за изключително необходима“, каза още министър Кралев.\r\nЦветилена СИМЕОНОВА", "date": "2018.06.12", "title": "Министър Красен Кралев: Конвенцията „Маколин” трябва да бъде ратифицирана, за да вървим напред в битката с измамите в спорта"}
{"url": "http://www.focus-news.net/news/2018/06/12/2533039/alsat-m-makedoniya-tova-sa-etapite-za-eventualno-postigane-na-dogovor-mezhdu-makedoniya-i-gartsiya.html", "text": "В продължение на текста за основите на договора, който се очаква да бъде подписан в Преспа до края на седмицата, който бе получен от редакцията на излъчващият на албански скопски телевизионен канал „Алсат – М“ от гръцки и международни посреднически представители в Атина, са приложени и следните етапи:\r\n-\tДоговорът трябва да бъде приет от парламента на Македония (правителството на Заев има нужното мнозинство)\r\n-\tПри неподписване от страна на президента на Македония Георги Иванов, договорът се връща за повторно гласуване в народното събрание\r\n-\tПисмо от гърцкото правителство до ЕС и НАТО, с което се препоръчва започване на присъединителни преговори между Северна Македония и ЕС и приемане в НАТО, при условие, че е направена ревизия на македонската конституция.\r\n-\tНа съветът на министрите на външните работи на ЕС (25-26 юни) и срещата на върха (28-29 юни) да се изпрати позитивен сигнал на Северна Македония за започване на преговори за присъединяване, без да се взима предвид опозицията на Франция и Нидерландия, а подкрепата на Германия.\r\n-\tНа срещата на върха на НАТО (11 юли) да се отправи покана за членство, при условие, че са направени конституционни промени.\r\n-\tПравителството на Заев трябва да изпрати писмо до 190+ държави, които признават „Република Македония“, че името Severna Makedonija ще се употребява в двустранната и в международната комуникация\r\n-\tВ периода от юли до декември 2018 година, правителството на Заев ще трябва да проведе референдум и ако резултатът е позитивен, ще бъдат направени конституционните промени. Ако е негативен, има план „Б“ – за провеждане на парламентарни избори с характер на референдум.\r\n-\tСлед прилагането на договора в Северна Македония, споразумението ще бъде ратифицирано от гръцкия парламент едновременно с гласуването за приемане на съседната страна в НАТО.\r\nПревод и редакция:", "date": "2018.06.12", "title": "„Алсат – М“ (Македония): Това са етапите за евентуално постигане на договор между Македония и Гърция"}
{"url": "http://www.focus-news.net/news/2018/06/12/2533048/daniela-koeva-zam-kmet-na-kazanlak-zapochvat-remontni-deynosti-v-sgradata-na-tsentara-za-obshtestvena-podkrepa-s-tsel-razshiryavane-na-deynostta-mu.html", "text": "Предстои да бъдат извършени строително–ремонтни дейности на втория етаж в сградата на Центъра за обществена подкрепа в Казанлък като част от проекта на Общината „Развитие на услуги за деинституционализация на грижите за деца в община Казанлък“ по Оперативна програма „Региони в растеж“ – 2014 – 2020. Това каза за Радио „Фокус“ зам.-кметът Даниела Коева. Тя добави, че целта е да бъде разширен диапазонът на услуги предлагани до момента в Центъра. Целта на услугите е да повишат качеството на живот на децата и семействата в риск. Ще бъдат предоставяни още две нови услуги от Центъра за обществена подкрепа – т.нар. „Синя стая“.\r\nИнфраструктурната работа по този проект е свързана с преустройство на част от съществуващите помещения в такива, които да подсигурят възможностите за предоставяне на досега съществуващите услуги в Центъра, както и да бъдат основно ремонтирани помещения за персонала, санитарни помещения, кухненски боксове, като най-съществената част от проекта е да бъде осигурен достъп на хора с увреждания, които да могат да ползват Центъра за обществена подкрепа.\r\nИндивидуалната стойност на строително-монтажните работи, които ще бъдат извършени на втория етаж на Центъра за обществена подкрепа са на стойност 79 хиляди лева и те са част от цялата стойност от 531 хил. лв. на проекта „Развитие на услуги за деинституционализация на грижите за деца в община Казанлък“, в рамките на който ще бъде преустроена и част от детска ясла „Надежда“ и превърната в Дневен център за деца с тежки множествени увреждания.\r\nВ Центъра за обществена подкрепа ще бъдат изградени и две спални помещения с капацитет 4 души, кухня, трапезария за потребителите на услугите и т.нар. „Синя стая“ – една от новите услуги.\r\nРемонтните дейности трябва да бъдат извършени в рамките на 80 дни. „Очакванията ни са до средата на септември да сме приключили с инфраструктурните дейности и по двете сгради и да стартираме доставката на оборудване“, каза Даниела Коева.\r\nСлавяна ГАЙДАРОВА", "date": "2018.06.12", "title": "Даниела Коева, зам.-кмет на Казанлък: Започват ремонтни дейности в сградата на Центъра за обществена подкрепа с цел разширяване на дейността му"}
{"url": "http://www.focus-news.net/news/2018/06/12/2533047/kyustendil-dvama-dushi-sa-zaginali-pri-patni-intsidenti-ot-nachaloto-na-godinata-v-oblastta.html", "text": "Двама души са загинали при пътни инциденти от началото на годината в областта. Това съобщи за Радио „Фокус” – Кюстендил Катя Табачка, говорител на Областна дирекция на МВР – Кюстендил. По думите ѝ от началото на годината в Кюстендилска област са възникнали 158 пътни произшествия, 14 от тях са тежки, убитите са двама, ранените 14. За същия период на 2017 година възникналите пътни произшествия са били 163, от тях тежките са били 38, а убитите – 8 души. Ранените са били 44. 147 от произшествията са били причинени по вина на водачите. Най-честите причини са неспазване на ограниченията за скорост, отнемане на предимство и неспазване на дистанция.\r\nВенцеслав ИЛЧЕВ", "date": "2018.06.12", "title": "Кюстендил: Двама души са загинали при пътни инциденти от началото на годината в областта"}
{"url": "http://www.focus-news.net/news/2018/06/12/2533042/rumen-tochev-avtomobilna-administratsiya-kyustendil-pri-uvedomyavane-na-sluchaen-prevoz-na-uchenitsi-se-izvarshvat-proverki-na-avtobusite-i-tehnite-vodachi.html", "text": "При уведомяване на случаен превоз на ученици се извършват проверки на автобусите и техните водачи. Това каза пред Радио „Фокус” – Кюстендил Румен Точев, началник на Областен отдел на „Автомобилна администрация” – Кюстендил. По думите му уведомлението трябва да се подаде от страна на превозвача. „Тогава нашите служители трябва да извършат предпътна проверка на автобуса и на документите на водача. Ние проверяваме изискването дали водачът има поне две години професионален опит като водач на автобус. Те не трябва да са над 25-годишна възраст. Проверяваме дали имат валидни удостоверения за психологическа годност. Проверяваме наличие на лиценз, допълнителен преглед на автобуса за проверка на оборудване. Освен това автобусът трябва да има и удостоверение за категоризация по системата за международна класификация за туризъм на Международния съюз за автомобилен транспорт”, каза Румен Точев. Според него служителите извършват и визуален оглед на техническото състояние на автобуса, който включва състояние на гумите, изправността на осветлението и на страничните огледала. Състоянието на предното панорамно стъкло, дали има течове от експлоатационни материали от автобуса. „Когато се извършва случаен превоз на деца и ученици ние сигнализираме и представителите на „Пътна полиция”, с цел те да проверят водача дали не е употребявал алкохол или упойващи вещества”, каза Румен Точев. По думите му в последните години в областния отдел на „Автомобилна администрация” не е постъпвало уведомление за случаен превоз на деца и ученици. Той уточни, че съгласно наредбата за извършване на обществен превоз на пътници и товари превозвачите са задължени да уведомяват на място, по пощата, по факс или по имейл съответния отдел, на чиято територия започва случайният превоз на деца и ученици, както и случаен превоз на всякакъв вид пътници. „Превозвачите не ни уведомяват. Не може в края на учебната година да не са извършвани такива екскурзии”, каза Румен Точев. По думите му учебните заведения, организатори на подобни екскурзии, трябва също да уведомяват Регионално управление на образованието, а тази институция да подава информация и към „Автомобилна администрация”, но и от там не е постъпвала такава информация.\r\nВенцеслав ИЛЧЕВ", "date": "2018.06.12", "title": "Румен Точев, „Автомобилна администрация” – Кюстендил: При уведомяване на случаен превоз на ученици се извършват проверки на автобусите и техните водачи"}
{"url": "http://www.focus-news.net/news/2018/06/12/2533049/sport-elitsa-kostova-zapochva-sezona-na-treva-sreshtu-shveytsarka.html", "text": "Българската тенисистка Елица Костова започва сезона на трева срещу швейцарката Виктория Голубич на турнира ITF в английския град Манчестър. 25-годишната Голубич е поставена под номер три в основната схема и в момента е 99-а в световната ранглиста. Костова е 186-а в класацията на WTA. Мачът трябва да се играе утре следобяд.", "date": "2018.06.12", "title": "Спорт: Елица Костова започва сезона на трева срещу швейцарка"}
{"url": "http://www.focus-news.net/news/2018/06/12/2533037/d-r-biserka-mihaleva-ruo-sliven-oblastta-se-narezhda-se-sedmo-myasto-v-stranata-po-uspeh-na-maturite-na-zrelostnitsite.html", "text": "Област Сливен се нарежда се седмо място в страната по успех на матурите на зрелостниците. Това съобщи пред Радио „Фокус“ – Сливен началникът на Регионалното управление по образование в Сливен д-р Бисерка Михалева. Общият бал за областта по БЕЛ е 4.27, а на вторият задължителен изпит – 4.56. И двата резултата са подобрени в сравнение с 2017 година, уточни д-р Михалева. Една пълна шестица на матурата по български език и 51 шестици на втори задължителен изпит са получили сливенските гимназисти. Непълните шестици по БЕЛ са 121, а на втори задължителен изпит 217. Много добрите оценки по БЕЛ са 320 и 184 по втори задължителен изпит, добрите съответно 388 и 262, средните оценки са 205 и 145, а слабите оценки по БЕЛ са 56 срещу 43 на втори изпит. Най-висок е успехът по немски език, където са се явили 13 зрелостника, резултатът е отличен 5,72, а най-нисък е резултатът по физика и астрономия. Средният успех по английски език е 5,53, математика – 4,75, следват история и цивилизация – 4,60, БЕЛ - 4,27, биология и здравно образование - 4,18, география - 4,17, философски цикъл – 3,93 и химия – 3,48. Гимназията с най-висок успех в областта по БЕЛ е ППМГ „Добри Чинтулов” – 516, ПГПЗЕ „Захари Стоянов” - 5,12, СУ „Христо Ботев\" - 4,51, ПХГ „Дамян Дамянов\" – 4,46, ПГИ „Проф. Д. Табаков\" – 4,42, НУФИ „Филип Кутев\" – 4,41, СУ „Иван Вазов\" – 4,38. В дъното на класирането са СПГСГ „Арх Г. Козаров\" – 3,47, СУ „Мина Пашов\" – 3,43, ПГТО „Д. Желязков\" – 3,33 и ПГМ - 3,04. 27 ученици от Сливен и областта показали най-висок успех от 6.00 по време на обучението в горния курс и на матурите ще получат награди – грамоти и книги на тържествена церемония в РУО – Сливен.\r\nЛюдмила ЙОРГОВА", "date": "2018.06.12", "title": "Д-р Бисерка Михалева, РУО – Сливен: Областта се нарежда се седмо място в страната по успех на матурите на зрелостниците"}
{"url": "http://www.focus-news.net/news/2018/06/12/2533053/dobrich-uvelichava-se-broyat-na-vavedenite-v-eksploatatsiya-zhilishtni-sgradi-v-oblastta.html", "text": "Увеличава се броят на въведените в експлоатация жилищни сгради в областта, също и на жилищата в тях. Това съобщи Илга Иванова, главен експерт в отдел „Статистически изследвания – Добри“ към Териториално статистическо бюро-Североизток, предаде кореспондент на Радио „Фокус” – Варна. Статистическите данни сочат, че през първото тримесечие годината броят на въведените в експлоатация жилищни сгради е 28, а новопостроените жилища в тях са 42. Спрямо първото тримесечие на 2017 г. сградите са с 15 повече, или със 115.4%, а жилищата в тях се увеличават с 13 или с 44.8%. От въведените в експлоатация новопостроени жилищни сгради през първото тримесечие на 2018 г. със стоманобетонна конструкция са 64.3%, а с тухлена - 35.7%. Област Добрич е на седмо място в страната по въведени в експлоатация жилищни сгради. В областта най-висок е делът на новопостроените жилища с три стаи (35.7%), следват тези с две стаи (31.0%), а най-нисък е делът на жилищата с пет, шест и повече стаи, съответно по 2.4%. Общата полезна площ на всички новопостроени жилища през първото тримесечие на 2018 г. в област Добрич е 4.4 хил. кв. м. Това е с 60.9% повече в сравнение със същото тримесечие на 2017 г., а жилищната площ нараства с 35.5% и достига 2.5 хил. кв. метра. Средната полезна площ на едно новопостроено жилище в област Добрич нараства от 95 кв. м през първото тримесечие на 2017 г. на 105.6 кв. м през същото тримесечие на 2018 година. За сравнение в страната средната полезна площ се увеличава от 89.3 кв. м на 96.6 кв. м за разглеждания период. Добрич е дванадесета сред областите с най-голяма средна полезна площ на едно новопостроено жилище.\r\nЖулиета НИКОЛОВА", "date": "2018.06.12", "title": "Добрич: Увеличава се броят на въведените в експлоатация жилищни сгради в областта"}
{"url": "http://www.focus-news.net/news/2018/06/12/2533050/veliko-tarnovo-mezhdunarodniyat-konkurs-za-nov-tsentar-na-grada-e-nay-mashtabniyat-v-balgariya.html", "text": "Международният архитектурен конкурс за нов градски център на Велико Търново, който е под мотото “Ново сърце за Стария град“, възложен от Община Велико Търново по инициатива на кмета Даниел Панов, е най-мащабният, провеждащ се в страната към момента. Това съобщиха от пресцентъра на Община Велико Търново. Интересът към него е изключително голям, което личи от количеството въпроси, пристигащи ежедневно от целия свят към организаторите.\r\n\"Международният конкурс е най-добрата форма за решение на такова сложно градоустройствено предизвикателство, каквото е теренът на Старото военно училище\", категоричен е проф. д-р Георги Станишев, председател на международното жури и консултант на конкурса.\r\nКато форма на професионално състезание на идеи, международните архитектурни конкурси са най-добрият начин за генериране на проектни решения в световната архитектурна практика. Те не са прищявка нито на Европейския съюз, нито на други обединения и организации, съществували са много преди демократичните промени у нас и са давали положителни резултати, казва проф. Станишев. Като принцип на действие, по думите му,  конкурсът може да бъде съпоставен с процеса на еволюция в природата и с естествения подбор. Този принцип, пренесен в сферата на архитектурата, дава възможност по същия начин да бъдат избрани концепции, заредени с най-висок потенциал за решаване на сложни задачи, какъвто е новият градски център на Велико Търново. Председателят на международното жури цитира японския архитект Кийонори Кикутаке, който утвърждава, че в основата на развитието, в това число - и архитектурното, лежи  разнообразието от потенциални възможности, което е основа на всеки еволюционен процес. \r\nСред предложенията международното жури ще търси решения, които стъпват на уникалното архитектурно наследство на Велико Търново, но преразказват историята и културата на мястото чрез новаторски пространствени решения и със средствата на модерния архитектурен език. Именити архитекти от няколко страни, доказани професионалисти в областта на архитектурата и градското проектиране, ще отсяват най-добрите предложения за нов градски център на Велико Търново.\r\nАндреа Д`Антраси представлява едно от най-престижните архитектурни студиа в света - MAD Аrchitects, базирано в Пекин, като директор на Европейския клон – MAD Europe (МАД архитекти – Европа). Притежава изключителен опит от реализацията на международни проекти в САЩ, Италия, Австралия, Китай и др. Идеята на организаторите на конкурса е арх. Д`Антраси да изнесе публична лекция във Велико Търново, която ще бъде от изключителен интерес както за специалистите в областта на архитектурата, строителството и урбанизацията, така и за цялата общественост в Старата столица. \r\nПроф. Доминик Роайар от Франция - архитект, доктор по история на изкуството, е друго световноизвестно име в международното жури. Проучва новите градски форми в Европа, САЩ, страните на Латинска Америка и др. Нейните интереси са насочени към съвременната архитектура и връзката й с наследството в градската среда. Именно за това нейното мнение ще бъде особено важно, предвид задачата за съчетаване на тези две тенденции в новия градски център на Велико Търново. \r\nПроф. Андрей Чернихов от Русия е сред водещите имена на архитектурата в родната си страна и в международен мащаб. Член е на най-престижните академии и организации в своята област, председател на Международната фондация \"Яков Чернихов\" (ICIF). Носител на голяма награда в конкурс за стратегическо планиране на Москва през 2012 г. В работата си съчетава историческата традиция на руския авангард от началото на 20 век и художествени открития в съвременното градоустройство.\r\nД-р Хеле Юул от Дания се занимава с научноизследователска дейност и е консултант за едни от най-големите образователни институции в областта на градското развитие и пространство. Акцент в дейността й е адаптирането на стари индустриални пространства и превръщането им в атрактивен елемент от съвременната градска среда. Именно в тази насока мнението й ще бъде от особена стойност при оценяване на проектите за терена в старопрестолния град. \r\nАндрю Йоман – Великобритания и Хърватия, преподава в различни университети във Великобритания и е гостуващ професор в Кралската академия на изкуствата в Копенхаген. Носител е на национални и международни награди в областта на архитектурата. Чрез създаването на офис в Загреб – Хърватия, участва в проектни програми в този регион и Европа. Включен е в големи градски реновации за Копенхаген, които са сред най-мащабните в Европа.  \r\nБългарските представители в комисията са великотърновските архитекти Юрий Любомирски, Николай Малаков и Лора Бъчварова. \r\nАрхитектите от международното жури са хора, отдавна доказали своя авторитет на световната сцена. Този факт, както и анонимността на конкурса, гарантират напълно безпристрастно и обективно оценяване на предложенията за проекти, категоричен е проф. Георги Станишев, който оглавява журито. 75000 евро е наградният фонд, обявен от Община Велико Търново. Журирането ще се проведе в Старата столица в периода 27 – 29 юли, а подаването на концепции е със срок до 20 юли. \r\nМеждународният архитектурен конкурс включва две части, които са неразривно свързани – градоустройствено решение (концепция) за територията на Старото военно училище и проект (концепция) за сграда на Експозиционен център. С нейното строителство, заедно с прилежащата инфраструктура, Община Велико Търново ще постави началото на поетапното развитие на територията от близо 190 декара. Изграждането на експозиционния център е част от одобрената инвестиционна програма на общината по мерките за градска среда на оперативна програма „Региони в растеж“.\r\nКонкурсната програма за новия градски център е изготвена според обществените нагласи. Предвижда се повече озеленяване и по-малко строителство спрямо досегашните разработки за територията, създаване на пешеходна зона, място за провеждане на обществени, културни, научни, спортни и други събития, нова библиотека, музеи, спортни площи, нови паркоместа и др.", "date": "2018.06.12", "title": "Велико Търново: Международният конкурс за нов център на града е най-мащабният в България"}
{"url": "http://www.focus-news.net/news/2018/06/12/2533052/sofiyska-gradska-prokuratura-vnasya-v-sada-obvinitelen-akt-sreshtu-trima-politseyski-sluzhiteli-za-krazhba-v-osobeno-golemi-razmeri.html", "text": "Днес Софийска градска прокуратура (СГП) внесе в Окръжен съд Плевен обвинителен акт срещу Емил Х., Иван Д. и Денислав М. за извършена от тях кражба в особено големи размери, представляваща особено тежък случай. Това съобщиха от пресцентъра на Прокуратура на Република България.\r\nТримата извършители са предадени на съда, затова че в периода от неустановена дата през месец януари 2014г. до неустановена дата през месец октомври 2014 г. в условията на продължавано престъпление, след като са се сговорили предварително чрез използване на моторно превозно средство и чрез използване на технически средства – стълба, метална пластина и метален лост, са отнел чужди движими вещи- собственост на държавата - акцизни стоки /тютюневи изделия/ на обща стойност 2 364 251,95 лева. \r\nКъм дата на деянието тримата извършили били служители на ОДМВР – Плевен, като Денислав М. заемал длъжността „разследващ полицай“, а  през инкриминирания период 26 февруари 2013 г. до 29 януари 2014 г. заемал длъжността „началник на Второ РУ на МВР - Плевен“. \r\nВъв връзка със служебните си задължения тримата извършители били запознати, че в мобилизационна база за военновремеви действия на ОДМВР - Плевен, находяща се в землището на с.Згалево, община Плевен, се съхраняват 621745 броя кутии цигарени изделия без бандерол, иззети като веществени доказателства по досъдебно производство за държане на склад на акцизни стоки без бандерол. \r\nМобилизационната база се стопанисва от дирекция „Отбранително-мобилизационна подготовка“ – МВР и достъпът до помещенията в нея се осигурявал чрез строг пропускателен режим. \r\nНа неустановена дата през есента на 2013г. Емил Х., Иван Д. и Денислав М. се събрали и заедно взели решение да извършат кражба на цигарите без бандерол, съхраняващи се в МБ-Згалево. \r\nЗа да улеснят достъпа си до базата, по предложение на Иван Д. другите двамата извършители съдействали там да бъде назначен като охрана техен познат, който не бил запознат с намеренията им. \r\nПрез следващите месеци, съобразявайки кога този свидетел е сам на смяна, тримата извършители многократно прониквали в складовото помещение и изнасяли от там кашони с цигари. Откарва ли ги в неизвестна посока с товарен автомобил и ги продавали на различни лица. \r\nПо този начин тримата извършители успели да отнемат общо 382 134 броя кутии цигари от различна марка без бандерол. \r\nДействията им били разкрити през месец март 2016г. при извършена проверка на веществените доказателства по воденото досъдебно производство. \r\nТримата извършители са отстранени от длъжност. \r\nАко бъдат признати за виновни те могат да получат наказание „лишаване от свобода\" от 10 години до 20 години и конфискация на цялото или част от имуществото.", "date": "2018.06.12", "title": "Софийска градска прокуратура внася в съда обвинителен акт срещу трима полицейски служители за кражба в особено големи размери"}
{"url": "http://www.focus-news.net/news/2018/06/12/2533055/plovdiv-patrulen-avtomobil-s-registratsionen-nomer-4274-s-radar-e-razpolozhen-na-vhoda-na-karlovo.html", "text": "Патрулен автомобил с регистрационен номер 4274 с радар е разположен на входа на Карлово откъм Казанлък, предаде репортер на Агенция „Фокус“.", "date": "2018.06.12", "title": "Пловдив: Патрулен автомобил с регистрационен номер 4274 с радар е разположен на входа на Карлово"}
{"url": "http://www.focus-news.net/news/2018/06/12/2533051/zhivko-tabakov-obshtinski-savet-burgas-vnesoh-zapitvane-do-kmeta-dimitar-nikolov-po-vaprosa-za-vazobnovyavaneto-na-skulptorite-v-morskata-gradina.html", "text": "Внесох запитване до общинска администрация и по точно до кмета Димитър Николов по въпроса за възобновяването на скулпторите в Морската градина. Това каза за Радио „Фокус“ – Бургас Живко Табаков, общински съветник и председател на Постоянната комисия по туризъм в Общински съвет - Бургас. По думите му тази докладна записка не беше подкрепена, но според Табаков, вероятно заради по-острата му реакция е била създадена след това допълнителна обща комисия между три постоянни. „Това са комисията по туризъм, по култура и устройство на територията, на която заложихме срокове, които казваха, че до края на април трябва да бъдат възстановени абсолютно всички липсващи табелки и да бъде възстановен обликът им като се подреже зеленината около тях и до края на месец май да бъде създаден план за по-нататъшното им възстановяване или по-точно да бъде остойностено евентуалните ремонти, които ще трябва да бъдат извършени“, допълни общинският съветник. Според Табаков причината за запитването е, че до този момент няма обратна връзка. „Това е тема, която касае цялата общественост на Бургас и нещо, което е голяма туристическа атракция и възможност за развитието на този район“, добави още той.\r\nДеница ДИМИТРОВА„Фокус“ припомня, че през месец февруари Живко Табаков внесе докладна записка, с която изказва желание да се създаде работна група, да се възстановят абсолютно всички липсващи табелки, да се подреже зеленината между самите скулптори , както и да се направи план за по-нататъшното им възстановяване, където има липсващи елементи, орнаменти и да бъде направено фундиране на някой от тях, поради причина, че са наклонени на една страна.", "date": "2018.06.12", "title": "Живко Табаков, Общински съвет - Бургас: Внесох запитване до кмета Димитър Николов по въпроса за възобновяването на скулпторите в Морската градина"}
{"url": "http://www.focus-news.net/news/2018/06/12/2533054/vidin-7-km-e-opashkata-za-tovarni-avtomobili-na-izhod-ot-stranata-na-gkpp-dunav-most-2.html", "text": "7 км е опашката за товарни автомобили на изход от страната на ГКПП \"Дунав мост 2\", съобщи слушател на Радио „Фокус“.", "date": "2018.06.12", "title": "Видин: 7 км е опашката за товарни автомобили на изход от страната на ГКПП \"Дунав мост 2\""}
{"url": "http://www.focus-news.net/news/2018/06/12/2533057/mvr-neutralizirana-e-organizirana-prestapna-grupa-za-danachni-prestapleniya-v-osobeno-golemi-razmeri-liderat-na-grupata-e-zadarzhan-pod-strazha.html", "text": "Двудневната операция е проведена на 4 и 5 юни тази година от служители на ГДБОП и колегите им от няколко териториални служби, под надзора на Специализираната прокуратура. Това съобщиха от пресцентъра на МВР. Целта на операцията е пресичане и документиране дейността на организирана престъпна група, занимавала се с избягване и заплащане на данъчни задължения по Закона за данък върху добавената стойност. Разследвана е организирана престъпна група, ръководена от собственик и управител на търговско предприятие за производство и търговия с млечни изделия на територията на област Велико Търново. Според събраните данни той е организирал престъпната дейност и под контрола на групата е обезпечил регистрацията на десетки търговски дружества на подставени лица, като чрез осигуряван от тях документален поток неправомерно е приспадал данъчен кредит. Според установеното до момента в началния етап на разследването в рамките на 4 месеца търговецът е осуетявал плащането на ДДС в размер на 900 хил. лв. Има информация, доказателства и насоки на работа, като вероятно в рамките на целия инкриминиран период размерът на данъчните задължения ще е по-голям, обясни зам.-административният ръководител и говорител на Специализираната прокуратура прокурор Даниела Начева. Работата е извършена в оперативен порядък предвид трудността при установяването на доказателства и представянето им пред съда с оглед взимането на мярка „задържане под стража“. Затова бе приложен нов подход – по-сериозна подготовка във фазата на предварителната проверка, така че още в първите дни след претърсванията, на съда да бъдат представени годни доказателства, за да бъде поискана мярка „задържане под стража“, добави прокурор Начева. Мярката е наложена на ръководителя на групата – собственика на предприятието, като е важно да се уточни, че  за ръководство на организирана престъпна група и осуетяване на плащането на данъчни задължения в особено големи размери, законът предвижда освен лишаване от свобода и конфискация на имущество. Затова днес в Специализирания наказателен съд е внесено искане за налагане на запор върху движимо и недвижимо имущество  на извършителя на данъчното престъпление. По делото предстои да бъдат обвинени още двама, като на единия вече е предявено обвинение за участие в организирана престъпна група. Установено е, че единият от тях е осигурявал фактури, по които не са били налице реални доставки и въз основа на тях дружеството – ползвател на предимството от данъчната измама, е приспадало данъчен кредит. В последните 2,5 г. производителят е реализирал търговски оборот за над 50 млн. лв, а е платил данъчни задължения от 47 хил. лв. Неплатен данък за 900 хил. лв. е установен като неплатен за период от само четири месеца – от януари до април включително тази година. Предстои проверката на период от юни 2017 до април 2018, като досега е установено, че ръководителят на групата и сложната схема на данъчна измама ползват различни механизми за осуетяване на данъчни задължения. Борбата с тези престъпления е важна с оглед осигуряването на предимство на определени търговци в определен сегмент от пазара, както и заради щетите върху бюджета и генерирането по незаконен начин на огромни приходи за кратки периоди. \r\nВ хода на операцията, проведена на територията на областите Русе, Пазарджик, София, Велико Търново и Търговище, са извършени действия по разследването на 21 недвижими имота - 14 офиса на фирми и счетоводни кантори и 8 адреса на физически лица. Извършени са и 14 лични обиска иззети са компютърни системи, счетоводни и други документи, които имат отношение към разследването. \"От имот в софийското с. Бистрица са иззети схеми, онагледяващи престъпната дейност, разпитани са множество свидетели\", допълни наблюдаващият прокурор Кирил Пейчинов. \r\nОколо една година задълбочени усилия отне предварителната работа по случая, реализирана от служителите на отделите „Контрабанда“ и „Разследване“ – ГДБОП. \"Възприехме нов подход при разследването на престъпления срещу данъчната система и заложихме много на предварителната подготовка, за да постигнем много бързо повдигане на обвинения\", поясни заместник директорът на ГДБОП ст. комисар Стефан Джолев.", "date": "2018.06.12", "title": "МВР: Неутрализирана е организирана престъпна група за данъчни престъпления в особено големи размери, лидерът на групата е задържан под стража"}
{"url": "http://www.focus-news.net/news/2018/06/12/2533060/narodnoto-sabranie-shte-bade-domakin-na-kragla-masa-na-tema-zdraveto-na-balgarite-prez-21-vek-tendentsii-i-predizvikatelstva.html", "text": "Народното събрание ще бъде домакин на кръгла маса на тема: „Здравето на българите през 21 век - тенденции и предизвикателства”. Форумът, който е под патронажа на парламентарната Комисия по здравеопазването, ще започне на 13 юни 2018 г. в 14.30 часа в зала „Изток” на Народното събрание. Това съобщиха от пресцентъра на Народното събрание. В кръглата маса, организирана от Националния център по обществено здраве и анализи, ще участват представители на отговорните държавни институции, Регионалните здравни инспекции, съсловните организации в сферата на здравеопазването, професионални и пациентски организации, водещи български медицински специалисти и експерти.", "date": "2018.06.12", "title": "Народното събрание ще бъде домакин на кръгла маса на тема „Здравето на българите през 21 век - тенденции и предизвикателства”"}
{"url": "http://www.focus-news.net/news/2018/06/12/2533056/evrodeputatat-momchil-nekov-moderniziraneto-na-obrazovanieto-e-neshto-koeto-ne-mozhem-poveche-da-otlagame.html", "text": "„Модернизирането на образованието е нещо, което не можем да продължаваме да отлагаме. Живеем във време, в което новите технологии и дигитализацията се развиват с бързи темпове и образователните системи трябва да бъдат в крак с тези развития. В противен случай нашите учебни заведения ще продължават да произвеждат бъдещи безработни и кадри, които не владеят уменията на 21-ви век“. Това заяви евродепутатът от Групата на Прогресивния алианс на социалистите и демократите в ЕП Момчил Неков при обсъждане на доклада \"Модернизиране на образованието в ЕС\" на пленарната сесия в Страсбург, съобщиха от пресофиса на Момчил Неков.\r\n„Когато говорим за модернизиране на образованието, това не трябва да се разбира като обновяване на материалната база на учебните заведения и закупуване на модерна техника. Важно е да сме в крак с новите технологии, но те не гарантират на подрастващите, че ще могат да усвояват по-добре знания, умения и компетентности. Резултатите от Международното изследване PISA показват, че наличието на модерна дигитална инфраструктура не повишава резултатите на учениците. И това не е изненадващо“, изтъкна Неков. \r\nСпоред него, проблемът с функционалната грамотност на учениците е добре познат и на българската система, защото те биват затрупвани с огромни количества теоритични знания, което е за сметка на стимулирането на критичното мислене.  \r\n„Нужен е холистичен подход в образованието. Подход, който да взима под внимание и нуждите на учителите, защото без тях нито една реформа не може да бъде успешна. Отношението към тях е показателно за отношението към цялата образователна система. Повишаването на техните възнаграждения няма да реши проблемите с магическа пръчка. Те трябва да имат повече автономия и достъп до възможности за професионално развитие“, коментира Момчил Неков.", "date": "2018.06.12", "title": "Евродепутатът Момчил Неков: Модернизирането на образованието е нещо, което не можем повече да отлагаме"}
{"url": "http://www.focus-news.net/news/2018/06/12/2533036/nova-makedoniya-makedoniya-prezidentat-na-makedoniya-obvini-zoran-zaev-v-opit-za-manipulirane-na-grazhdanite.html", "text": "Твърденията на Зоран Заев, че евентуалното отхвърляне на споразумението с Гърция ще застраши перспективите на Македония за членство в Европейския съюз и НАТО и ще увеличи вътрешните заплахи, са отчаян опит на министър-председателя за манипулация на обществото и повлияване на гражданите на страната. Такава е оценката от кабинета на президента на Република Македония Георги Иванов, отбелязва скопското електронно издание „Нова Македония“.\r\n„Стратегическите ангажименти на Република Македония за членство в Европейския съюз и НАТО са ясно определени и не подлежат на промяна. Запазването на конституционното име и намирането на решение, което няма да доведе до промени в конституцията, в никакъв случай не е насочено срещу интеграцията на Република Македония в Европейския съюз и НАТО. Сключването на международен договор трябва да бъде в съответствие с Конституцията на Република Македония, а не да предвижда изменение“, се казва в изявлението от кабинета на Иванов.\r\nВъв връзка с призива на премиера Заев за подкрепа на евентуално споразумение от страна на всички политически сили в страната, Иванов коментира, че той още веднъж показва, че е необходим широк национален консенсус за намиране на решение, което няма да накърни достойнството на македонския народ и гражданите на страната.Тереза Герова", "date": "2018.06.12", "title": "„Нова Македония“ (Македония): Президентът на Македония обвини Зоран Заев в опит за манипулиране на гражданите"}
{"url": "http://www.focus-news.net/news/2018/06/12/2533061/pernik-kmetat-vyara-tserovska-prie-v-kabineta-si-sastezatelya-po-klasicheska-borba-ot-sk-minyor-pernik-daniel-aleksandrov.html", "text": "Кметът на Община Перник Вяра Церовска прие в кабинета си състезателя по класическа борба от СК „Миньор-Перник“ Даниел Александров, който се представи успешно на европейското първенство в град Каспийск, Русия. Това съобщиха от пресцентъра на Община Перник. Кметът поздрави младият състезател за успешното класиране и му пожела да изкачи още повече върхове. „Гордеем се с вашите постижения, подкрепяме ви и винаги ще бъдем с вас. Иво Ангелов е вашия пример за успех, за да бъдете мотивирани и съм убедена, че ще завоювате още много медали“, каза Вяра Церовска\r\nОт всички участници на Националния отбор по класически стил, единствен Даниел Александров завоюва медал в европейското първенство в Русия. Борецът взе бронз в категория до 82 килограма в класическия стил. Състезателят е титуляр в своята категория и се подготвя за участие в Световното първенство, което ще се проведе през месец октомври тази година в Будапеща, Унгария. \r\nВ срещата взе участие още зам.-кметът Денислав Захариев, световният и европейски шампион по борба Иво Ангелов, треньорите на клуба, както и младият състезател Роберт Владов, който ще участва в Европейското първенство по борба в град Гьор, Унгария.", "date": "2018.06.12", "title": "Перник: Кметът Вяра Церовска прие в кабинета си състезателя по класическа борба от СК „Миньор-Перник“ Даниел Александров"}
{"url": "http://www.focus-news.net/news/2018/06/12/2533064/bonka-ichkova-sindikat-na-balgarskite-uchiteli-blagoevgrad-uvelichenieto-na-uchitelskite-zaplati-beshe-napalno-ochakvano.html", "text": "Увеличението на учителските заплати беше напълно очаквано. Това каза за Радио „Фокус“ - Пирин Бонка Ичкова, председател на Синдиката на българските учители в Благоевград. Тя отбеляза, че сега се надяват, ако е възможно, това увеличение да се случи по-рано – от 1 октомври, вместо от 1 януари, ако има резерви в бюджета. Ичкова коментира, че подписването на новия колективен трудов договор е част от програмата на управляващите за увеличение на учителските заплати. По думите ѝ очакванията на учителите са това да е финансово обвързано с нови единни разходни стандарти за следващата година. „Това увеличение е доста добро постижение на Синдиката на българските учители, защото много работихме по този въпрос с дългосрочни програми и съвети за това как да се случи така, че в системата да влязат и млади учители. Финансовият стимул е наистина сериозен“, каза още Бонка Ичкова.\r\nНатали СТЕФАНОВА", "date": "2018.06.12", "title": "Бонка Ичкова, Синдикат на българските учители - Благоевград: Увеличението на учителските заплати беше напълно очаквано"}
{"url": "http://www.focus-news.net/news/2018/06/12/2533063/stara-zagora-obshtinata-obyavi-konkurs-za-nay-privetlivo-mezhdublokovo-prostranstvo.html", "text": "Общината отправя покана към всички жители, които се грижат за своите междублокови пространства, да запечатат уюта и красотата, създадена от тях, и да се включат в атрактивен фотоконкурс. Това съобщиха от пресцентъра на Община Стара Загора. Снимките на обектите ще се изпращат до 30 юни като лично съобщение до страницата във фейсбук на Дирекция \"Транспорт, чистота и екология\" към Община Стара Загора. Необходимо е да се подаде и информация за точен адрес, както и лице и телефон за контакт. \r\nОт 1 юли фотосите ще бъдат публикувани в социалната мрежа, където всеки един старозагорец и ценител на природата, грижата и сръчността ще може да даде своя глас за най-добре поддържано и приветливо място между жилищни сгради.  \r\nКонкурсът ще приключи на 15 юли, а най-добрите междублокови пространства ще бъдат обявени на 16 юли. Първите три от тях ще получат и подаръци от Община Стара Загора. Предвидени са дървесна, цветна и храстова растителност, както и паркова мебел, с които да се допринесе за още повече приветливост между жилищните сгради. \r\nЧрез инициативата на Дирекция „Транспорт, чистота, екология“ се цели показването на добрия граждански пример.", "date": "2018.06.12", "title": "Стара Загора: Общината обяви конкурс за най-приветливо междублоково пространство"}
{"url": "http://www.focus-news.net/news/2018/06/12/2533046/prezidentat-rumen-radev-pristigna-v-aviobazata-v-krumovo-za-da-se-sreshtne-s-komandniya-sastav-na-podelenieto-po-povod-tragichniya-intsident-s-vertolet-mi-17.html", "text": "Президентът Румен Радев пристигна в Авиобазата в Крумово, за да се срещне с командния състав на поделението, по повод трагичния инцидент с вертолет Ми-17, предаде репортер на Радио „Фокус” - Пловдив. Радев отказа всякакви коментари пред журналисти.\r\nПо-рано през деня Румен Радев посети Военно-медицинска академия – София, където се запозна със състоянието на бордния техник Алексей Каменов, оцелял при катастрофата на вертолета снощи.\r\nЦветана ТОНЧЕВА", "date": "2018.06.12", "title": "Президентът Румен Радев пристигна в Авиобазата в Крумово, за да се срещне с командния състав на поделението, по повод трагичния инцидент с вертолет Ми-17"}
{"url": "http://www.focus-news.net/news/2018/06/12/2533058/24-vesti-makedoniya-zavarshvane-na-pregovorite-mezhdu-atina-i-skopiei.html", "text": "Всеки момент се очаква премиерите на Македония и Гърция Зоран Заев и Алексис Ципрас да се чуят по телефона и да се разберат за историческия договор по спора за името. Нито Скопие, нито Атина разкриват детайли за вчерашният (понеделник, 11 юни) първи разговор между двамата премиери, гръцките медии, позовавайки се на свои източници, пишат – името, за което са се договорили премиерите е „Република Северна Македония“, а договорът между двете страни ще бъде подписан през почивните дни, най-вероятно в събота, в Преспа, на гръцка територия. В емисията „Топ Тема“ на македонската телевизия „Телма“ след първия разговор с Ципрас, Заев снощи заяви, че се работи за исторически договор и че се надява във вторник да бъде постигнато окончателно решение за десетилетния спор за името, като не пожела да разкрие детайли около договореното предложение нито снощи, нито във вторник сутринта, пише скопският телевизионен канал „24 Вести“.\r\nНа изявлението на Заев в хода на предаването \"Топ тема\", в което той отбеляза,  че евентуалното отхвърляне на споразумението с Гърция ще застраши перспективите на Македония за членство в ЕС и НАТО и ще увеличи вътрешните опасности, реагира във вторник чрез заявление президента на Македония Георги Иванов: То \"представлява отчаян опит за манипулация на обществеността и заблуждаване на македонските граждани в навечерието на евентуалния референдум \".\r\n„Стратегическите ангажименти на Република Македония за членство в Европейския съюз и НАТО са ясно определени и непроменени. Запазването на конституционното име и намирането на решение, което няма да доведе до промени в конституцията, в никакъв случай не е насочено срещу интеграцията на Република Македония в Европейския съюз и НАТО. Сключването на международен договор, съдържащ се в един или повече свързани помежду си документи трябва да бъде в съответствие с Конституцията на Република Македония, а не да предвижда изменение“, смятат от македонското президентство.\r\nА в Гърция ситуацията е подобна на тази в Македония - несъгласия между правителството и опозицията. Коментирайки телефонния разговор между двамата премиери, ръководителят на гръцката дипломация в интервю за гръцката телевизия \"Kонтра\" заяви, че страните са направили решителна стъпка. Никос Коцияс разкри, че името вече е избрано, но ще бъде обявено от министър-председателите, ако във вторник те се разберат и за детеайлите.\r\n„Имаме много общи интереси с БЮРМ и ако намерим решение за името, двете страни ще станат близки приятели на Балканите. Ние изискваме устойчива и дълготрайна сделка с нашия съсед. Целта на гръцката външна политика е да се реши проблемите, а не да останем покрай и с проблемите“, заяви гръцкият дипломат.\r\nАко Ципрас не информира лидера на Нова Демокрация Кириакос Мицотакис за договора за името, тогава лидерът основната опозиционна партия ще поиска изслушване в парламента, преди да се подпише договора, разкрива отговорния за външна политика в консервативната гръцка фракция Георгиос Кумуцакос. От партията съобщават и че лидерът Мицотакис, през деня ще иска спешна среща с президента на страната Прокопис Павлопулос.\r\nПревод и редакция:", "date": "2018.06.12", "title": "„24 Вести“ (Македония): Завършване на преговорите между Атина и Скопие?"}
{"url": "http://www.focus-news.net/news/2018/06/12/2533067/anna-konukova-zakrila-na-deteto-varna-po-golemite-detsa-podavat-i-sami-signali-na-natsionalniya-telefon-za-uprazhneno-nasilie.html", "text": "Сигналите, които постъпват в отдел „Закрила на детето“ във Варна, най-често са свързани с домашно насилие. Това каза в интервю за Радио „Фокус“ – Варна Анна Конукова, ръководител на отдел „Закрила на детето“ към Дирекция „Социално подпомагане“ – Варна. „Част от тези сигнали са свързани с деца на разведени родители, когато вече родителите са се развели или все още нямат дела, но живеят разделено. При наличие на друг партньор много често биологичният баща или майка, по-често баща, сигнализират, че се упражнява някакво насилие върху децата, изразяващо се в шамари, викове, оценки, груби думи към децата“, посочи Анна Конукова. Тя отбеляза, че често тези случаи не могат да бъдат потвърдени, въпреки че се разговаря самостоятелно и с децата, и с възрастните, които се грижат за тях. „Извършва се и консултиране на хората, които се грижат за децата как да се отглеждат без присъствие на елементи на насилие\", добави Анна Конукова. През месец май отделът е работил по подобен случай, свързан с две деца. При срещи на биологичния баща с децата те споделят, че съжителстващият с майката упражнява насилие. „По-големите деца подават и сами сигнали за насилие на националния телефон. Имаме такъв случай през месец май, когато приятелка на момче на 15 години подава сигнал за момчето, че е обект на домашно насилие от страна на майката във връзка с неизпълнение на училищни задължения и подготовка за училище. Това не означава, че те не трябва да се подготвят за училище, това е основен техен ангажимент в тази възраст, но тези правила и задължение трябва да се постигат с приемливи методи на възпитание, изключващи насилие“, допълни Анна Конукова.\r\nМарияна ВАЛЕНТИНОВА", "date": "2018.06.12", "title": "Анна Конукова, „Закрила на детето“ – Варна: По-големите деца подават и сами сигнали на националния телефон за упражнено насилие"}
{"url": "http://www.focus-news.net/news/2018/06/12/2533069/ministar-krasen-kralev-podkrepyame-absolyutno-vsichki-deystviya-na-prokuraturata-vav-vrazka-sas-sluchaya-s-balgarskata-federatsiya-po-ski.html", "text": "Подкрепяме абсолютно всички действия на Прокуратурата във връзка със случая с Българската федерация по ски. Това каза министърът на младежта и спорта Красен Кралев във връзка с концесията в Пирин, предаде репортер на Агенция „Фокус“.\r\n„В час сме с тази проверка - от март месец насам Прокуратурата работи по този случай и ние сме предоставили всички документи, които са ни искани – над 16 класьора с папки и има още 100 такива. Периодът, който се разглежда, е много голям – от 2003 г. досега, така че това е огромен обем информация. Касае се до осем различни екипа на Министерството, които са работили. В годините, в които моят екип ръководи Министерството, правим всичко възможно максимално добре да контролираме федерациите и клубовете за начина, по който се разходват средствата. Разбира се, ние не сме разследващ орган и нашата дейност също е проверявана. Пак казвам, че подкрепяме действията на Прокуратурата да се направи един такъв анализ“, каза още министър Кралев и посочи, че след като има подаден сигнал и съмнения, трябва да се стигне до края, за да може тези съмнения евентуално да отпаднат. \r\nЦветилена СИМЕОНОВА", "date": "2018.06.12", "title": "Министър Красен Кралев: Подкрепяме абсолютно всички действия на Прокуратурата във връзка със случая с Българската федерация по ски"}
{"url": "http://www.focus-news.net/news/2018/06/12/2533070/stolichna-obshtina-zapochna-informatsionna-kampaniya-posvetena-na-chistiya-vazduh.html", "text": "Столична община стартира информационна кампания, напомняйки, че \"Чистият въздух зависи от всеки един от нас\" и призовава всички, които шофират активно, да използват летния сезон, за да слязат от колите си и да изпробват алтернативите на придвижване в града. Това съобщиха от пресцентъра на Столична община. София е европейската столица с най-много коли на глава от населението, като едва 11% от столичани ходят пеш на работа. За сметка на това, един автобус на градския транспорт означава 40 коли по-малко по улиците.  \r\n„Много голяма част от активните шофьори не са се возили от години с градски транспорт и допускаме, че впечатленията са им доста различни от това, което е реалността в момента. Голяма част от градския транспорт е обновен в последните години и той заедно с метрото е една от най-големите инвестиции за по-чист въздух и по-зелен град\", каза зам.-кметът по околна среда на София Йоана Христова. \r\nВече 60% от градския транспорт на столицата е с нулеви вредни емисии, а 40% от автобусите са нискоемисионни. С доставката на още 60 нови автобуса на природен газ и на 20 електробуса 70% от автотранспорта ще е обновен. \r\nМетрото е най-бързият, удобен и екологичен градски транспорт. Всеки ден с него пътуват над 350 000 души, а с пускането на третата линия с него ще се придвижват 500 000 души днвено. Всяка година то спестява 75 000 тона вредни емисии, а с пускането на третия лъч - 90 000 т. Любопитен факт е, че тези, които пътуват с метро, изгарят 43 800 калории годишно. \r\nВеломрежата в София е с дължина 55 км. Средната скорост на велосипедист в града е 15 км/ч, но само 24% от тях го ползват до работа или училище. Пеша до работа пък ходят едва 11% от софиянци. \r\nСъмишленик и лице на кампанията е певецът и актьор Орлин Павлов. \"Градът ни е препълнен с коли, задръстванията са огромни, а въздухът, който дишаме е много мръсен! И всичко това зависи само от нас. Аз обичам да карам колело и така се придвижвам много по-бързо и приятно по улиците на София. Включих се в кампанията, защото чистият въздух зависи от всеки един от нас!\", заяви той.", "date": "2018.06.12", "title": "Столична община започна информационна кампания, посветена на чистия въздух"}
{"url": "http://www.focus-news.net/news/2018/06/12/2533071/gabrovo-maystori-shte-obuchavat-vnucheta-na-zaem-v-akademiyata-priemi-me-na-selo-v-emo-etar.html", "text": "Етърски майстори ще обучават „внучета на заем“ в Академията „Приеми ме на село“. Предстоящото издание на традиционната инициатива, която се организира в региона, ще се случи от 8 до 15 юли, съобщиха за Радио „Фокус“ – Велико Търново от Етнографски музей на открито „Етър“. Приемните внучета ще имат шанса да се запознаят отблизо с над десет български традиционни занаята, да се докоснат до обаянието и същината им, сами да се превърнат в майстори, да изработят продукт, да документират процеса по създаването му и да изучат историята му. Всичко това ще стане възможно благодарение на музея, който тази година партнира на инициативата „Приеми ме на село“ и отваря занаятчийските си работилници за младежите, които искат да учат и творят в автентична среда. Програмата на академията предвижда възможност да се майстори в работилниците по грънчарство, бакърджийство, иконопис, дърворезба, изработка на народни инструменти, хлопатарство, мутафчийство. Приемните внучета ще работят с гайтан и беленица,  ще надникнат в тайните на техниката иглонабиване и при желание ще си изработят украшение от вълна. Към тези знания и умения в селата, които тази година се включват в инициативата, приемни баби и дядовци ще учат своите внучета на още ред стари занаяти и традиционни български обичаи, ще готвят вкусни гозби, ще разказват истории. В края на Академията  организаторите ще съберат на едно място вдъхновители и вдъхновени, за да начертаят заедно бъдещето  на  „Приеми ме на село“.\r\nЛуиза ТРАНЧЕВА", "date": "2018.06.12", "title": "Габрово: Майстори ще обучават „внучета на заем“ в Академията „Приеми ме на село“ в ЕМО \"Етър\""}
{"url": "http://www.focus-news.net/news/2018/06/12/2533072/elena-aleksandrova-regionalen-istoricheski-muzey-blagoevgrad-prez-1903-godina-boris-sarafov-podpomaga-revolyutsionnata-borba-v-kostursko-i-prilepsko-s-chetata-si.html", "text": "През 1903 година Борис Сарафов подпомага революционната борба в Костурско и Прилепско с четата си. Това каза за Радио „Фокус“ - Пирин Елена Александрова, уредник в Регионален исторически музей-Благоевград. По думите ѝ по това време Сарафов е в зенита на своята слава – избран е за член на главния въстанически щаб на Илинденско-Преображенското въстание, заедно с Даме Груев и Анастас Лозанчев. Тя добави, че след въстанието, славата на Сарафов отново го отвежда из европейските столици, където пропагандира за революционната борба в Македония и Одринско. „През 1905 година участва на общия Рилски конгрес на ВМОРО, където се конфронтира с Яне Сандански. След конгреса македоно-одринските дейци изпадат във все по-дълбоки противоречия и взаимни обвинения. Жертва на тях стават Борис Сарафов и Иван Гарванов като задгранични представители на ВМОРО на 28 ноември 1907 година. Решението за тяхната смъртна присъда взема Окръжният конгрес на Серски революционен окръг на 10 октомври 1907 година, когато е проведено специално събрание“, отбеляза Александрова. Музейният уредник подчерта, че Сарафов и Гарванов са убити в дома на Сарафов от Тодор Паница, който изпълнява решението на Серския окръг.\r\nНатали СТЕФАНОВА", "date": "2018.06.12", "title": "Елена Александрова, Регионален исторически музей - Благоевград: През 1903 година Борис Сарафов подпомага революционната борба в Костурско и Прилепско с четата си"}
{"url": "http://www.focus-news.net/news/2018/06/12/2533065/plovdiv-otseleliyat-pilot-ot-ekipazha-na-padnaliya-mi-17-aleksey-kamenov-e-na-komandno-dishane-no-v-saznanie.html", "text": "Оцелелият пилот от екипажа на падналия Ми-17 – Алексей Каменов е на командно дишане, но в съзнание и е говорил с роднините си. Това съобщи пред журналисти командирът на Авиобазата в Крумово бригаден генерал Димитър Иванов, предаде репортер на Радио „Фокус” - Пловдив. Все още е под лекарско наблюдение, тъй като до изтичането на 24 часа рискът за здравето му е налице, съобщиха лекарите от ВМА. Каменов е с травма в гърдите, има счупване на ребро от дясно и възпаление, което изисква постоянно лекарско наблюдение. Засега няма данни за усложнения. Разследващите все още нямат неговия разказ за случилото се, но предстои разпит.\r\nЦветана ТОНЧЕВА", "date": "2018.06.12", "title": "Пловдив: Оцелелият пилот от екипажа на падналия Ми-17 Алексей Каменов е на командно дишане, но в съзнание"}
{"url": "http://www.focus-news.net/news/2018/06/12/2533062/voa-mezhdunarodnata-koalitsiya-sreshtu-islyamska-darzhava-e-uvelichila-broya-na-vazdushnite-udari-s-nad-300-protsenta.html", "text": "Водената от САЩ международна коалиция срещу „Ислямска държава“ е увеличила с над 300% броят на въздушните удари през май, спрямо атаките срещу групировката, извършени през март тази година, предава Voice of America.\r\nКоалицията  обяви, че през май е нанесла 225 удара срещу „Ислямската държава“, което е увеличение от 304% спрямо 74-те атаки, извършени през март. Военните от коалицията поясниха, че увеличаването на броя на нанесените удари е свързано с подготовката за финалната офанзива срещу терористите в долината на река Ефрат. \r\nПрез март голяма част от кюрдското население на Африн в Северозападна Сирия се изтегли под заплаха от атака на турските военни сили и подкрепяните от Анкара опозиционни сили. Някои от кюрдските бойци в Сирийските демократични сили останаха в Африн след молба от местните жители за защита на града, който Турция определи като убежище за тероризъм.\r\nПредставители на САЩ многократно предупреждаваха, че борбата в Северозападна Сирия „отвлича вниманието\" от кампанията срещу „Ислямска държава“ и дава възможност на терористите да възстановят контрола си над някои области. \r\n„СДС спря офанзивните операции в отговор на ситуацията в Африн. Коалицията нанася въздушни удари в подкрепа на обновената офанзива на СДС\", заяви говорителят на Пентагона майор Адриан Рандин-Галауей пред VOA.\r\nПо оценки на коалицията броят на оставащите в Сирия и Ирак джихадисти е паднал под три хиляди през миналата година. Все още има обаче голям брой терористи, групирани в долината на река Ефрат.\r\nЧетири години след началото на кампанията, остава неясно кога коалицията ще обяви победа срещу „Ислямска държава“ в Ирак и Сирия. Министърът на отбраната на САЩ Джим Матис заяви пред репортери, че всички участници в международната коалиция са „единодушни“, че борбата срещу джихадистите трябва да продължи до пълното й унищожаване. Тереза Герова", "date": "2018.06.12", "title": "VOA: Международната коалиция срещу „Ислямска държава“ е увеличила броя на въздушните удари с над 300 процента"}
{"url": "http://www.focus-news.net/news/2018/06/12/2533073/sofiya-vavezhda-se-vremenna-organizatsiya-na-dvizhenieto-za-provezhdane-na-kontsert-na-16-i-17-yuni-v-zala-arena-armeets.html", "text": "Въвежда се временна организация на движението за провеждане на концерт на 16 и 17 юни в зала „Арена Армеец”. Това съобщиха от пресцентъра на Столична община. От 19.00 до 23.30 часа на 16 юни 2018 г. и 17 юни 2018 г. се забранява движението и се разрешава паркирането на пътни превозни средства в крайна дясна лента на двете пътни платна на бул. „Асен Йорданов” между бул. „Шипченски проход” и „Площад на авиацията”, без да се засягат спирките на масов градски транспорт.", "date": "2018.06.12", "title": "София: Въвежда се временна организация на движението за провеждане на концерт на 16 и 17 юни в зала „Арена Армеец”"}
{"url": "http://www.focus-news.net/news/2018/06/12/2533074/dobrich-s-tematichno-lyatno-uchilishte-priklyuchiha-deynostite-po-obshtinskiya-proekt-zaedno-uchim-tvorim-i-igraem-za-tazi-uchebna-godina.html", "text": "В ОУ „Христо Смирненски“ и Обединено училище „Йордан Йовков“, партньори на Община Добрич по проект „Заедно, учим, творим и играем“ бяха обособени две групи за участие. Това съобщиха от пресцентъра на Общината. Учениците бяха подбрани от групите, които допълнително изучават книжовен български език и са се изявили най-добре през учебната година. Организира се и се проведе тематично лятно училище в рамките на една седмица през месец юни, което включи пет тематични области, разпределени по дни. Децата бяха изведени от училищната среда в различна и непозната, в която те получиха нови знания под формата на игри и състезания. Те показаха наученото и изявиха своите способности и качества. С много веселие и игри преминаха посещенията на учениците в Центъра за защита на природата и животните, в Градския парк „Свети Георги“, в Музея по Нова и Най-нова история, където е експозицията „Природата на Добруджа“, в Етнографската къща. Кулминацията на лятното училище бе еднодневната екскурзия в „Двора на Кирилицата“ в град Плиска. Там двата отбора от училищата партньори се състезаваха и показаха какво са научили по български език през учебната година.\r\nНе бяха забравени и най-малките участници в проекта- децата от ДГ №32 „Зорница“. За тях беше организирана еднодневна екскурзия до Делфинариума във Варна.\r\nРеализирането на идеята „Тематично лятно училище“ допринесе за развитието на творческия и интелектуалния потенциал на всяко дете и неговата социална интеграция.", "date": "2018.06.12", "title": "Добрич: С тематично лятно училище приключиха дейностите по общинския проект “Заедно учим, творим и играем“ за тази учебна година"}
{"url": "http://www.focus-news.net/news/2018/06/12/2533077/veliko-tarnovo-glavniyat-finansist-na-obshtina-svishtov-napravi-vpechatlyavashto-uchastie-v-21-vata-natsionalna-sreshta-na-finansistite.html", "text": "Националното сдружение на общините в Република България изрази сърдечна благодарност за изключително активното и ползотворно участие на главния финансист на Община Свищов в 21-та Национална среща на финансистите, в к.к. „Албена“. Това съобщиха от пресцентъра на Община Свищов. В свое писмо до кмета на Свищов изпълнителният директор на НСОРБ Силвия Георгиева пише за директора на дирекция „Финансови дейности“ Стефан Кирчев следното: „Подготвената от него презентация впечатли залата с практическата си насоченост и професионален поглед към темата и спомогна съществено за постигане на целите на един от най-важните форуми, включени в програмата на Срещата“. В своето писмо г-жа Георгиева добавя още: „Уверено мога да заявя, че участието на експерти като г-н Кирчев, в организираните от НСОРБ експертни работни групи, форуми и събития е ключов фактор за постигане на положителни резултати в нашата работа и вярвам, че с подобни експерти ще можем да постигнем най-добрите решения за развитието на българските общини“.  В състояла са от 31 май до 2 юни 21-а Национална среща на финасистите, се включиха близо 400 участника от над 115 общини.Припомняме, че неслучайно на 20 годишнината от учредяването на НСОРБ, главният финансист на община Свищов Стефан Кирчев бе удостоен с плакет и почетна грамота „Общински финансист с цялостен принос”. Неговата консервативна, последователна и умерена финансова политика води до устойчивост през годините и това го прави доказан експерт в областта на финансите.", "date": "2018.06.12", "title": "Велико Търново: Главният финансист на Община Свищов направи впечатляващо участие в 21-вата Национална среща на финансистите"}
{"url": "http://www.focus-news.net/news/2018/06/12/2533076/prof-d-r-slavcho-tomov-interesat-kam-vtorata-hayfu-konferentsiya-v-meditsinski-universitet-pleven-beshe-golyam-forumat-sabra-spetsialisti-ot-nad-13-darzhavi.html", "text": "Интересът към Втората Хайфу конференция в Медицински университет-Плевен беше голям, форумът събра специалисти от над 13 държави. Това каза ректорът на Медицинския университет – Плевен проф. д-р Славчо Томов в интервю за Агенция „Фокус“ за изминалата Хайфу конференция на тема „Хайфу терапия: клинична практика и бъдещи перспективи“.\r\n„Това, че Мeдицински университет – Плевен домакинстваше едно подобно събитие,  не е случаен факт. В град Плевен, в една от новите университетски болници е ситуирана една уникална апаратура за минимално инвазивно лечение на доброкачествени и злокачествени тумори. Това е така наречената Хайфу терапия или лечение с високо интензивен ултразвук“, каза той. Проф. Томов отбеляза, че град Плевен е бил първият в България, един от първите в Югоизточна Европа, който е инвестирал и въвел такова лечение. „Ние бяхме първия център след тези в Испания и Италия. Преди Германия въведохме това лечение, като даже немските колеги идваха тук да се обучават при нас. В резултат на опита, който натрупахме през последните пет години, реализирахме заедно с нашите колеги от Китай, от университета в Чонгчинг проект за лечение на миома, финансиран от фонд „Научни изследвания“ и от Китайското министерство на науката. Всъщност на тази втора научна конференция бяха публикувани първите резултати от този много важен международен научен проект. Това са основните причини, заради които Медицински университет Плевен беше определен като място, на което да се съберат специалисти от над 13 държави, включително от Германия, Китай, за да сверим часовниците в тази толкова специфична област на медицината“, каза проф. Томов. По думите му във форума са се включили над 100 участника от България и от 13 държави от Европа и извън нея. „Това само по себе си говори за интереса за една толкова специфична и тясна област на медицината. Нашите амбиции са тя да се превърне в традиция, т.е. ние да продължим през две години да правим Хайфу конференция и да представяме не само нашите резултати, но и европейския опит в това направление“, допълни ректорът на Медицинския университет в Плевен. \r\nДеница КИТАНОВА", "date": "2018.06.12", "title": "Проф. д-р Славчо Томов: Интересът към Втората Хайфу конференция в Медицински университет-Плевен беше голям, форумът събра специалисти от над 13 държави"}
{"url": "http://www.focus-news.net/news/2018/06/12/2533078/sport-masovi-aresti-v-ispaniya-za-uredeni-machove.html", "text": "Поне 20 човека бяха арестувани от испанската полиция във връзка с разследване за уговорени мачове, пишат местните вестници „Ел Паис“ и „Ел Конфиденсиал“. През февруари тази година и други 31 души бяха задържани по обвинения, че са част от нелегална група за залагания, ръководена от Китай. Съмнителните мачове са от четвъртото ниво на испанския футбол, както и от елитната група на първенството при жените. Последните арести са направени в областите Андалусия и Екстремадура. Все още се очакват официални коментари от властите.", "date": "2018.06.12", "title": "Спорт: Масови арести в Испания за уредени мачове"}
{"url": "http://www.focus-news.net/news/2018/06/12/2533075/ministar-krasen-kralev-izvarshvame-postoyanni-proverki-i-kontrol-na-klubovete-i-federatsiite.html", "text": "Извършваме постоянни проверки и контрол на клубовете и федерациите. Това каза пред журналисти министърът на младежта и спорта Красен Кралев, предаде репортер на Агенция „Фокус“.\r\n„Всички сме под мониторинг и съответно и ние извършваме мониторинг на тези хора, с които работим и които използват държавни средства. Имахме миналата година установени нарушения и по програмата за спортове за децата в детските градини. Веднага клубовете, при които имаше нарушения, възстановиха парите и програмата беше спряна. Така че ние извършваме огромен обем работа за контрол на клубове и федерации“, коментира Красен Кралев и припомни и за злоупотребите във Федерацията по шах.\r\nСпортният министър посочи, че средствата, които Министерството на младежта и спорта дава на федерациите, са различни. „Кандидатства се, има комисия, която ги одобрява. Много федерации кандидатстват с проекти за домакинства и ние отсяваме тези, които са най-приоритетни и имат значение за развитието на българския спорт. Бюджетът на Българската федерация по ски мисля, че е около 1,3 млн. лв., като в олимпийската година беше завишен, за да може да се отдели специален бюджет за тези, които участват на Олимпиадата. Има и Летни олимпийски игри, за които също се завишава бюджетът, за да можем да квалифицираме повече състезатели“, каза още той и поясни, че за 2019 г. бюджетът все още не е готов и не се знае какви средства ще бъдат отпуснати.\r\n„Планираният бюджет за всички домакинства тази година е около 5 млн. лева, а проектите, с които се кандидатства, са за над 15 млн. лв. Сами виждате, по-големи са исканията за домакинства, отколкото са възможностите на бюджета“, коментира още спортният министър.\r\nЦветилена СИМЕОНОВА", "date": "2018.06.12", "title": "Mинистър Красен Кралев: Извършваме постоянни проверки и контрол на клубовете и федерациите"}
{"url": "http://www.focus-news.net/news/2018/06/12/2533079/nkzhi-investira-16-mln-lv-za-4-godini-v-savremenni-avtomatichni-prelezni-ustroystva.html", "text": "Новите прелезни устройства са автоматизирани, като за разлика от ръчните бариери (спускани и вдигани от прелезопазач), те се задействат автоматично от преминаването на влака. Всички нови прелезни устройства са съоръжени с допълнителна трета бяла бавно мигаща светлина, която индикира, че устройството не е повредено и безопасно може да се премине. За контрол и превенция допълнително се монтират камери. Това съобщиха от пресцентъра на НКЖИ.\r\nОт всички железопътни прелези - 757 на брой, 519 са съоръжени с автоматични устройства, осигуряващи безопасно преминаване на влак през прелеза. На 306 устройства са инсталирани шосейни светофари с трета бяла бавно мигаща светлина. \r\nЗа периода 2018-2020 г. отново са предвидени 8 000 000 лв. за съоръжаване на 22 прелеза с нови автоматични прелезни устройства.\r\nПо повод 10-ото издание на Международния ден за безопасно преминаване на железопътните прелези, на прелеза при с. Бели извор (област Враца) беше изложен автомобил, претърпял злополука при неправилно преминаване през железопътен прелез. \r\nЦелта на акцията е да предизвиква вниманието на водачите на моторни превозни средства като им показва какви могат да бъдат последствията при неспазване на правилата. Прелезът се намира на околовръстния път на Враца, посока Видин, където е изключително интензивно движението на товарни МПС. Само през 2017 г. в НКЖИ са регистрирани 273 случая на повредени бариери вследствие на сблъсък с МПС или вандалски действия, като 73 от тях са се случили на този прелез. От началото на 2018 г. умишлените повреди на бариерните  греди при с. Бели извор са 23.\r\nВъпреки, че железопътната ни инфраструктура е с един от най-високите проценти на автоматични и технически средства за осигуряване на сигнализирането на жп прелези, статистиката на НКЖИ сочи, че само за последните 3 години (2015, 2016, 2017 г.), при инциденти на прелези са ранени 25 души, а загиналите са 11. До 1 юни 2018 г. инцидентите на прелези са 13, с 6 ранени и 2-ма загинали.\r\nИ тази година в началото на ученическата ваканция представители на Компанията раздаваха брошури в училища в близост до железопътната инфраструктура, напомняйки, че жп релсите не са място за игра и селфи.\r\n„Апелирам всички водачи на моторни превозни средства – пазете своя живот и живота на своите близки. Няма опасни прелези, има неразумно преминаване през тях“, призова генералният директор на ДП НКЖИ инж. Красимир Папукчийски по повод Международния ден за безопасно преминаване през железопътните прелези.", "date": "2018.06.12", "title": "НКЖИ инвестира 16 млн. лв. за 4 години в съвременни автоматични прелезни устройства"}
{"url": "http://www.focus-news.net/news/2018/06/12/2533059/liderat-na-bsp-korneliya-ninova-prizova-vsichki-evrodeputati-da-se-protivopostavyat-na-dvoyniya-standart-v-transportniya-sektor.html", "text": "Лидерът на БСП Корнелия Нинова изпрати писмо до председателя и членовете на Групата на Прогресивния алианс на социалистите и демократите в Европейския парламент. Това съобщиха от пресцентъра на Националния съвет на БСП. \r\n„Изразяваме своето несъгласие с двойните стандарти, които се прави опит да бъдат наложени в транспортния сектор – от една страна се въвеждат нови тежки ограничения спрямо международните превози на товари, при които водеща роля имат компании от Централна и Източна Европа, а от друга се отива към крайна либерализация при превоза на пътници, в който лидерите на пазара са фирми от Западна Европа“. Това заявява председателят на БСП Корнелия Нинова в писмо до Удо Булман - председател на Групата на Прогресивния алианс на социалистите и демократите в Европейския парламент и членовете на ЕП от S&D. Нинова призова всички евродепутати от социалистическото семейство, и не само,  да се противопоставят на всички предложения, които водят до ограничаване на достъпа до пазара в разрез с договорите, масови фалити на транспортните компании от Централна и Източна Европа и загубата на стотици хиляди работни места. „Настояваме за мерки, които да осигурят по-добри условия на труд в международния транспорт и да направят работата в него по-привлекателна, включително: изграждане на подходящи зони за престой и почивка, гарантиране сигурността на водачите, товарите и превозните средства, засилено противодействие на нелоялната конкуренция“, посочва Нинова.\r\nКорнелия Нинова подчертава, че Националният съвет на БСП подкрепя изграждане на пълноценен Съюз, осигуряващ гаранции за приобщаващ растеж, социална пазарна икономика и все по-голямо икономическо, социално и териториално сближаване между държавите членки и техните региони. „Изразяваме своята пълна подкрепа за всички мерки, насочени към подобряване условията на труд и почивка, повишаването на доходите и гарантиране на сигурността на заетите във всички сектори на икономиката, включително и в международния автомобилен транспорт. Отчитаме необходимостта от повишаване на контрола на международните превози и борба с нелоялната конкуренция, включително т.нар. „фирми – пощенски кутии“. Приветстваме развитието на социалния диалог в транспортния сектор и в частност ползотворното взаимодействие с организациите на работниците и служителите“, пише още Нинова.\r\nПредседателят на БСП изразява опасения, че под маската на тези благородни цели европейската регулаторна рамка може да бъде поставена в услуга на тясно корпоративни лобита и конюнктурни политически процеси в една или друга държава членка.  „Изразяваме  своето притеснение от получилото се стигматизиране на българските превозвачи и водачи с аргументи, които  не отговарят на действителността. Вярваме, че общото бъдеще на Европа е възможно единствено по пътя на взаимно зачитане на интересите на всички заинтересовани страни, диалога и разбирателството, които изключват диктата на силния над слабия“, подчертава тя.\r\n„Надяваме се, че с Вашия глас ние заедно ще покажем не само желанието си за по-голяма сигурност и защита на бизнеса и шофьорите, но и ясната нужда за промяна на предложените законодателни промени, тъй като те няма да постигнат търсения ефект, а напротив – ще доведат до в  загубата на работни места на десетки хиляди български граждани“, заключва Корнелия Нинова.", "date": "2018.06.12", "title": "Лидерът на БСП Корнелия Нинова призова всички  евродепутати да се противопоставят на двойния стандарт в транспортния сектор"}
{"url": "http://www.focus-news.net/news/2018/06/12/2533080/inzh-emiliya-darakchieva-inspektsiya-po-truda-smolyan-40-razresheniya-za-rabota-na-litsa-pod-18-godishna-vazrast-sa-izdadeni-ot-nachaloto-na-2018-g.html", "text": "От началото на 2018 г. до момента за област Смолян са издадени 40 разрешения за приемане на работа на лица, ненавършили 18-годишна възраст. Това каза за Радио „Фокус“ – Смолян инж. Емилия Даракчиева, директор на Инспекцията по труда – Смолян по повод 12 юни – Световен ден на борба срещу детския труд. По думите ѝ предвид предстоящата лятна ваканция се очаква броят на младежите, желаещи да започнат работа да се увеличи. „От началото на 2018 г. е констатирано приемането на работа на едно непълнолетно лице без разрешението на Инспекцията по труда в Смолян. За случая е уведомена Районна прокуратура, тъй като това е криминализирано деяние и се преследва от Наказателния кодекс“, отбеляза инж. Даракчиева. Тя допълни, че през последните 4-5 години всяка година се установяват по 1 - 2 случая в областта, в които се наемат непълнолетни лица без разрешение от Инспекцията по труда. Инж. Даракчиева подчерта, че приемането на работа на непълнолетни лица става само след като са получили разрешение. „Искането се подава от работодателя на място в дирекцията по местонахождение на фирмата или по електронен път. Документите, които се изискват са същите, които трябва да подготвят за всяко работно място. Разликата е, че документите на непълнолетните лица се представят предварително в Инспекцията, а при пълнолетните лица се представят при проверка“, уточни инж. Даракчиева.\r\nНели ГЕРГЬОВСКА", "date": "2018.06.12", "title": "Инж. Емилия Даракчиева, Инспекция по труда – Смолян: 40 разрешения за работа на лица под 18-годишна възраст са издадени от началото на 2018 г"}
{"url": "http://www.focus-news.net/news/2018/06/12/2533081/kyustendil-detsa-ot-detska-gradina-slantse-posetiha-regionalna-direktsiya-granichna-politsiya.html", "text": "Деца от Кюстендил се запознаха със задълженията и отговорностите на служителите в „Гранична полиция”, предаде репортер на Радио „Фокус” – Кюстендил. В съвместната инициатива се включиха възпитаници на Детска градина „Слънце”, които посетиха Регионална дирекция „Гранична полиция” в Кюстендил. Емоциите и удивлението сред децата бяха предизвикани от демонстрациите с обученото граничарско куче и облитането к хеликоптер на граничната служба. Пред децата бяха представени различни бойно оръжия, съоръжения и специализирани полицейски коли. В края на срещата децата получиха подаръци от граничните полицаи – знак, символ на храбростта. Това е поредната инициатива на Детска градина „Слънце”, чрез която възпитаниците на детското заведение се запознават с различните професии на своите родители.\r\nВенцеслав ИЛЧЕВ", "date": "2018.06.12", "title": "Кюстендил: Деца от Детска градина „Слънце” посетиха Регионална дирекция „Гранична полиция”"}
{"url": "http://www.focus-news.net/news/2018/06/12/2533066/gratskata-opozitsionna-nova-demokratsiya-iskame-obsazhdane-v-parlamenta-predi-da-se-podpishe-dogovorat.html", "text": "Ако гръцкият премиер Алексис Ципрас не се обади на лидера на основната гръцка опозиционна партия Кириакос Мицотакис, за да го информира за договора за името, тогава консервативната фракция ще иска обсъждане на споразумението в парламента преди то да бъде подписано, предупреди отговорникът за външната политика в Нова Демокрация Йоргос Кумуцакос в ефира на гръцката държавна телевизия EPT, предава македонското електронно издание “A1 On”.\r\nКакто съобщи кореспондентът на МИА от Атина, Кумуцакос е заявил, че преди Преспа и преди каквото и да е решение или договор, трябва да се информират гръцкият парламент и гражданите на страната, защото, според неговите думи, самото подписване обвързва държавата, а Ципрас няма мнозинство и единство в своето правителство, с оглед на това, че коалиционният му партньор Панос Каменос (председател на младшия коалиционен партньор „Независимите гърци“ (АНЕЛ)) е против сложно име с термина „Македония“.\r\n„Ципрас няма политическа легитимност да обвърже страната, искаме явно обсъждане в парламентът, за да бъде информиран гръцкият народ, преди да се обвърже, какво съдържа договорът“, е заявил Кумуцакос и е добавил, че искането на партията „ще бъде потвърдено по най-официален начин, ако Ципрас се свърже с Мицотакис“.\r\nОтговорникът за външната политика на Нова Демокрация смята, че гръцкият народ трябва да бъде информиран за договора: какво съдържа той, какво ще спечели и какво ще загуби Гърция.\r\nПревод и редакция:", "date": "2018.06.12", "title": "Гръцката опозиционна Нова Демокрация: Искаме обсъждане в парламента преди да се подпише договорът"}
{"url": "http://www.focus-news.net/news/2018/06/12/2533082/stara-zagora-shofyorite-da-se-dvizhat-s-povisheno-vnimanie-malko-sled-191-km-na-avtomagistrala-trakiya-v-posoka-burgas-zaradi-razhdyasala-nazabena-lamarina-na-patya.html", "text": "Шофьорите да се движат с повишено внимание малко след 191 км на автомагистрала \"Тракия\", в лявото платно, в посока Бургас, където на пътя има ръждясала назъбена ламарина, предупреди слушател на Радио „Фокус“.", "date": "2018.06.12", "title": "Стара Загора: Шофьорите да се движат с повишено внимание малко след 191 км на автомагистрала \"Тракия\", в посока Бургас, заради ръждясала назъбена ламарина на пътя"}
{"url": "http://www.focus-news.net/news/2018/06/12/2533085/kyustendil-v-uchastak-ot-patya-bobov-dol-zhedna-se-izgrazhda-nov-pat-zaradi-svlachishte.html", "text": "На места превалява краткотраен дъжд, пътните настилки са мокри. Това съобщи за Радио „Фокус” – Кюстендил дежурният в Областно пътно управление – Кюстендил. По думите му в региона има превалявания, които в отделни участъци са интензивни. В участък от пътя Бобов дол – Жедна се изгражда нов път заради свлачище. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.06.12", "title": "Кюстендил: В участък от пътя Бобов дол – Жедна се изгражда нов път заради свлачище"}
{"url": "http://www.focus-news.net/news/2018/06/12/2533083/yambol-v-grada-shte-se-izvarshi-rekonstruktsiyata-na-ul-preslav.html", "text": "На 18 юни 2018 г. Община Ямбол стартира строително-монтажните дейности за ремонт и реконструкция на ул. „Преслав“. Това съобщиха от пресцентъра на Общината. Това е една от основните входно-изходни артерии на града и е сред най-натоварените с движение на моторни превозни средства платна. Мерките обхващат участъка от кръстовището с ул. „Димитър Благоев“ (пл. „Боровец“) до пресечката с ул. „Акация“. \r\nОсновните строителни дейности включват цялостен ремонт на пътната настилка, включително на кръстовищата в този отрязък. Ще бъдат подновени и тротоарните площи с полагане на настилка от бетонови павета, нови бордюри и др. Проектът включва още въвеждане на ново енергоспестяващо улично осветление, в т.ч. подмяна на част от стълбовете, както и обновяване на растителните видове по протежението на пътния участък.\r\nМодернизирането на ул. „Преслав“ е в изпълнение на дейностите по проект „Устойчиво и интегрирано развитие на градската среда на община Ямбол“, договор за безвъзмездна финансова помощ № BG16RFOP001-1.017-0001-C01, финансиран по Оперативна програма „Региони в растеж 2014-2020“. Общата стойност на строително-монтажните работи по обекта е в размер на 2 381 066 лева.\r\nСтроително-ремонтните дейности са планирани да приключат в рамките на 270 календарни дни.\r\nВъв връзка с предстоящия ремонт и затварянето на участъка е въведена  временна организация на движението с поставянето на нови указателни знаци. Считано от 18 юни се въвежда и временна промяна в общинската транспортна схема по маршрутите на автобуси с номера 2, 5, 18-Б, 20, 20А и 25. \r\nРеконструкцията на ул. „Преслав“ е включена в инвестиционната програма на община Ямбол като част от мерките за продължаване модернизиране инфраструктурата на града. В напреднала фаза са дейностите по другите два обекта, изпълнявани по същия проект по ОП „Региони в растеж“ – обновяването на втората част от основната пешеходна улица „Г. Раковски“ и на централните паркови зони. Реновирането на двата ключови обекта в централната част на града е изцяло с безвъзмездна финансова помощ по европейската програма.", "date": "2018.06.12", "title": "Ямбол: В града ще се извърши реконструкцията на ул. „Преслав“"}
{"url": "http://www.focus-news.net/news/2018/06/12/2533068/iran-predupredi-severna-koreya-donald-tramp-mozhe-da-otmeni-sporazumenieto-oshte-predi-da-se-varne-v-sasht.html", "text": "В Иран посъветваха лидера на Северна Корея Ким Чен-ун да не се доверява прекалено много на американския президент Доналд Тръмп, предупреждавайки, че той може да отмени споразумението си за денуклеаризация в рамките на часове, предава Reuters.\r\nТехеран се позова на собствения си опит – точно преди месец Вашингтон се оттегли от историческото споразумение за ядрената програма на иранците, постигната през лятото на 2015 г. \r\n„Не знаем какъв тип човек води преговорите със севернокорейския лидер. Не е ясно дали той няма да отмени споразумението още преди да се върне у дома\", заяви говорителят на иранското правителство Мохамед Багер Нобахт, цитиран от информационната агенция IRNA.\r\nПо-рано във вторник лидерът на Северна Корея Ким Чен-ун се ангажира с „пълна денуклеаризация на Корейския полуостров“. Съответното обещание се съдържа в съвместното споразумение, подписано след историческата среща на върха в Сингапур с държавния глава на САЩ Доналд Тръмп. В текста не се споменават исканията на САЩ за „пълно, проверимо и необратимо ядрено разоръжаване\", но в него все пак се съдържат гаранции за проверки на ядрения арсенал на Пхенян, макар и по-неясно формулирани.Тереза Герова", "date": "2018.06.12", "title": "Иран предупреди Северна Корея: Доналд Тръмп може да отмени споразумението още преди да се върне в САЩ"}
{"url": "http://www.focus-news.net/news/2018/06/12/2533088/varna-530-sa-svobodnite-mesta-za-parvoklasnitsi-v-grada-predi-vtoroto-klasirane.html", "text": "530 са свободните места за първокласници във Варна преди второто класиране. Това каза в интервю за Радио „Фокус“ – Варна Лилия Христова, директор на Дирекция „Образование и младежки дейности“ към Община Варна. „Местата са обявени веднага след окончателното приключване на записването от първата класация. 530 са свободните места за първокласници преди второто класиране. Свободните места в съответните училища са разписани на сайта на Община Варна“, добави Лилия Христова. Тя подчерта, че свободни места за първокласници има във всички райони на града, включително и в някои от централните училища има обявени единични свободни места.\r\n93% от първокласниците във Варна бяха приети по първо желание, като при първото стартиране на системата общо 2 976 деца кандидатстваха за прием в 37-те общински училища в града. Записването на първите приети приключи на 8 юни. В 10.00 часа днес системата за електронен прием отново беше отворена за подаване на ново заявление за деца, неучаствали в първо класиране, или за редактиране на заявление за деца, участвали на първо класиране.\r\nМарияна ВАЛЕНТИНОВА", "date": "2018.06.12", "title": "Варна: 530 са свободните места за първокласници в града преди второто класиране"}
{"url": "http://www.focus-news.net/news/2018/06/12/2533087/d-r-kiril-aleksiev-regionalen-istoricheski-muzey-blagoevgrad-nay-silnite-momenti-na-boris-sarafov-sa-pod-egidata-na-avtonomistkata-organizatsiya-vmro.html", "text": "Най-силните моменти на Борис Сарафов са под егидата на автономистката организация ВМРО, въпреки че той е считан обикновено за върховист и представител на десницата. Това каза за Радио „Фокус“ - Пирин д-р Кирил Алексиев, уредник в Регионален исторически музей - Благоевград. Той коментира, че това означава, че не може да се постави ясна граница между десницата и левицата, тъй като има постоянен процес на различна идеологическа еволюция или пък на различни мисления на съответните водачи. „В един период Борис Сарафов на практика е лицето на организацията. Когато лицето на организацията говори с чуждестранни журналисти и високо интелектуалния елит, то не може да бъде тъмен балкански субект, обрасъл с брада, недобре облечен, стиснал нож между зъбите си, а напротив трябва да покаже, че принадлежи на европейската цивилизация и Борис Сарафов прави точно това“, посочи музейният уредник. Той каза още, че може би точно от тук тръгват и слуховете, че едва ли не Сарафов се е отделил от голямата борба в Македония, тъй като положението на хората там по онова време е доста потресаващо, но все пак неговите заслуги за организацията и за революционното дело много ясно отхвърлят тези обвинения.\r\nНатали СТЕФАНОВА", "date": "2018.06.12", "title": "Д-р Кирил Алексиев, Регионален исторически музей - Благоевград: Най-силните моменти на Борис Сарафов са под егидата на автономистката организация ВМРО"}
{"url": "http://www.focus-news.net/news/2018/06/12/2533089/yambol-vavezhda-se-vremenna-promyana-v-chast-ot-marshrutnite-linii-na-gradskiya-transport-v-yambol-zaradi-remonta-na-ul-preslav.html", "text": "Въвежда се временна промяна в част от маршрутните линии на градския транспорт в Ямбол заради ремонта на ул. „Преслав“. Това съобщиха от пресцентъра на Общината. Във връзка със стартирането ремонта на ул. „Преслав“, от 18 юни, понеделник, се въвежда временна промяна в общинската транспортна схема по маршрутите на автобуси с номера 2, 5, 18-Б, 20, 20А и 25. \r\nЕдна от основните линии - № 2, след началната спирка на обръщател „Север“ и спирките в комплексите „Хр. Ботев“ и „Г. Бенковски“, продължава с нов маршрут по обходен път „Изток“ със спирка кв. „Д-р Д. Дончев“. По-нататък предвидените спирки са при ОУ „Хр. Смирненски“, РЗИ, пл. „Боровец“, откъдето продължава по обичайния си маршрут. В обратната посока автобусите по линия № 2 ще се движат по същите обходни улици.\r\nАвтобусите по линия № 20 след обръщател „Север“ ще имат две спирки в к-с „Бенковски“ и една в к-с „Христо Ботев“, след което продължават движението си по обходен път „Север“ и ул. „Ямболен“ (с нова временна спирка „Кумазит“). От там продължават по обичайния си маршрут посока ж.п. гара и останалите квартали.\r\nПромяна е въведена и в движението на линия номер 25, която след връщане от ж.п. гара ще ползва нова спирка на пл. „Боровец“ (до пожарната). Движението на автобусите ще продължава по ул. „Д. Благоев“ и  ул. „Ген. Вл. Заимов“ със спирки РЗИ и „Стара автогара“, след което продължава в посока кв. „Д-р Д. Дончев“, к-с „Бенковски“ и „Хр. Ботев“, за да стигне началната си точка при обръщател „Север“.\r\nЗа периода на строителните дейности, предвидени за 270 календарни дни, временно се спират от изпълнение три от автобусните линии, чиито маршрути също включват ул. „Преслав“. Това са автобусите с номера 5, 18-Б и 20А, поради дублиране с маршрута на други линии или невъзможност за изпълнение на маршрута в по-голямата му част.\r\nВъведените временни промени в общинската транспортна схема са публикувани на сайта на община Ямбол: www.yambol.bg . Новите маршрутни разписания на автобусните линии са обявени и на спирките на градския транспорт.", "date": "2018.06.12", "title": "Ямбол: Въвежда се временна промяна в част от маршрутните линии на градския транспорт в Ямбол заради ремонта на ул. „Преслав“"}
{"url": "http://www.focus-news.net/news/2018/06/12/2533090/evrodeputatat-momchil-nekov-obshtata-selskostopanska-politika-spira-migratsiyata-ot-selata-kam-gradovete-greshno-e-da-bade-svit-byudzhetat-.html", "text": "„Уважаеми комисар Хоган, знаете, че не одобрявам намаляването на бюджета на общата селскостопанска политика“. Така евродепутатът от Групата на прогресивния алианс на социалистите и демократите в ЕП Момчил Неков се обърна снощи към еврокомисаря по земеделие Фил Хоган по време на извънредното заседание на Комисията по земеделие в Страсбург при представяне на законодателните предложения за Общата селскостопанска политика (ОСП) 2021 – 2027 г., съобщиха от пресофиса на Момчил Неков. „Всички говорят, че бюджета на ОСП се намалява, заради миграционния поток. А в случая ние използваме парите от ОСП за предотвратяване на вътрешната миграция от селата към градовете. Реално с по-малък бюджет ние стимулираме точно този процес на миграция, а чрез ОСП ние можем да го спрем като даваме достойно подпомагане“, заяви Неков по време на изказването си.\r\nЕвродепутатът обърна внимание на комисар Хоган и останалите си колеги, че в новата ОСП липсват предложения, относно перспективите пред сектор „Пчеларство“. В изготвените текстове липсва предложението за финансова подкрепа в бъдещата ОСП за опрашването. “Факторите, които оказват влияние върху пчеларството са много и все повече пчелари се чувстват под пазарен и ценови натиск. Без адекватна подкрепа, секторът е застрашен и ще загубим богатството и разнообразието на пчелните продукти. За това ще направя предложения за промяна в това отношение“, коментира Неков.\r\nСпоред плановете за бюджета на ЕС за 2021 - 2027 г. фермерите ще получат около 232 млрд. евро директна подкрепа, което е намаление от над 30 млрд. евро спрямо предходния седемгодишен бюджет. Общият бюджет за селскостопанска политика се предлага да бъде 365 млрд. евро, или с 5% по-малко в сравнение със сегашния.\r\nЕК предложи намаляване на средствата за директни плащания с 0.7% за България, но други държави, като Естония, Литва, Латвия запазват или дори получават увеличение на директните плащания за новия програмен период.\r\nЕвропейският парламент прие през изминалата седмица позиция, относно бъдещето на ОСП, в която настоява за увеличаване или в най-лошия случай запазване на сегашното финансиране на земеделските производители.", "date": "2018.06.12", "title": "Евродепутатът Момчил Неков: Общата селскостопанска политика спира миграцията от селата към градовете, грешно е да бъде свит бюджетът ѝ"}
{"url": "http://www.focus-news.net/news/2018/06/12/2533091/montana-eksperti-ot-riosv-proveriha-signal-za-martva-riba-v-yaz-martinovo-ne-sa-konstatirani-miris-i-otsvetyavane-na-vodite.html", "text": "Експерти от РИОСВ – Монтана и Регионална лаборатория към ИАОС провериха сигнал за наличие на голямо количество мъртва риба в яз. „Мартиново” в землището на с. Мартиново, община Чипровци, съобщиха от РИОСВ. Извършен оглед на района при опашката на язовира при вливане на р. Мартиновска Огоста. Забелязани са около 20 по-едри мъртви риби. Водите са били видимо бистри и е имало живи екземпляри. Не са констатирани мирис и оцветяване на водите на реката и язовира.\r\nВзети са две водни проби от повърхностните води на яз. „Мартиново“ и от река Мартиновска Огоста около 3 км над населеното място. Експресните резултати по показатели рН, електропроводимост и разтворен кислород са характерни за водите на язовира и реката и съответстват на нормите, разписани в Наредба №Н-4/2012 г. Предстои анализ на пробите по показателите общ азот, нитрити, нитрати, амоняк, общ фосфор и БПК5. В района около яз. „Мартиново\" няма действащи промишлени обекти, които да заустват отпадъчни води във водни обекти.", "date": "2018.06.12", "title": "Монтана: Експерти от РИОСВ провериха сигнал за мъртва риба в яз. „Мартиново”, не са констатирани мирис и оцветяване на водите"}
{"url": "http://www.focus-news.net/news/2018/06/12/2533084/vitsepremierat-valeri-simeonov-otkri-konferentsiyata-3p-for-ip-publichno-chastno-partnyorstvo-za-zakrila-na-intelektualnata-sobstvenost.html", "text": "Вицепремиерът Валери Симеонов откри конференцията „3P for IP: Публично-частно партньорство за закрила на интелектуалната собственост“. Това съобщиха организаторите на събитието. По думите на Симеонов борбата със сивия сектор трябва да бъде постоянна и да обединява усилията на всички институции и организации, които имат отношение към съответния сектор. \r\nПредседателят на парламентарната Комисия по култура и медии и депутат от ПГ на ГЕРБ Вежди Рашидов изпрати поздравителен адрес до участниците в конференцията, като подчерта, че интелектуалната собственост е част от културното богатство на нацията. „Благородни са усилията на всички, които влагат енергия, знания и опит в опазването на това безценно наследство“, написа г-н Рашидов. \r\nРосен Желязков, председател на Комисия за регулиране на съобщенията, заяви, че СЕМ и КРС нямат единна позиция и не намират своята ефективна роля в процеса на мониторинг и регулиране на пазара на платени телевизионни и интернет услуги. „В момента пазарът се наблюдава на принципа на самооценката – кабелните оператори попълват декларации, в които сами посочват броя на абонатите си. Има нужда от обективна оценка. Въпросът е да се дефинира тази обективна оценка и органите, призвани да осъществяват контрола, да я припознаят“, обясни Желязков. \r\nПредседателят на Съвета за електронни медии София Владимирова увери участниците в конференцията, че СЕМ не е безразличен към незаконното разпространение на съдържание. По думите ѝ регулаторните органи споделят обща нагласа за търсене на работещи решения с цел защита на съдържанието и на неговите създатели. \r\nДанаил Кирилов, председател на Комисията по правни въпроси, изрази задоволството си от провеждането на събитието като логично продължение на парламентарните дебати, проведени по отношение на публично-частното партньорство и закрилата на интелектуалната собственост. „Законодателството в областта вече е действащо. Но законодателят не бива да бъде със завързани очи или самодоволен. Той трябва да изрази готовност за корекции, ако има необходимост. Вярвам, че изграждането на вътрешни регулаторни инструменти ще бъде по-ефективния модел за правоприлагането в областта на интелектуалната собственост. Спецификата на правата, досегът с интелектуалния продукт, извежда сектора на едно ниво за търсене на творчески решения. Затова оставихме същината на регулацията в ръцете на организациите и институциите, които се занимават с интелектуална собственост. Това е пътят“, каза още Данаил Кирилов.", "date": "2018.06.12", "title": "Вицепремиерът Валери Симеонов откри конференцията „3P for IP: Публично-частно партньорство за закрила на интелектуалната собственост“"}
{"url": "http://www.focus-news.net/news/2018/06/12/2533092/pazardzhik-v-panagyurishte-shte-se-provedat-yunskite-praznitsi-na-izkustvata-vdahnovenie-nastroenie-krasota.html", "text": "За седма поредна година Община Панагюрище организира Юнски празници на изкуствата „Вдъхновение, настроение, красота“. Това каза за Радио „Фокус“ – Пазарджик Радка Костуркова от Общината. „Дните от 13 до 21 юни ще бъдат наситени с различни проявления на изкуствата, в жанрово и стилово разнообразие, които ще дадат възможност на жителите и гостите на община Панагюрище да се докоснат до творчеството на автори, теми и герои, да открият най-близкото за сърцето и душата си и да се насладят“, коментира Костуркова. Тя допълни, че Юнските празници на изкуствата ще започнат на 13 юни 2018 година с годишен концерт „Полет към изкуството“ на възпитаниците на школата по поп и джаз пеене „Евгений Зумпалов“ при ЦПЛР - Панагюрище. Концертът ще се състои в голямата зала на Театър Дом-паметник от 18.00 часа.\r\nВаня НИКОЛОВА", "date": "2018.06.12", "title": "Пазарджик: В Панагюрище ще се проведат юнските празници на изкуствата „Вдъхновение, настроение, красота“"}
{"url": "http://www.focus-news.net/news/2018/06/12/2533094/prof-d-r-slavcho-tomov-novoto-v-kandidatstudentskata-kampaniya-tazi-godina-byaha-iznesenite-izpiti-v-severozapadna-balgariya-otkadeto-imame-nay-golyam-broy-kandidati.html", "text": "Новото в кандидатстудентската кампания тази година бяха изнесените изпити в Северозападна България, откъдето имаме най-голям брой кандидати. Това каза ректорът на Медицинския университет – Плевен проф. д-р Славчо Томов в интервю за Агенция „Фокус“ във връзка с кандидатстудентската кампания на учебното заведение. Той поясни, че само след 2 дни ще стартира приемът на документи в Медицинския университет – Плевен за всички онези средношколници, които проявяват интерес към медицината и различните медицински специалности. \"През тази година за бакалавърските програми даваме възможност да участват кандидатите с оценка не само от предварителната сесия, а и от редовната сесия, където имат по-висок резултат, разбира се от зрелостния изпит по биология и от друга дисциплина, която те изберат по собствено желание. През тази година продължихме доста активно нашата кандидатстудентска кампания с различни мероприятия и събития. Променихме формата на Деня на кандидат-студента, който е традиционен. Тази година за пръв път в него участваха млади преподаватели, които самите студенти в края на 2017 г. излъчиха като най-любими и добри  след анонимно гласуване проведено сред студентите. Тези млади преподаватели присъстваха и разбира се, това е най-сигурният показател и мотив за младите средношколци, които желаят да кандидатстват във висшето училище, че ако тук се представят на изпитите и бъдат приети, имат изключително добри условия за професионално развитие и реализация\", коментира проф. Томов. \r\nСпоред проф. Томов тази година МУ – Плевен е обект на висок интерес от страна на кандидат-студентите, а индикатор за това е била предварителната сесия, където за магистърските програми е имало близо над 800 кандидати за около 120 места.  \"Очакваме редовната сесия да запази тази тенденция\", заяви ректорът на висшето учебно заведение.  Той обърна внимание, че трендът при бакалавърските програми, където е имало лека тенденция за намаляване на интереса и задържане на този тренд,  вече има повишен интерес от предварителната кандидатстудентска кампания. \"Ние ще продължим да работим и сме заложили на нови доста сериозни проекти и инвестиции ще направим в областта на иновативните технологии и методи за обучение и научно-изследователска дейност. Това за нас ни дава своеобразно предимство като висше училище, не голямо, но със стабилни позиции  на картата на висшето образование в България, а смея да кажа и в Европа\", каза проф. Томов. \r\nДеница КИТАНОВА", "date": "2018.06.12", "title": "Проф. д-р Славчо Томов: Новото в кандидатстудентската кампания тази година бяха изнесените изпити в Северозападна България, откъдето имаме най-голям брой кандидати"}
{"url": "http://www.focus-news.net/news/2018/06/12/2533093/yeni-safak-bivsh-general-ot-armiyata-na-saddam-hyusein-poiska-turtsiya-da-ostane-za-postoyanno-v-severen-irak.html", "text": "Абдулселам Джасим, който служи като генерал в армията на иракския лидер Саддам Хюсеин, твърди, че Северен Ирак е бил предложен на Турция през 1992 година, но тогавашната администрация на страната е отхвърлила предложението, пише електронното издание на турския консервативен ежедневник Yeni Safak.\r\n„Ако Турция беше установила обезопасен коридор през 90-те, то може би положението днес щеше да е различно. Кандил трябва да бъде изчистен от терористите и Турция трябва да остане за постоянно в региона“, заяви Джасим, като добави, че иракската армия се е изтеглила от региона между 1991 и 1993 година.\r\nДжасим се противопоставя на американската инвазия в Ирак от много години и е бил принуден да живее в изгнание за дълъг период от време. Той сподели своите възгледи в ексклузивно интервю пред „Йени Шафак“.ПКК запълни вакуума\r\nАдминистрацията в Багдад е търсила място, където да разположи за постоянно военна сила в Северен Ирак, която да отстрани терористичната заплаха.\r\n„Турция изпусна страхотна възможност. „Работническата партия на Кюрдистан“ (ПКК) и нейните издънки запълниха вакуума от изтеглянето на иракската армия“, твърди Джасим, като добавя, че външните и военните министерства на двете страни са имали сериозни дискусии по въпроса.САЩ са заблудили всички с действията си в Ирак\r\n„Ирак не беше единствената цел на американската инвазия. Те избраха Ирак като плацдарм за всяване на перманентен хаос в региона. Барзани, Талабани, ПКК, „Ислямска държава“, „Хашд Шааби“ и основаването на всички терористични групировки се случи тогава. Те действаха с измама по отношение на Северен Ирак и подкрепиха създаването на терористични центрове срещу Турция“, смята Джасим.Генералният щаб на терористите\r\n„Пътната карта на САЩ започна да кристализира с нахлуването в Ирак. Първо, те трансформираха Кандил, Синджар и Махмур в сигурно убежище на ПКК. Махмур, който преди това беше малко селце, се превърна в логистичен център на ПКК. Синджар пък стана точка в терористичния фронт между Сирия и Ирак. Географското положение на Кандил му позволи да приюти главния щаб на ПКК. Сегашната окупация и демографските промени в Ирак и Сирия напредват според предварителния план, изготвен преди нахлуването в Ирак“, продължи бившият генерал.\r\nСеверноиракските планини Кандил са убежище за терористите от ПКК през последните няколко десетилетия. Считани за основна база на организацията, която контролира КПП-тата и входовете към планините, структурата на района се използва за прикритие и укриване от терористите, обяснява „Йени Шафак“.САЩ култивират ПКК\r\n„Установяването на ПКК в региона, като Кандил е приоритетна област, бе подкрепено от САЩ, „Пешмергите“ и Иран. Всички компрадорски администрации на Ирак, назначени от САЩ и по-специално от Пол Бремер (американски дипломат, ръководител на Управлението по реконструкция и хуманитарна помощ в Ирак, преобразувана във Временна коалиционна администрация 2003 – 2004 година – бел. „Фокус“), предоставиха гориво, оръжия и финансова подкрепа на ПКК. След окончателното сваляне на Саддам, тази подкрепа еволюира в много различни измерения. САЩ, Иран, Талабани и Барзани не бяха честни. В крайна сметка в Сирия те се опитаха да трансформират тази терористична организация в държава“, твърди още Джасим.\r\nТурското издание обяснява, че Анкара е инициирала военна операция в Северен Ирак, за да изчисти региона от терористи от ПКК, като тя беше анонсирана от турския президент Реджеп Таийп Ердоган в понеделник.\r\n„Започнахме антитерористични операции в Кандил и Синджар. Унищожихме 14 важни цели с нашите 20 самолета“ , заяви той.\r\nПКК е в списъка на терористичните организации на Турция, Европейския съюз и САЩ. ПКК води въоръжена борба срещу правителството в Анкара в югоизточната част на страната от 1984 година, като до момента са загинали над 40 хиляди души, повечето от които цивилни граждани.\r\nПревод и редакция:", "date": "2018.06.12", "title": "Yeni Safak: Бивш генерал от армията на Саддам Хюсеин поиска Турция да остане за постоянно в Северен Ирак"}
{"url": "http://www.focus-news.net/news/2018/06/12/2533096/varna-do-sredata-na-drugata-sedmitsa-se-ochakva-da-stane-yasno-dali-varna-shte-poluchi-titlata-evropeyski-grad-na-sporta-prez-2019-godina.html", "text": "До средата на другата седмица се очаква да стане ясно дали Варна ще получи титлата \"Европейски град на спорта\" през 2019 година. Това каза секретарят на Асоциацията на европейските столици и градове на спорта (ACES) Хюго Алонсо, предаде репортер на Радио “Фокус” – Варна. Петчленната международна делегация, ръководена от него, изслуша днес презентацията на града и направи оглед на спортната инфраструктура по повод кандидатурата. Според Алонсо още тази вечер членовете на комисията ще вземат решение за Варна, но официалният резултат ще бъде обявен след седмица. Експертите ще оценяват града по 10 критерия, сред които най-важни са инфраструктурата и перспективите за развитие. Максималният брой точки по всеки критерий е 10. За да стане Европейски град на спорта, Варна трябва да получи поне 75. Хюго Алонсо добави, че морският град се бори за титлата заедно с още 40 кандидати от Стария континент. Около 25 от тях могат да я получат. Конкуренцията от страна на Испания и Италия обаче е доста голяма. Двете страни обичайно кандидатстват с по 3 - 4 града. Секретарят на комисията призна, че България има добър опит с досегашните кандидатури на Пловдив, Бургас, Русе и Стара Загора. Той добави, че София се справя отлично като Европейска столица на спорта в рамките на тази година.\r\nДиана СТОЕВА", "date": "2018.06.12", "title": "Варна: До средата на другата седмица се очаква да стане ясно дали Варна ще получи титлата \"Европейски град на спорта\" през 2019 година"}
{"url": "http://www.focus-news.net/news/2018/06/12/2533097/vecher-makedoniya-sadiite-ot-euleks-provedoha-posledno-zasedanie.html", "text": "Съдиите от ЕУЛЕКС проведоха последно заседание от мандата си в Косово, отбелязва скопското електронно издание „Вечер“.\r\nВ часовете преди обед Върховният съд на Косово проведе сесия на Специалната колегия на специализираната камара, която се оказа последната среща със съдиите от мисията ЕУЛЕКС.\r\nМисията на ЕС завършва текущия си мандат на 14 юни. В Прищина обаче ще продължи да работи екип в намален състав. Той ще функционира изцяло като консултативен орган.Тереза Герова", "date": "2018.06.12", "title": "„Вечер“ (Македония): Съдиите от ЕУЛЕКС проведоха последно заседание"}
{"url": "http://www.focus-news.net/news/2018/06/12/2533098/plovdiv-2-051-detsa-vzeha-uchastie-v-provedenoto-klasirane-za-priem-v-detskite-gradini-v-grada.html", "text": "В проведеното днес класиране за прием в детските заведения взеха участие 2 051 деца. Това съобщиха за Радио „Фокус“ – Пловдив от Общината. От тях 973 са на яслена възраст. Обявените свободни места бяха общо 1 275 – 68 за яслените групи, 843 за първа възрастова група, 106 за втора, 159 за трета подготвителна група (за 5-годишни деца) и 99 – за четвърта подготвителна група (за 6-годишни деца).\r\nВ яслените групи са класирани 56 деца. При кандидатстващи 898 деца за първа възрастова група са класирани 630 деца. За останалите кандидатстващи наличните свободни места не отговарят на желанията на родителите. За втора възрастова група от желаещите прием 119 деца са класирани 55, а за подготвителните групи от участващите в класирането 61 деца са класирани 40.\r\nКато цяло броят на местата в града за децата от 3 до 6-годишна възраст са повече от кандидатстващите. На предстоящите класирания ще бъдат обявени повече свободни места и за яслените групи, така че ще бъдат осигурени и желаещите от тази възрастова група – необходимо е само 3-годишните да постъпят през септември в детските градини. Ще бъдат обсъдени възможностите за обявяване на допълнителни места в неизползваната към момента база (главно подблокови пространства) за удовлетворяване на всички желаещи прием в детските градини.\r\nЗа класираните деца е важно да бъде спазен срокът 22 юни 2018 г. включително, до който родителите трябва да подадат документи за записване в детските заведения, в които са приети.\r\nСледващото класиране е на 3 юли. Свободните места за него ще бъдат обявени в срок до 25 юни вкл. Крайният срок за подаване на заявление онлайн е 1 юли 2018 г. За тези, които използват помощта на директорите, срокът е 28 юни.\r\nПри кандидатстване за прием и подбора на детски заведения от изключително значение е родителите да се съобразят с наличните свободни места. Анализите показват, че има значителен брой подадени заявления преди няколко месеца, които се прехвърлят автоматично от едно класиране към всяко следващо и в посочените до 5 детски заведения вече няма свободни места. Тези деца няма как да бъдат класирани.\r\nПостъпването на родените през 2012 и 2013 г. деца през учебната 2018/2019 г. в подготвителни групи е задължително, съгласно нормативните разпоредби. Освен групи в детските градини, родителите могат да изберат и подготвителни групи в общинските училища на града. Там функционират както полудневни, така и целодневни групи. Информация за училищата, които ще разкрият подготвителни групи за 5- и 6-годишни деца през учебната 2018/2019 г., при събиране на необходимия минимален брой желаещи, може да бъде намерена на сайта на общината www.plovdiv.bg в раздел „Образование“. Записването в тези групи е на място в училищата и не е обвързано със системата за прием в детските заведения.", "date": "2018.06.12", "title": "Пловдив: 2 051 деца взеха участие в проведеното класиране за прием в детските градини в града"}
{"url": "http://www.focus-news.net/news/2018/06/12/2533095/zhivko-tabakov-obshtinski-savet-burgas-tova-koeto-kasae-komisiyata-po-turizam-e-priemaneto-na-strategiya-za-ustoychivoto-razvitie-na-obshtinata-kato-turisticheska-destinatsiya.html", "text": "Едни от най-интересните неща, които касаят именно комисията по туризъм, е приемането на стратегия, която е за 2018 - 2023 год. за устойчивото развитие на община Бургас като туристическа дестинация. Това каза за Радио „Фокус“ – Бургас Живко Табаков, общински съветник и председател на Постоянната комисия по туризъм в Общински съвет – Бургас. „Искам да добавя, че съм част консултативния съвет по въпросите на туризма към кмета на Община Бургас. Много голяма част от самите предложения, които са залегнали в тази стратегия са иззети от първоначалната такава, която бяхме направили“, каза още Табаков. Той добави, че е участвал в почти всички обществени обсъждания, както и чисто професионални обсъждания и са подкрепили стратегията на консултативния съвет. По думите му акцентите в самата стратегия са за това, че  Бургас наистина се развива като морска дестинация с огромен потенциал за развитието на културен, конгресен, конферентен туризъм. Според него не са пропуснати и възможностите за развитието и на СПА туризма. „Стратегиите не трябва да бъдат просто един научен труд, който да стои във времето на „трупчета“ и е много важно както има създаден план за действие, който не само да бъде следван, а да бъдат отделени и повече средства за участия на туристически борси, за по-голям обем реклама, предимно в медийното пространство, онлайн пространството, както и за телевизионна реклама“, добави председателят на Постоянната комисия по туризъм. Според него, когато има приета така стратегия и Община Бургас следва нейното развитие, ще се покажат нейните ефекти. „Важното е, че имаме основата“, каза още Живко Табаков. \r\nПо думите му втората интересна докладна записка или по-скоро писмо със заявен интерес е от компанията Water attraction company plus АД. Тя проявява интерес за удължаване на сроковете за въвеждане на експлоатация на парк Океанариум, който е водна атракция. „Имаше представител на самата компания, която иска да реализира проекта до 2024 год. Като общински съветник и председател на Постоянната комисия по туризъм подкрепих тази идея“, допълни Табаков. Той каза още, че въпросите, които са възникнаха в Зала и отговорите, които са получили от самите инвеститори в тяхно лице се е видяло сериозен интерес по отношение на реализиране на този проект и според него, комисията е излязла с пълно единодушие. Позволих си да призова и администрацията да направи всичко възможно за промяна и удължаване на този срок по концесионния договор и смятам, че самото предложение ще получи подкрепа от колегите, което ще даде един сериозен за развитието на тази част, не само на морската градина, но и въобще като атракция в гр. Бургас“, добави общинският съветник.\r\nДеница ДИМИТРОВА", "date": "2018.06.12", "title": "Живко Табаков, Общински съвет - Бургас: Това, което касае комисията по туризъм, е приемането на стратегия за устойчивото развитие на общината като туристическа дестинация"}
{"url": "http://www.focus-news.net/news/2018/06/12/2533102/ministar-krasen-kralev-tryabva-da-izpolzvame-tehnologiite-za-da-pokazhem-krasotata-na-sporta-i-za-motivatsiya-kam-fizicheska-aktivnost.html", "text": "Министърът на младежта и спорта Красен Кралев откри конференцията „Спортът за всички като средство за интеграция и мост между традиции и иновации“. Това съобщиха от пресцентъра на Министерството на младежта и спорта. Това е последното събитие в сферата на спорта от Българското председателство на Съвета на ЕС, което се организира от Министерството на младежта и спорта и е съфинансирано по програма „Еразъм+“. Неговата основна цел е да се обменят мнения как иновациите и новите технологии могат да допринесат за това традиционните спортове и игри да бъдат използвани за по-добра физическа активност на населението.\r\n„Спортът сближава хората, улеснява интеграцията, промотира ценности и помага за успешна превенция срещу насилието. Ние трябва да разчитаме на огромната мощ на спорта, която ще ни улесни при интеграцията на нови държави, ще ни помогне в борбата с радикализацията и ще ускори реализирането на целите на ЕС. Запазвайки спорта чист, ние можем да разчитаме не само на неговата здравословна роля, но и на голямата му обединителна и възпитателна сила“, заяви пред делегатите министърът. Красен Кралев подчерта, че в съвременния свят спортът е пресечна точка на древни традиции и модерни технологии. \r\n„Спортът помага на обществата да запазят своята идентичност и да съхраняват своята национална памет, а традиционните спортни занимания от миналото придобиват все по-голяма популярност сред младите хора. В същото време всеки любител спортист има достъп до най-високите технологични иновации. Вече може да правите джогинг и да карате колело в собствения си хол. Свидетели сме на изобретяването на симулатори по всевъзможни видове спорт, които максимално се доближават до реалните условия, в които те се практикуват“, каза Кралев. \r\nМинистърът изтъкна, че в момента всеки желаещ може да се сдобие с най-новите технологии, най-новите съоръжения и екипировка, дори с тези, с които ще играят отборите на стартиращото в четвъртък Световно първенство по футбол. \r\n„В същото време футболът все още се играе по правила, които в основата си са на повече от 100 години и хората продължават да ценят красивата и честна игра. Навлизането на технологии като наблюдение на голлинията и видеоповторения са пример за това как иновациите могат да бъдат успешно прилагани, за да се запази феърплеят“, подчерта Кралев. \r\nТой изтъкна факта, че след сериозни тестове през последните две години системата ВАР ще бъде използвана за пръв път на Световно първенство по футбол по време на Мондиала в Русия. \r\n„Както казва президентът на ФИФА Джани Инфантино, ВАР няма да реши 100 процента от проблемите, но ще бъде чудесна помощ на съдиите. Всеки, който седи у дома и гледа мача знае дали реферите са допуснали грешка, а такива се случват, защото те са човешки същества. Единственият, който до въвеждането на ВАР не подозираше какво се случва беше именно човекът, който взима решенията“, допълни Кралев. \r\nВидеоповторенията вече са част от много спортове и допринасят за по-справедливо решаване на спорните ситуации, които се случват за част от секундата. Такива има във волейбола, тениса, борбата, художествената гимнастика, фехтовката и други. В съвременния свят на интернет благодарение на т.нар. лайвстрийм, чието осигуряване е изискване за много от международните федерации, фенове вече могат да гледат наживо почти всяко състезание по света, дори то да не се излъчва по телевизията. \r\n„Съвременните технологии правят спорта не само по-справедлив, но и по-достъпен за зрителите. Младите хора неминуемо използват модерните технологии и ние трябва да насочим усилията си към това чрез тях да им покажем красотата на отделните видове спорт и възможностите за тяхното практикуване, за да ги мотивираме към системна физическа активност“, каза министърът. \r\nКрасен Кралев направи и кратка ретроспекция на Българското председателство на Съвета на ЕС в сферата на спорта. Кралев обяви, че борбата с употребата на допинг както в професионалния, така и в масовия спорт остава негова лична кауза, за която ще работи с всички сили и в бъдеще. Министърът гарантира, че ще продължи да участва активно и в търсенето на разумно решение на конфликта между Международната федерация по баскетбол ФИБА и Евролигата, като се надява конкретен резултат да има още по време на председателството на Австрия, с която ММС е в отличен синхрон. България ще продължи да работи активно и срещу манипулирането на спортни състезания – тема, която по категоричен начин върнахме в дневния ред на ЕС, след като беше в застой през последните години. \r\nПри откриването на конференцията видео обръщение към гостите отправи Мария Габриел, Еврокомисар с ресор Дигиталната икономика и общество. В събитието участват президентът на Европейската конфедерация по волейбол (СЕV) Александър Боричич, директорът за иновации, международно сътрудничество и спорт, Генерална дирекция „Образование и култура“ на Европейската комисия Антоанета Ангелова-Кръстева, заместник-председателят на Парламентарната комисия по въпросите на децата, младежта и спорта Стефан Апостолов, заместник-изпълнителният директор на БФС Павел Колев, спортният автор и журналист Иво Иванов, представители на Съвета на Европа, Европейския олимпийски комитет, ООН, Международна асоциация спорт за всички (TAFISA), Европейска платформа за иновации в спорта (EPSI), УЕФА, Английската висша лига, Германската футболна асоциация и др.\r\nКонференцията беше предшествана от среща на Генералните директори за спорта в ЕС, на която държавите-членки се обединиха около убеждението, че Конвенцията от Маколин за манипулирането на спортни състезания трябва да влезе в сила възможно най-скоро, а пътят към това е постигане на консенсус на политическо ниво в ЕС. Беше обсъден също изборът на представители на ЕС в Управителния съвет и Изпълнителния комитет на Световната антидопингова агенция и начинът, по който ще функционира новата програма „Еразъм+“. Участниците изразиха единодушно възхищение от начина, по който България е координирала общата позиция на ЕС при преразглеждането на Световния антидопингов кодекс.\r\n\tБяха представени приоритетите и събитията в сферата на спорта на бъдещото Австрийско председателство на Съвета на ЕС – конференция „Икономическо измерение на спорта“, семинар на тема спорт и физическа активност на работното място „Спорт и здраве“, „Борбата срещу употребата на допинг“, която ще продължи с втората фаза на преразглеждането на Световния антидопингов кодекс. Ще продължат и консултациите по раздел „Спорт“ на програмата Еразъм+.", "date": "2018.06.12", "title": "Министър Красен Кралев: Трябва да използваме технологиите, за да покажем красотата на спорта и за мотивация към физическа активност"}
{"url": "http://www.focus-news.net/news/2018/06/12/2533101/veliko-tarnovo-izlozhba-shte-predstavi-nay-dobrite-snimki-ot-fotokonkursa-mini-balgariya-v-kadar.html", "text": "Най-добрите снимки от фотоконкурса „Мини България в кадър“ на Парка на миниатюрите във Велико Търново ще бъдат представени в изложба на 14 юни. Експозицията ще бъде официално открита в 16.00 часа в музея под Балдуиновата кула, съобщиха от пресцентъра на Общинската туристическа агенция „Царевград Търнов“. На събитието ще бъдат връчени и наградите на победителите във фотоконкурса за снимки, представящи парка през призмата човек-макет в големия-малък свят на миниатюрите. Журито присъди първа награда на Галена Георгиева от Велико Търново за впечатляваща снимка на миниатюрата на Царевец на фона на историческата крепост. Призът за победителя е моментален фотоапарат FujiFilm Instax mini 70. Втората награда – външен хард диск 1 ТВ, е за Вера Недялкова, а трета награда – microSD карта, ще получи Габриела  Минчева. Специалната награда за любим кадър от онлайн гласуване във фейсбук страницата на Парк „Търновград – дихут на хилядолтна България“, е за снимката „Български морски флот“ на Таня Петкова.\r\nФотоконкурсът „Мини България в кадър“ стартира в началото на тази пролет. В продължение на два месеца бяха изпратени над 350 снимки, заснети в Парка на миниатюрите, от любители на обектива от цялата страна.", "date": "2018.06.12", "title": "Велико Търново: Изложба ще представи най-добрите снимки от фотоконкурса „Мини България в кадър“"}
{"url": "http://www.focus-news.net/news/2018/06/12/2533103/inzh-emiliya-darakchieva-inspektsiya-po-truda-smolyan-litsata-pod-18-godishna-vazrast-imat-golyamo-zhelanie-za-rabota-a-rabotodatelite-sa-mnogo-dovolni-ot-tyah.html", "text": "Лицата под 18-годишна възраст имат голямо желание за работа, а работодателите от област Смолян са много доволни от тях. Това каза за Радио „Фокус“ – Смолян инж. Емилия Даракчиева – директор на Инспекцията по труда – Смолян по повод Световния ден на борба срещу детския труд. Тя отбеляза, че младежите са основните клиенти, които обслужват от началото на юни, тъй като предстои лятна ваканция, в която младежите искат да работят. „Децата се интересуват какви документи трябва да подготвят и дори искат да вземат от работодателя документите и да ги представят при нас, за да получат по-бързо разрешение. Стремим се още в същия ден да подготвим съответното разрешение, стига работодателят да е приложил документите, които се изискват по закон. По принцип услугата се изпълнява в 7-дневен срок. Тъй като знаем, че и за двете страни е от голям интерес да се издадат по-бързо документите, правим всичко възможно да извършим услугата по-бързо“, добави инж. Даракчиева.\r\nТя уточни, че много от работодателите, на които са давани разрешения отново се връщат към тях и това означава, че доволни от работата на непълнолетните лица. „Това е възпитателна мярка за децата. Те се учат на трудови навици. Явно се справят с тези задължения и някои от работодателите дори увеличават броят на наетите непълнолетни лица. Това е добре за нашия регион. Факт е, че и много деца от област Смолян работят на морето през летните месеци и работодателите там също са изключително доволни от тях и това е радостно и говори добре за областта“, каза още инж. Даракчиева.\r\nНели ГЕРГЬОВСКА", "date": "2018.06.12", "title": "Инж. Емилия Даракчиева, Инспекция по труда – Смолян: Лицата под 18-годишна възраст имат голямо желание за работа, а работодателите са много доволни от тях"}
{"url": "http://www.focus-news.net/news/2018/06/12/2533086/final-na-pregovorite-za-imeto-na-makedoniyai-obzor.html", "text": "След повече от седмица на напрежение, в понеделник дългоочакваният телефонен разговор между гръцкия министър-председател Алексис Ципрас и македонския премиер Зоран Заев най-накрая се състоя. Очакванията на Атина и Скопие бяха с дискусията между двамата лидери да бъде сложен край на играта на нерви около спора за името на Македония, но нищо подобно не се случи. В ранните следобедни часове на деня Ципрас и Заев разговаряха близо час. Но кой е вдигнал слушалката и какво точно са си казали премиерите на двете страни, остана загадка. Не бяха разкрити детайли, нямаше официално разпространено съобщение. Нямаше и информация за това кое от предложенията за новото име на Македония, които бяха спрягани на масата за преговори, ще бъде прието от Атина и Скопие като компромис за разрешаване на дългогодишния спор, който възпрепятства евроатлантическата интеграция на югозападната ни съседка.\r\n„Премиерът на Република Македония Зоран Заев проведе 60-минутен телефонен разговор с премиера на Република Гърция Алексис Ципрас. Разговорът се осъществи между 14 и 15 часа македонско време. В рамките му бяха обсъдени останалите въпроси и бяха разгледани няколко идеи за решения. Друг телефонен разговор ще последва утре сутринта\", стана ясно от лаконичното изявление от правителството в Скопие.\r\n„Премиерът Алексис Ципрас днес по обяд проведе телефонен разговор с премиера на БЮРМ (Бившата югославска република Македония) Зоран Заев, който премина в добър климат. Двамата премиери се договориха да завършат своите разговори по време на нов телефонен разговор във вторник сутринта“, съобщиха почти едновременно от кабинета на Ципрас.\r\nДен по-късно гражданите на Македония и Гърция все още са в напрегнато очакване. Вторият телефонен разговор, който министър-председателите на Македония и Гърция Зоран Заев и Алексис Ципрас трябва да проведат, ще се състои в следобедните часове на деня. \r\nПо неофициални данни, след телефонния разговор със Заев, Алексис Ципрас ще информира за резултатите от него най-напред президента на Гърция Прокопис Павлопулос, а след това – лидерите на политическите партии. След това ще направи публично изявление. \r\nМеждувременно в медиите изтече информация за параметрите на договореното споразумение.  Severna Makedonija за цялостна употреба (вътрешна и външна), потвърдено с конституционни промени е основата на договора, който се очаква да бъде подписан в Преспа до края на седмицата, се казва в документ, изтекъл в медиите. Според средствата за масова информация в документа се съдържат следните основни точки:\r\n- Референцията „да се защитават македонските малцинства“ се отстранява от Конституцията на Македония, а частта за хомогенността се съгласува аналогично с гръцката конституция;\r\n- Транзитният период се определя с изменения на вътрешните документи на съседните страни и този сложен процес ще бъде обвързан с отваряне на преговорите за присъединяване със Северна Македония;\r\n- Ще се формира комисия, която ще изпробва употребата на търговските термини в двете страни;\r\n- Македонският език се признава, със забележката, че Северна Македония признава в договора, че този език има славянски произход (както е посочено в рамката на ООН);\r\n- В частта за националността, терминът македонец / гражданин на Република Северна Македония се използва със задължително напомняне, че хората от тази страна нямат връзка с античната гръцка култура.Ето и етапите за евентуално постигане на договор между Македония и Гърция:\r\n- Договорът трябва да бъде приет от парламента на Македония (правителството на Заев има нужното мнозинство);\r\n- При неподписване от страна на президента на Македония Георги Иванов, договорът се връща за повторно гласуване в народното събрание;\r\n- Писмо от гърцкото правителство до ЕС и НАТО, с което се препоръчва започване на присъединителни преговори между Северна Македония и ЕС и приемане в НАТО, при условие, че е направена ревизия на македонската конституция;\r\n- На съветa на министрите на външните работи на ЕС (25-26 юни) и срещата на върха (28-29 юни) да се изпрати позитивен сигнал на Северна Македония за започване на преговори за присъединяване, без да се взима предвид опозицията на Франция и Нидерландия, а подкрепата на Германия;\r\n- На срещата на върха на НАТО (11 юли) да се отправи покана за членство, при условие, че са направени конституционни промени;\r\n- Правителството на Заев трябва да изпрати писмо до 190+ държави, които признават „Република Македония“, че името Severna Makedonija ще се употребява в двустранната и в международната комуникация;\r\n- В периода от юли до декември 2018 година, правителството на Заев ще трябва да проведе референдум и ако резултатът е позитивен, ще бъдат направени конституционните промени. Ако е негативен, има план „Б“ – за провеждане на парламентарни избори с характер на референдум;\r\n- След прилагането на договора в Северна Македония, споразумението ще бъде ратифицирано от гръцкия парламент едновременно с гласуването за приемане на съседната страна в НАТО.\r\nКакто Заев, така и Ципрас са изправени пред сериозни предизвикателства във връзка с договора за името, с който трябва да бъде поставена точка на дългогодишния спор, хвърлящ сянка в двустранните отношения между двете съседни страни.\r\nТвърденията на Зоран Заев, че евентуалното отхвърляне на споразумението с Гърция ще застраши перспективите на Македония за членство в Европейския съюз и НАТО и ще увеличи вътрешните заплахи, са отчаян опит на министър-председателя за манипулация на обществото и повлияване на гражданите на страната. Такава е оценката от кабинета на президента на Република Македония Георги Иванов, който изрази мнение, че постигането на договор за името по телефона е „несериозно“. \r\n„Стратегическите ангажименти на Република Македония за членство в Европейския съюз и НАТО са ясно определени и не подлежат на промяна. Запазването на конституционното име и намирането на решение, което няма да доведе до промени в конституцията, в никакъв случай не е насочено срещу интеграцията на Република Македония в Европейския съюз и НАТО. Сключването на международен договор трябва да бъде в съответствие с Конституцията на Република Македония, а не да предвижда изменение“, се казва в изявлението от кабинета на Иванов.\r\nВъв връзка с призива на премиера Заев за подкрепа на евентуално споразумение от страна на всички политически сили в страната, Иванов коментира, че той още веднъж показва, че е необходим широк национален консенсус за намиране на решение, което няма да накърни достойнството на македонския народ и гражданите на страната.\r\nВ Гърция ситуацията също е сложна. Председателят националистката партия „Независими гърци“ (АНЕЛ) и младши партньор в оглавяваното от СИРИЗА (Съюза на радикалното ляво) коалиционно гръцко правителство Панос Каменос отново потвърди във вторник, че фракцията няма да подкрепи сделка между Атина и Скопие за името на БЮРМ, в която се съдържа термина „Македеония“, но също сигнализира, че няма да постави под риск коалиционното правителство.\r\nЙоргос Кумуцакос, отговорник за външната политика в „Нова Демокрация“, предупреди:  Ако Ципрас не се обади на лидера на основната гръцка опозиционна партия Кириакос Мицотакис, за да го информира за договора за името, тогава консервативната фракция ще настоява за обсъждане на споразумението в парламента преди то да бъде подписано.Тереза Герова", "date": "2018.06.12", "title": "Финал на преговорите за името на Македония? (ОБЗОР)"}
{"url": "http://www.focus-news.net/news/2018/06/12/2533099/kathimerini-prezidentat-na-gartsiya-i-liderat-na-nova-demokratsiya-shte-obsadyat-razvitieto-na-pregovorite-za-imeto.html", "text": "Потвърди се, че президентът на Гърция Прокопис Павлопулос във вторник ще се срещне с председателят на основната опозиционна партия в страната Нова Демокрация Кириакос Мицотакис след искането на консервативния лидер, пише електронното издание на гръцкия вестник Kathimerini.\r\nСпоред съобщенията, срещата ще бъде фокусирана над последните развития в преговорите между Гърция и БЮРМ (Бившата югославска република Македония) по въпроса за името на последната.\r\nПревод и редакция:", "date": "2018.06.12", "title": "Kathimerini: Президентът на Гърция и лидерът на Нова Демокрация ще обсъдят развитието на преговорите за името"}
{"url": "http://www.focus-news.net/news/2018/06/12/2533108/burgas-okrazhnata-prokuratura-zadarzha-za-72-chasa-ukrainski-grazhdanin-obvinen-za-prichinyavane-na-katastrofata-v-rishki-prohod.html", "text": "Окръжна прокуратура – Бургас задържа за 72 часа украинския гражданин Игор Т. Това съобщиха от пресцентъра на Окръжна прокуратура – Бургас. Той е обвинен за това, че на 11 юни 2018 г. по второкласен път (при Ришки проход) при управление на влекач „Скания“, с украинска регистрация, с прикачено полуремарке, с посока на движение от гр. Шумен към гр. Карнобат нарушил правилата за движение и по непредпазливост причинил смъртта на мъж, като деянието е извършено в пияно състояние – с концентрация на алкохол в кръвта 2.81 промила, установено с техническо средство „дрегер“.\r\nПредстои (в следващите дни) Окръжна прокуратура – Бургас да внесе в съда искане за определяне на постоянна мярка за неотклонение „задържане под стража“ спрямо украинския гражданин.", "date": "2018.06.12", "title": "Бургас: Окръжната прокуратура задържа за 72 часа украински гражданин, обвинен за причиняване на катастрофата в Ришки проход"}
{"url": "http://www.focus-news.net/news/2018/06/12/2533100/tsvetan-tsvetanov-gerb-misleh-che-shte-zamalchim-i-shte-otdadem-pochit-na-zaginalite-v-tragichniya-intsident-v-krumovo-no-za-golyamo-sazhalenie-toy-predizvika-politichesko-protivopostavyane.html", "text": "Мислех, че всички ще замълчим и ще отдадем почит на загиналите в трагичния инцидент в Крумово, но за голямо съжаление той предизвика политическо противопоставяне. Това каза  председателят на ПГ на ГЕРБ Цветан Цветанов по време на брифинг в Народното събрание, предаде репортер на Агенция „Фокус“. “С всичко това, което днес се изговори се цели нажежаване на политическото напрежение и остро противопоставяне на секторните политики“, посочи Цветанов. Той допълни, че си е помислил, че всички ще замълчат и всички отговорни институции ще отдадат почит на загиналите във вчерашния трагичен инцидент. „За голямо съжаление един такъв трагичен инцидент може да предизвика политическо противопоставяне. В тази посока преди да дадем отговор на всичко това, което беше зададено като дневен ред от опозицията и президента Радев, изказваме съболезнования на близките на загиналите пилоти“, каза Цветанов. \r\nДеница КИТАНОВА", "date": "2018.06.12", "title": "Цветан Цветанов, ГЕРБ: Мислех, че  ще замълчим и ще отдадем почит на загиналите в трагичния инцидент в Крумово, но за голямо съжаление той предизвика политическо противопоставяне"}
{"url": "http://www.focus-news.net/news/2018/06/12/2533105/yadrenoto-sporazumenie-s-iran-evrodeputatite-shte-obsadyat-posledstviyata-ot-amerikanskoto-otteglyane.html", "text": "Евродепутатите ще обсъдят заедно с върховния представител на ЕС по въпросите на външните работи и политиката за сигурност Федерика Могерини въздействието от решението на президента на САЩ Доналд Тръмп да се оттегли от споразумението с Иран днес, вторник, в 16:00 ч. българско време, съобщава пресслужбата на Европейския парламент.\r\nПарламентът ще обсъди последиците за регионална сигурност от решението на президента Тръмп, но също и последствията за търговските сделки, сключени между Иран и някои европейски компании (като Total и Airbus). Те също така очакват да получат допълнителни обяснения относно възможни мерки за облекчение на отрицателни последици от американското решение. \r\nМожете да гледате дебата на живо чрез EP Live и EbS+.", "date": "2018.06.12", "title": "Ядреното споразумение с Иран: евродепутатите ще обсъдят последствията от американското оттегляне"}
{"url": "http://www.focus-news.net/news/2018/06/12/2533110/pazardzhik-okolo-20-dekara-s-pshenitsa-i-2-dekara-ot-orehova-gradina-sa-izgoreli-pri-pozhar-v-zemlishteto-na-selo-tsrancha.html", "text": "Около 20 декара с пшеница и 2 декара от орехова градина са унищожени от пожар в землището на село Црънча. Това съобщи за Радио „Фокус“ - Пазарджик говорителят на ОДМВР в Пазарджик Мирослав Стоянов. Той уточни, че сигналът за пожара е получен днес около 11.30 часа в РСПБЗН - Пазарджик. „Към мястото са насочени огнеборци от дежурната смяна с един противопожарен автомобил и един джип. В гасенето са се включили активно и местни жители с трактори, като са направили ивици за локализиране на пожара. Огънят е успял да унищожи около 20 декара с пшеница и 2 декара от орехова градина. Спасени са близо 200 декара пшеничен масив“, допълни Стоянов. Той каза също, че от пожарната предупреждават за огромните рискове, които крие топлото време и човешката небрежност за възникване на пожари, особено в горския и полски фонд.\r\nВаня НИКОЛОВА", "date": "2018.06.12", "title": "Пазарджик: Около 20 декара с пшеница и 2 декара от орехова градина са изгорели при пожар в землището на село Црънча"}
{"url": "http://www.focus-news.net/news/2018/06/12/2533112/blagoevgrad-shofyorite-da-se-dvizhat-s-povisheno-vnimanie-v-rayona-na-kresnenskoto-defile-i-prohoda-predel-poradi-povishena-opasnost-ot-padashti-kamani.html", "text": "Нормално интензивно е движението по главен път Е-79 и АМ „Струма“ в участъка от Благоевградска област. Това каза за Радио „Фокус“ – Пирин дежурният служител в Областно пътно управление - Благоевград. Няма ремонтни дейности по първокласните и второкласните пътища в региона. Шофьорите да се движат с повишено внимание в района на Кресненското дефиле и прохода Предел поради повишена опасност от падащи камъни.\r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка.\r\nНатали СТЕФАНОВА", "date": "2018.06.12", "title": "Благоевград: Шофьорите да се движат с повишено внимание в района на Кресненското дефиле и прохода Предел поради повишена опасност от падащи камъни"}
{"url": "http://www.focus-news.net/news/2018/06/12/2533104/ministar-krasimir-karakachanov-padnaliyat-helikopter-v-krumovo-e-nay-noviyat-ot-starata-tehnika-poluchen-e-prez-oktomvri-1999-g.html", "text": "Падналият хеликоптер в Крумово е най-новият от старата техника, получен е през октомври 1999 г. Това каза вицепремиерът и министър на отбраната Красимир Каракачанов по време на брифинг в Народното събрание, предаде репортер на Агенция „Фокус“. „Когато се случи трагедия като тази в Крумово, трябва да помислим какво трябва да се случи оттук нататък“, каза Каракачанов. Според него много е лесно да се връщаме назад, тъй като всеки може да посочи виновници от 1990 г. насам. Каракачанов обърна внимание, че реалната модернизация на армията е започнала в предишното правителство,  а преди дни парламентът е гласувал двата проекта за модернизация на армията.  „Позволете ми пред вас в Народното събрание да изразя моите съболезнование към двамата загинали в авиацията и да пожелая бързо оздравяване на офицерския кандидат, който е под лекарско наблюдение и към момента няма опасност за живота му“, каза Каракачанов. По думите му пострадалият е контактен и това, което си спомня е, че докато е изтеглял въжето и това го е спасило, хеликоптерът е започнал да се върти. „Падането е станало точно за 2 секунди. От удара са загинали двамата пилоти, техникът е оцелял“, заяви Каракачанов. \r\nДеница КИТАНОВА", "date": "2018.06.12", "title": "Министър Красимир Каракачанов: Падналият хеликоптер в Крумово е най-новият от старата техника, получен е през октомври 1999 г."}
{"url": "http://www.focus-news.net/news/2018/06/12/2533107/ministar-nikolay-nankov-vse-poveche-se-nabiva-na-ochi-izvodat-che-prezidentat-kontaktuva-s-hora-koito-hal-haber-si-nyamat-ot-darzhavno-upravlenie.html", "text": "Все повече се набива на очи изводът, че президентът контактува с хора, които хал хабер си нямат от държавно управление. Това каза министърът на регионалното развитие Николай Нанков по време на брифинг в Народното събрание, предаде репортер на Агенция „Фокус“. Нанков изрази съболезнования към близките на загиналите капитани. По думите му няма по-деструктивно говорене от това на президента, което невинаги опозицията си позволява да поддържа от противопоставянето на една секторна политика за друга. „Това е отново спекулация по темата саниране“, каза Нанков. Той отчете, че за пореден път политиката за саниране е демонизирана и сатанизирана. \r\nДеница КИТАНОВА", "date": "2018.06.12", "title": "Министър Николай Нанков: Все повече се набива на очи изводът, че президентът контактува с хора, които хал хабер си нямат от държавно управление"}
{"url": "http://www.focus-news.net/news/2018/06/12/2533113/ministar-valentin-radev-predpriemame-dopalnitelni-merki-za-da-dadem-poveche-sigurnost-na-grazhdanite-na-botevgrad.html", "text": "Министър Валентин Радев, главният секретар на МВР гл. комисар Младен Маринов и директорът на ГД „Национална полиция“ гл. комисар Христо Терзийски проведоха днес работна среща със състава на РУ - Ботевград и с кметовете на общината. Това съобщиха от пресцентъра на МВР. Те се запознаха от близо с изпълнението на задачите на полицейското управление, с проблемите, както и с редица въпроси, свързани със сигурността на района и поставени от местната власт.   \r\nРУ - Ботевград работи в намален състав, след големите съкращения, извършени през 2015 г. -  този проблем посочиха и професионалистите и кметовете на общината, поясни на брифинг след срещата вътрешния министър. Той уточни, че е в Ботевград не заради случая  Пелов, а защото още преди това е получавал сигнали за района. Веднага вземаме няколко мерки, конкретизира министър Радев. Първата от тях е, че ще оставне засиленото полицейско присъствие до нормализиране на обстановката. На второ място се договорихме да се провеждат такива срещи всеки месец, за да се отчитаме какво правим за сигурността на гражданите и за да чуем местната власт дали работим в правилната посока и какво още можем да направим. На трето място – няма да командироваме полицаи от РУ - Ботевград по морето по време на летния сезон, както и по повод на други възникнали събития. Вътрешният министър допълни, че продължава цялостният анализ по случая с Пелов. Той посочи, че е доволен от работата на Районното полицейско управление, а дали ще има промени – това ще стане ясно от анализа на професионалното ръководство. Министър Радев е уверил състава, че се полагат всички усилия за оптимизиране на условията на работа, за подобряване на перспективността и възможностите за кариерно израстване на служителите така, че те да са мотивирани при изпълнение на задълженията си. \r\nВътрешният министър коментира и искания вот на недоверие - Вслушвам се в критиките, не се притеснявам, защото знам какво правим в министерството. Министърът допълни, че този който го е назначил може да поиска и неговата оставка. \r\nПо думите на гл. комисар Терзийски до настоящия момент не може да се говори за сериозни грешки при проведеното издирване на Пелов и Колев. Той посочи, че продължава анализът на извършената полицейска работа по случая, на базата на който ще бъдат направени съответните изводи и набелязани мерки за подобряване на цялостната полицейска дейност.", "date": "2018.06.12", "title": "Министър Валентин Радев: Предприемаме допълнителни мерки, за да дадем повече сигурност на гражданите на Ботевград"}
{"url": "http://www.focus-news.net/news/2018/06/12/2533111/svetlana-angelova-gerb-neosnovatelno-i-neobyasnimo-rastat-palatkovite-lageri-pri-polozhenie-che-ot-nyakolko-mesetsa-se-raboti-po-iskaniyata-na-horata-s-uvrezhdaniya.html", "text": "При положение, че от няколко месеца се работи по исканията на хората с увреждания, неоснователно и необяснимо растат палатковите лагери. Това каза народният представител от ПГ на ГЕРБ Светлана Ангелова по време на брифинг в Народното събрание, предаде репортер на Агенция „Фокус“. „На 15 май проведохме съвместна среща с представителите на майките на деца с увреждания, с всички национално представителни организации на и за хората с увреждания и със социалния министър Бисер Петков. На тази среща се разбрахме в работната група, която от няколко месеца работи по промени в Закона за интеграция на хората с увреждания да бъде разширена с представители на протестиращите майки. След два дена от тази среща беше издадена нова заповед на министъра на труда и социалната политика Бисер Петков  и в работната група са включени четири представители на протестиращите майки“, каза Ангелова и поясни, че тези четирима представители имат и свои заместници. По думите й всички техни предложения са депозирани в социалното министерство. „Целта на работната група е да разработи нов закон за хората с увреждания, който да бъде в контекста на новите политики за хората с увреждания. Изключително много се спекулира за темата с децата и хората с увреждания, защото това е една чувствителна тема. При положение, че от няколко месеца, се работи по техните искания, неоснователно и необяснимо е да растат палатковите лагери в другите градове“, каза Светлана Ангелова. По думите й тези проблеми се решават с диалог. \r\nДеница КИТАНОВА", "date": "2018.06.12", "title": "Светлана Ангелова, ГЕРБ: Неоснователно и необяснимо растат палатковите лагери при положение, че от няколко месеца се работи по исканията на хората с увреждания"}
{"url": "http://www.focus-news.net/news/2018/06/12/2533106/brig-gen-dimitar-ivanov-kapitan-plamen-panteleev-koyto-zagina-pri-aviokatastrofata-kray-krumovo-e-uchastval-v-misii-po-gasene-na-pozhari-prez-minalata-godina.html", "text": "48-годишният капитан Пламен Пантелеев, който загина при авиокатастрофа с военен хеликоптер край Крумово по време на учебен полет, е участвал в граждански мисии по гасене на пожари през миналата година. Това съобщи пред журналисти командирът на Авиобазата в Крумово бригаден генерал Димитър Иванов, предаде репортер на Радио „Фокус” - Пловдив. „Пантелеев е бил втори пилот при гасенето на пожари над Хасково и над Кресна. В годините назад като опитен пилот на Ми–17 е участвал и в други спасителни дейности”, каза още Иванов. Вторият пилот 45-годишният капитан Стоян Неделчев не е участвал в мисии по гасене на пожари, но също е опитен. Според бригаден генерал Иванов и двамата загинали пилоти са достойни мъже и професионалисти.\r\nПо думите на командира на авиобазата в Крумово при такива катастрофи обикновено причините могат да са три – техническа неизправност на машината, пилотска грешка или влияние на атмосферните условия. „Пилотите не са подали никакъв сигнал за опасност, тъй като от височина около 30 - 50 метра падането на самолета става за около 1 - 2 секунди”, каза още бригадният генерал.\r\nПогребението на пилотите ще бъде в четвъртък.\r\nЦветана ТОНЧЕВА", "date": "2018.06.12", "title": "Бриг. ген. Димитър Иванов: Капитан Пламен Пантелеев, който загина при авиокатастрофата край Крумово, е участвал в мисии по гасене на пожари през миналата година"}
{"url": "http://www.focus-news.net/news/2018/06/12/2533115/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух няма наложени ограничения за движението на моторни превозни средства.\r\nВенцеслав ИЛЧЕВ", "date": "2018.06.12", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/06/12/2533109/ministar-krasimir-karakachanov-vsichki-vaprosi-za-armiyata-svarzani-s-pari-vinagi-sa-sreshtali-podkrepata-na-premiera-boyko-borisov-i-na-finansoviya-ministar.html", "text": "Всички въпроси за армията, свързани с пари, винаги са срещали подкрепата на премиера Бойко Борисов и на финансовия министър. Това каза вицепремиерът и министър на отбраната Красимир Каракачанов по време на брифинг в Народното събрание, предаде репортер на Агенция „Фокус“. \"Точно затова нещата започнаха да се случват\", каза Каракачанов. \"По-добре е, когато се случват подобни инциденти е да помислим как заедно можем да направим повече за отбраната“, заяви Каракачанов. Той поясни, че всички мероприятия в Министерство на отбраната са отменени. „Нека да уважим паметта на тези български офицери, защото те не са само част от пейзажа и хрониката на загиналите в Българската армия. Те са млади хора. Хора, които са можели, след като са завършили Военновъздушното училище, по време на бурните времена през 90-те години, да си намерят много добре платена работа навсякъде, не само те, но всички, които продължават да носят униформите на българската авиация. Заслужават нашето уважение“,  посочи военният министър.\r\nДеница КИТАНОВА", "date": "2018.06.12", "title": "Министър Красимир Каракачанов: Всички въпроси за армията, свързани с пари, винаги са срещали подкрепата на премиера Бойко Борисов и на финансовия министър"}
{"url": "http://www.focus-news.net/news/2018/06/12/2533119/smolyan-povishena-e-opasnostta-ot-padashti-kamani-po-vsichki-napravleniya-v-regiona.html", "text": "Нормално се осъществява движението по пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е облачно, без валежи. Повишена е опасността от падащи камъни по всички направления в региона, затова водачите трябва да шофират със съобразена скорост и повишено внимание. През деня не са получавани сигнали за инциденти по пътищата в областта.\r\nЧастични ремонти на асфалтовата настилка се извършват по пътя Рудозем – Смолян и водачите трябва да се движат с повишено внимание и съобразена скорост в този участък. Остава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили.\r\nПо пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ края на работния ден в Смолян автомобилният трафик е по-интензивен по бул. „България“, прилежащите към него улици и кръстовища, както и входно-изходните артерии на града.\r\nНели ГЕРГЬОВСКА", "date": "2018.06.12", "title": "Смолян: Повишена е опасността от падащи камъни по всички направления в региона"}
{"url": "http://www.focus-news.net/news/2018/06/12/2533116/binali-yaldaram-sled-sreshtata-s-boyko-borisov-nova-visokoskorostna-zheleznitsa-shte-svarzhe-turtsiya-i-evropa.html", "text": "Министър-председателят на Турция Бинали Йълдъръм във вторник обяви, че страната ще започне да изгражда своята част от новия проект за високоскоростна железница, която да е част от трансевропейския транспортен коридор, предава Anadolu Agency.\r\nВ изказване на съвместна пресконференция с българския си колега Бойко Борисов в град Измир, Йълдъръм заяви: „Започваме нов проект за високоскоростна железница в близките месеци, която е турската част от трансевропейския транспортен коридор.\r\nСпоред неговите думи, ж.п. линията ще бъде с дължина от 223 километра и ще покрие цялото разстояние от Истанбул до Одрин. Турският премиер добави, че железницата ще бъде част възобновяването на историческия „Път на коприната“, свързващ Европа, Балканите, Анадола, Близкия Изток и Далечния Изток.\r\n„В същото време, тази връзка ще е транспортен коридор към Европа през Турция и България“, обясни Йълдъръм.\r\nСпоред съобщението на Министерството на транспорта, корабоплаването и комуникациите на Турция, високоскоростните влакове ще развиват скорост от 200 км/ч.\r\nПревод и редакция:", "date": "2018.06.12", "title": "Бинали Йълдъръм след срещата с Бойко Борисов: Нова високоскоростна железница ще свърже Турция и Европа"}
{"url": "http://www.focus-news.net/news/2018/06/12/2533122/sport-igor-plastun-podpisa-s-belgiyskiya-aa-gent.html", "text": "Във вторник бе финализиран трансферът на украинския защитник Игор Пластун от българския шампион Лудогорец в белгийския отбор АА Гент. Футболистът, който притежава български паспорт, премина успешно медицински изследвания, след което подписа договор и позира с фланелката на новия си отбор. В следващите дни се очаква и официалното представяне на защитника като играч на четвъртия в белгийското първенство от миналия сезон и участник в предварителните кръгове на Лига Европа. С екипа на Лудогорец Пластун изигра 75 срещи във всички турнири, в които отбеляза 4 гола.", "date": "2018.06.12", "title": "Спорт: Игор Пластун подписа с белгийския АА Гент"}
{"url": "http://www.focus-news.net/news/2018/06/12/2533120/anatoli-georgiev-asotsiatsiya-na-evropeyskite-stolitsi-na-sporta-varna-zasluzhava-da-se-naredi-sred-evropeyskite-gradove-koito-razvivat-sporta.html", "text": "Варна заслужава да се нареди сред европейските градове, които развиват спорта. Това заяви по време на днешното представяне на кандидатурата на Варна за Европейски град на спорта през 2019 г. Анатоли Георгиев, единственият българин в Асоциацията на европейските столици и градове на спорта (ACES), предаде репортер на Радио „Фокус” – Варна. Заедно с останалите чуждестранни експерти той изслуша презентацията на града и рекламния клип за кандидатурата.\r\n„Познавам спортния живот в града и искам да споделя впечатленията си. Той е изграден на много спортни успехи, медали и състезания от международен ранг. Спортът във Варна обхваща всички възрастови групи. Градът успява да направи така, че всички да успеят да ползват спортната база”, каза Георгиев. Той допълни, че е присъствал на много спортни събития с препълнени зали и дори вметна, че сутрин Морската градина е пълна с хора, които тичат и упражняват всякакви видове спорт. Българският член на международната комисия добави, че дори националите по волейбол на страната предпочитат да играят своите срещи във Варна, а не в София. Анатоли Георгиев допълни, че през базата на „Спортпалас” край Варна са минали спортисти, донесли най-голямата спортна слава на България, а европейската титла ще е едно признание и стимулиране на целия град.\r\nДиана СТОЕВА", "date": "2018.06.12", "title": "Анатоли Георгиев, Асоциация на европейските столици на спорта: Варна заслужава да се нареди сред европейските градове, които развиват спорта"}
{"url": "http://www.focus-news.net/news/2018/06/12/2533114/volen-siderov-obedineni-patrioti-opozitsiyata-nyamashe-konkretni-argumenti-za-vot-na-nedoverie-po-skoro-chuh-poeziya-v-proza.html", "text": "Опозицията нямаше конкретни аргументи за вот на недоверие, по-скоро чух поезия в проза. Това каза председателят на ПГ на „Обединени патриоти“ Волен Сидеров по време на брифинг в Народното събрание, предаде репортер на Агенция „Фокус“. За вота на недоверие, който обяви днес БСП, Волен Сидеров заяви, че това не е първият, който ще внесе опозицията. „Отново се забавиха БСП, но там текат едни вътрешни забавяния. Аз не видях конкретни аргументи за вот на недоверие. Имаше общи приказки, поезия в проза, общо взето“, заяви Сидеров. Според него решението на управляващите трябва да бъде да не се прави евтина политика. \"По отношение на сигурността бяха направени доста сериозни стъпки за осигуряване на България и българското население, но много още неща трябва да се направят\", допълни Сидеров. Той обърна внимание, че в темата за сигурността не влиза повредата на летателен апарат. \r\nПо отношение на изказванията на президента за инцидента в Крумово, Сидеров заяви: „Напоследък, когато съм се изказвал за него, съм казвал общо взето доброжелателни думи. Карал съм го дори да споделя с него моя опит, да му кажа как да се държи като държавник, защото не винаги се държи така. Един президент, когато атакува собственото си правителство, е лош знак за всички посоки по света“, каза той. Според него има използване на трагичен случай за правене на евтина политика.  \r\nДеница КИТАНОВА", "date": "2018.06.12", "title": "Волен Сидеров, „Обединени патриоти“: Опозицията нямаше конкретни аргументи за вот на недоверие, по-скоро чух поезия в проза"}
{"url": "http://www.focus-news.net/news/2018/06/12/2533123/varna-sistemata-za-elektronen-priem-v-parvi-klas-otnovo-e-otvorena-za-registratsiya-ili-redaktirane-i-shte-bade-zatvorena-na-14-yuni.html", "text": "Системата за електронен прием в първи клас отново е отворена за регистрация или редактиране и ще бъде затворена в 23.59 часа на 14 юни. Това каза в интервю за Радио „Фокус“ – Варна Лилия Христова, директор на Дирекция „Образование и младежки дейности“ към Община Варна. Тя отбеляза, че неприети след първото класиране са 80 деца, а 104 не са потвърдили приема след първо класиране. „Всички деца, които са останали неприети, ще бъдат обхванати. Това са около 200 деца, които подлежат на записване, и за всяко дете ще има място. Много внимателно родителите трябва да редактират заявленията си по това къде смятат, че децата им ще се чувстват най-добре в първи клас. Ние препоръчваме това да бъдат сравнително най-близките училища, в които има свободни места“, допълни Лилия Христова.\r\nНа второ класиране родителите отново имат възможност да подредят по ред на желанията 10 училища, в които са обявени свободни места. Във второ класиране могат да регистрират заявление за прием и родители, които до момента не са подали заявление за своето дете.\r\nЛилия Христова посочи, че резултатите след второто класиране ще бъдат обявени на 15 юни след 17.00 часа. Записването на приетите след второ класиране ще започне от 9.00 часа на 18 юни, като всяко дете може да бъде записано в съответното училище, в което е прието, до 17.00 часа на 19 юни. На 20 юни ще бъдат обявени свободните места за трето класиране на първокласници. Системата за електронен прием в първи клас отново ще бъде отворена за регистрация, редактиране и отказ от заявление за прием, като ще бъде затворена на 21 юни в 23.59 часа. Резултатите след последното трето класиране ще бъдат обявени на 25 юни, като приетите деца ще бъдат записвани на 26 и 27 юни. „Всички деца, които останат незаписани след третото класиране, могат да бъдат записани в училищата, в които има обявени свободни места. Електронният прием приключва с третото класиране“, заяви Лилия Христова. До 14 септември деца, които се връщат в България или идват от други градове на страната, могат да бъдат записвани в първи клас в училищата, в които има обявени свободни места.\r\nМарияна ВАЛЕНТИНОВА", "date": "2018.06.12", "title": "Варна: Системата за електронен прием в първи клас отново е отворена за регистрация или редактиране и ще бъде затворена на 14 юни"}
{"url": "http://www.focus-news.net/news/2018/06/12/2533124/blagoevgrad-okrazhnata-prokuratura-protestira-nalozhenoto-nakazanie-na-danachen-sluzhitel-obvinen-za-vzemane-na-podkup.html", "text": "Вчера по обвинителен акт на Окръжна прокуратура – Благоевград съдът е наложил на лице с инициали Г.Ц. наказание от две години „лишаване от свобода“ с тригодишен изпитателен срок, глоба в размер на 2000 лева и лишаване от право да заема контролна дейност в държавни или общински органи за срок от две години. Това съобщиха от пресцентъра на Апелативна прокуратура - София. Г.Ц. е бил привлечен към наказателна отговорност, след като по време на претърсване, извършено при условията на неотложност, в чантата му е била открита парична сума в размер на 1000 лева, предадена му като подкуп.\r\nДосъдебното производство срещу данъчния служител е приключило за малко повече от месец, след което на 31.03.2017 г. Окръжна прокуратура – Благоевград е внесла за разглеждане в съда обвинителен акт за извършено от него престъпление по чл. 301, ал. 1 вр. чл. 26, ал. 1 от НК. \r\nПодсъдимият Ц. заемал длъжността на главен инспектор по приходи в ТД на НАП - София, отдел „Оперативни проверки“. \r\nВ периода 22 февруари 2017 г. – 28 февруари 2017 г., на различни места в гр. Разлог, той поискал и приел подкуп, за да не извърши действие по служба, а именно да не състави акт за установяване на административно нарушение. \r\nПри проверка на хранителен магазин, стопанисван от ЕТ „Б. – Г.Б.“, и констатирана разлика в касата на търговския обект в размер на 41.81 лв., той поискал подкуп в размер на 1500 лв. \r\nНяколко дни по-късно, в изнесено работно място на ТД на НАП гр. София, в качеството му на длъжностно лице, обвиняемият Ц. приел от представител на ЕТ плик със сумата от 1000 лв., за да не състави акт. \r\nОкръжна прокуратура – Благоевград подготвя протест срещу присъдата на първоинстанционния съд, която счита за несправедлива, с оглед вида на наложеното от съда наказание.", "date": "2018.06.12", "title": "Благоевград: Окръжната прокуратура протестира наложеното наказание на данъчен служител, обвинен за вземане на подкуп"}
{"url": "http://www.focus-news.net/news/2018/06/12/2533127/sofiya-vavezhda-se-vremenna-organizatsiya-na-dvizhenieto-vav-vrazka-s-poseshtenie-na-prezidenta-na-republika-makedoniya.html", "text": "Въвежда се временна организация на движението във връзка с посещение на президента на Република Македония. Това съобщиха от пресцентъра на Столична община. Забранява се престоят и паркирането на пътни превозни средства от 15.00 часа на 13 юни до отпътуване на делегацията на 15 юни на паркинга на „София хотел Балкан“.\r\nОт 8.00 часа до приключване на мероприятието на 14 юни на северозападната дъга на пл. „Св. Александър Невски“ между ул. „11-ти август“ и ул. „Оборище“.\r\nОт 8.00 часа до приключване на мероприятието на 14 юни на бул. „Джеймс Баучер“ между  бул. „Черни връх“ и ул. „Златен рог“ от страната на хотела. \r\nОт 9.00 часа до 10.30 часа на 14 юни се забранява влизането на пътни превозни средства по ул. „Оборище“ между ул. „Г. С Раковски“ и ул. „11-ти август“ само при необходимост и по преценка на отдел „Пътна полиция“ при СДВР.", "date": "2018.06.12", "title": "София: Въвежда се временна организация на движението във връзка с посещение на президента на Република Македония"}
{"url": "http://www.focus-news.net/news/2018/06/12/2533126/plovdiv-3-kilometrova-kolona-ot-avtomobili-se-e-obrazuvala-na-izhoda-na-grada-v-posoka-karlovo.html", "text": "3-километрова колона от автомобили се е образувала на изхода на града в посока Карлово, предаде репортер на Агенция „Фокус“.", "date": "2018.06.12", "title": "Пловдив: 3-километрова колона от автомобили се е образувала на изхода на града в посока Карлово"}
{"url": "http://www.focus-news.net/news/2018/06/12/2533125/evrodeputatat-sergey-stanishev-kam-udo-bulman-postiganeto-na-po-dobri-usloviya-za-rabotnitsite-ne-biva-da-vodi-do-sriv-na-transportniya-bransh.html", "text": "По инициатива на лидера на ПЕС и български евродепутат Сергей Станишев днес се състоя среща с Удо Булман, председател на Групата на социалистите и демократите в Европейския парламент. Това съобщиха от пресофиса на Сергей Станишев. На нея бяха обсъдени последните развития по пакета за мобилност, а Станишев представи позицията на българските превозвачи и на БСП, приета от Националния съвет на партията този уикенд.\r\n„Като прогресивно политическо семейство ние защитаваме правата на работниците, но също и справедливия и равнопоставен достъп до Единния пазар на общността. Ние, евродепутатите от БСП, считаме, че този баланс е сериозно нарушен в новия пакет „Мобилност“ и има сериозен риск да се влоши значително след гласуването в пленарна зала“, заяви Станишев.\r\n„Поканих колегите Петър Курумбашев, който е член на Комисията по транспорт и туризъм, и Георги Пирински, член на Комисията по заетост и социални въпроси, за да представим подробно всички аспекти на нашата позиция предвид предстоящото гласуване в пленарна зала на мандата на ЕП за преговори по досието“, добави Станишев.\r\n„Отдавна е ясно, че въпросите за командированите работници и за новите правила в транспортния сектор предизвикват разделение в ЕС – това, което някои виждат като конкурентно предимство, други виждат като социален дъмпинг. Това разделение не е толкова по политически семейства, колкото на географски признак, между западните и източноевропейските страни. Всички политически групи в Европарламента са разделени именно по тази линия. По-важният въпрос е защо има такава драстична разлика в цените на труда, защо кохезията не върви със скоростта, с която очаквахме. Ние полагаме усилия гласът на българските работници и бизнес да бъде чут още на този етап, в Европейския парламент. \r\nДнес изпратих позицията на БСП до всички евродепутати от Групата на социалистите с призив да не убиваме бизнес и работни места в новите държави-членки под предлога за борба със социалния дъмпинг и за подобряване на условията на труд на работниците.\r\nРаботата по тези директиви обаче не се изчерпва с това гласуване в ЕП. Предстоят преговори между трите институции – Комисията, Парламента и Съвета, в хода на които ще се избистри окончателният компромис. Ето защо правителството трябва да се мобилизира в защита на националния интерес именно там, в преговорите с останалите държави-членки и после между институциите.", "date": "2018.06.12", "title": "Евродепутатът Сергей Станишев към Удо Булман: Постигането на по-добри условия за работниците не бива да води до срив на транспортния бранш"}
{"url": "http://www.focus-news.net/news/2018/06/12/2533128/blagoevgrad-rayonnata-prokuratura-predade-na-sad-mazh-obvinen-v-napadenie-nad-granichni-sluzhiteli-na-gkpp-stanke-lisichkovo.html", "text": "Районна прокуратура – Благоевград е предала на съд А.А. по обвинение за извършени от него престъпления – непристойни действия, грубо нарушаващи обществения ред, и причиняване на лека телесна повреда на граничен полицай, извършващ проверки на преминаващите МПС и хора през ГКПП. Това съобщиха от пресцентъра на Апелативна прокуратура - София.\r\nОколо 2.00 часа през нощта на 4 ноември 2017 г., на територията на ГКПП \"Станке Лисичково\", обвиняемият А. извършил непристойни действия, грубо нарушаващи обществения ред и изразяващи явно неуважение към обществото. Без причина проявил вербална и физическа агресия към служителите на граничния пункт, като отправял обидни изрази по техен адрес, закани за саморазправа, хвърлил очилата на единия от тях на земята. Чрез одраскване с ноктите на ръцете причинил охлузвания по лицето и на ръцете на младши инспектор - граничен полицай от ГКПП \"Станке Лисичково\", при и по повод изпълнение на службата му. Предстои делото да продължи в съда.", "date": "2018.06.12", "title": "Благоевград: Районната прокуратура предаде на съд мъж, обвинен в нападение над гранични служители на ГКПП \"Станке Лисичково\""}
{"url": "http://www.focus-news.net/news/2018/06/12/2533130/aktsenti-v-sutreshniya-blok-dobro-utro-balgariya-po-radio-fokus-na-13-yuni.html", "text": "При производствена авария през 2014 г. на територията на завод за боеприпаси в Горни Лом загинаха 15 души. Няколко години по-късно все още нерегламентирано и по опасен начин се съхраняват повече от 190 хиляди боеприпаси и над 90 тона тротил. Кметът на Община Чупрене Ваньо Костин информира оторизираните институции. От сутрешния блок „Добро утро, България“ на Радио „Фокус” го потърсихме за още информация. \r\nНа територията на авиобаза \"Крумово\" при планиран тренировъчен полет, вертолет Ми-17 катастрофира, при което загинаха двама военни, а един беше ранен. С коментар по темата ще чуем бригаден генерал от запаса Спас Спасов, председател на фондация „Български ВВС“. \r\nОбщина Благоевград получи приз „Динамична община“ от Асоциация на българските градове и региони. Как общината работи с хората на изкуството и бизнеса ще разберем от заместник-кметът по култура и хуманитарни дейности Христина Шопова. \r\nВ началото на седмицата във Варна се проведе дискусия, посветена на промените в Закона за развитие на академичния състав. За какво ще настояват учените от Варна, повече по темата научаваме от репортера ни Диана Стоева. \r\nКюстендилското село Шишковци домакинства петото издание на студентския пленер „В духа на Майстора”. Колегата от Радио „Фокус” – Кюстендил Венцеслав Илчев разказва повече за пленера.\r\nВокален ансамбъл „Езерец” при Народно читалище „Никола Й. Вапцаров – 1866” – Благоевград завоюва две големи награди на Осмия международен хоров фестивал „Черноморски звуци” в Балчик. Още за постиженията на ансамбъла ще научим от репортажа на колегата от Радио „Фокус“ - Пирин Лора Калчева.\r\nТези и още теми в „Добро утро, България“ от 6.00 до 10.00 часа с водещ Елеонора Чолакова.", "date": "2018.06.12", "title": "Акценти в сутрешния блок „Добро утро, България“ по Радио „Фокус” на 13 юни"}
{"url": "http://www.focus-news.net/news/2018/06/12/2533132/sliven-zatvoreni-za-tezhki-avtomobili-nad-10-t-sa-prohodite-tvardishki-i-vratnik.html", "text": "Спокойно е движението  в сливенската отсечка на АМ „Тракия“ и по основните пътни артерии, съобщиха от ОДМВР - Сливен. Няма въведени ограничения за пътуващите. Пътищата са сухи и нормално проходими. Затворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец.", "date": "2018.06.12", "title": "Сливен: Затворени за тежки автомобили над 10 т. са проходите Твърдишки и Вратник"}
{"url": "http://www.focus-news.net/news/2018/06/12/2533134/pochti-troyno-uvelichenie-finansiraneto-v-oblastta-na-migratsiyata-predlaga-evropeyskata-komisiya-za-sledvashtiya-dalgosrochen-byudzhet-na-es-za-perioda-20212027-g.html", "text": "Почти тройно увеличение финансирането в областта на миграцията и управлението на границите предлага Европейската комисия за следващия дългосрочен бюджет на ЕС за периода 2021—2027 г. Това съобщиха от пресцентъра на Представителството на ЕК в България. Идеята е да се достигне сумата от 34,9 милиарда евро в сравнение с 13 милиарда евро през предходния период.   \r\nПредложението на Комисията е в отговор на нарасналите предизвикателства, свързани с миграцията, мобилността и сигурността, като в основата на новия бюджет са залегнали по-гъвкави инструменти за финансиране с цел справяне с непредвидени събития, свързани с миграцията, и защита на границите.   \r\nЩе бъде създаден нов отделен фонд за интегрирано управление на границите, а Европейската агенция за гранична и брегова охрана ще бъде допълнително укрепена с нов постоянен корпус от около 10 000 гранични служители. \r\nНовият фонд за границите освен това ще подпомага държавите членки в извършването митнически проверки чрез финансирането на оборудване за митнически контрол.", "date": "2018.06.12", "title": "Почти тройно увеличение финансирането в областта на миграцията предлага Европейската комисия за следващия дългосрочен бюджет на ЕС за периода 2021—2027 г."}
{"url": "http://www.focus-news.net/news/2018/06/12/2533117/general-mayor-tsanko-stoykov-vvs-komisiya-ot-ministerstvoto-na-otbranata-ot-dnes-raboti-po-izyasnyavane-na-prichinite-za-aviatsionnata-katastrofa.html", "text": "Министърът на отбраната е назначил специална комисия, която от днес работи по изясняване на причините за авиационната катастрофа близо до летище Пловдив. Това съобщи пред журналисти на специален брифинг в авиобаза Крумово генерал-майор Цанко Стойков, командир на ВВС, предаде репортер на Радио „Фокус”- Пловдив. Срокът на разследването е до 30 дни, след което комисията ще излезе със становище за причините за катастрофата, при която загинаха двама пилоти, а третият от екипажа е в болница.\r\n„Докато трае разследването, регулярните планови полети във ВВС са забранени”, каза генерал-майор Цанко Стойков. \r\nКомандирът на ВВС изрази личите си съболезнования и тези на командването на ВВС към близките на загиналите летци и морална подкрепа към оцелелия пилот, който е в тежко състояние.\r\nГенерал-майор Цанко Стойков изясни обстоятелствата за авиационната катастрофа, като изтъкна фактът, че тя е станала при планови полети, съгласно седмичното разпореждане на командира и изготвена планова таблица за полети.\r\nВ потушаването на пожара при падането на вертолета Ми-17 са участвали дежурна пожарна от формированието в Крумово и от летище Пловдив. В спасяването се е включил и техният лекар. Участвали в спасителните дейности са и караула от военното формирование и военна и гранична полиция на летището.\r\nСпоред командира на ВВС метеорологичната обстановка в района на летище Пловдив, където се е извършвал тренировъчният полет е била подходяща, имало е видимост до 10 км и вятър от 1 км в секунда. Вертолетът е извършвал своя пети полет за деня, което не е необичайно. За капитана на екипажа полетът е бил първи за деня, за заместника му – трети, а за бордния техник, който оцеля, това е било четвърти полет за летателната смяна. И тримата от екипажа са семейни, с по две деца, с богат опит като пилоти. Многократно са били награждавани и признати от колегите си като професионалисти. Специално за извършването на тези задачи пилотите са имали достатъчно подготовка.\r\n\"Данните за вертолета Ми-17 също са добри\", каза генерал-майор Цанко Стойков. Той постъпва на въоръжение на 15 октомври 1989 година, има 2820 часа налетени часове до момента. Извършван му е ремонт през 2016 година. От тогава досега е налетял 320 часа.\r\n„Ще използваме всички възможности за поддържането на вертолетната техника и ще търсим изходи, за да можем в кратки срокове да възстановим това дежурство”, каза още Цанко Стойков.\r\n„От докладите, които са получили в командването на ВВС, се вижда, че прегледи на техниката се правят ежеседмично, ежедневно и преди всеки полет. Това означава, че тя е била изправна”, каза още командирът на ВВС.\r\nЦветана ТОНЧЕВА", "date": "2018.06.12", "title": "Генерал-майор Цанко Стойков, ВВС: Комисия от Министерството на отбраната от днес работи по изясняване на причините за авиационната катастрофа"}
{"url": "http://www.focus-news.net/news/2018/06/12/2533133/burgas-izvarshvat-se-remontni-deynosti-na-patya-slanchev-bryag-burgas-s-izgrazhdane-na-vtoro-platno-v-uchastaka-pomorie-aheloy.html", "text": "Движението в областта се извършва нормално, предаде репортер на Радио „Фокус“ – Бургас. Натоварен е трафикът в района на кръговото кръстовище „Трапезица” и пред Окръжна болница.  Интензивен е автомобилният трафик и в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул. „Демокрация”. Извършват се ремонтни дейности на пътя Слънчев Бряг – Бургас с изграждане на второ платно в участъка Поморие - Ахелой. Движението на автомобили е отклонено по алтернативните маршрути, както следва: Бургас – Ахелой през Каблешково; Поморие – Ахелой през Каменар. Съгласно графика на фирмата изпълнител, ремонтите трябва да приключат до 18 юни тази година.\r\nЯнислава КРЪСТЕВА", "date": "2018.06.12", "title": "Бургас: Извършват се ремонтни дейности на пътя Слънчев Бряг – Бургас с изграждане на второ платно в участъка Поморие - Ахелой"}
{"url": "http://www.focus-news.net/news/2018/06/12/2533135/pregled-na-mezhdunarodnite-novini-do-18-chasa-agentsiya-fokus.html", "text": "Президентът на САЩ Доналд Тръмп и лидерът на Северна Корея Ким Чен-ун подписаха съвместно изявление във вторник след историческата среща в Сингапур, пише американското електронно издание Washington Examiner, като представя пълния текст на документа.Съвместно изявление на президента Доналд Дж. Тръмп от Съединените американски щати и председателят Ким Чен-ун от Корейската народно-демократична република на срещата на върха в Сингапур\r\nПрезидентът Доналд Дж. Тръмп от Съединените американски щати и председателят Ким Чен-ун от Корейската народно-демократична република проведоха първата, историческа среща на върха в Сингапур на 12 юни 2018 година.\r\nПрезидентът Тръмп и председателят Ким Чен-ун проведоха всеобхватна, задълбочена и откровена размяна на мнения по въпросите, свързани с установяването на нови взаимоотношения между САЩ и КНДР и относно изграждането на устойчив и здрав мирен режим на Корейския полуостров. Президентът Тръмп потвърди, че ще предостави гаранции за сигурността на КНДР, а председателят Ким Чен-ун отново потвърди твърдия си и неотменим ангажимент за пълна денуклеаризация на Корейски полуостров.\r\nУбеден, че установяването на нови отношения между САЩ и КНДР ще допринесе за мира и просперитета на Корейския полуостров и на света и признавайки, че изграждането на взаимно доверие ще насърчи денуклеаризацията на Корейския полуостров, президентът Тръмп и председателят Ким Чен-ун отбелязват следното:\r\n1.\tСАЩ и КНДР се ангажират да установят нови отношения между САЩ и КНДР, съгласно желанията на народите на двете страни за мир и просперитет.\r\n2.\tСАЩ и КНДР ще обединят усилията си за изграждане на дълготраен и стабилен мирен режим на Корейския полуостров\r\n3.\tПотвърждавайки декларацията от Панмунджом, подписана на 27 април 2018 година, КНДР се ангажира да работи за пълна денуклеаризация на Корейския полуостров\r\n4.\tСАЩ и КНДР се ангажират да разрешат въпроса с останалите военнопленници и изчезнали без вести, включително незабавната репатриация на тези, които вече са идентифицирани\r\nПризнавайки, че срещата на върха САЩ-КНДР – първата в историята – е епохално събитие от голямо значение за преодоляването на десетилетията напрежение и враждебни действия между двете страни и за отварянето към ново бъдеще, президентът Тръмп и председателят Ким Чен-ун се ангажират да приложат споразуменията от съвместното изявление изцяло и експедитивно. САЩ и КНДР се ангажират да проведат последващи преговори, водени от държавния секретар на САЩ Майк Помпео и съответно високопоставено официално лице от КНДР на най-скорошната възможна дата и да приложат договореното на срещата на върха между САЩ и КНДР.\r\nПрезидентът Доналд Дж. Тръмп от Съединените американски щати и председателят Ким Чен-ун от Държавния съвет на Корейската народно-демократическа република се ангажираха да си съдействат за развитието на нови отношения между САЩ и КНДР и да насърчават мира, просперитета и сигурността на Корейския полуостров и на света.\r\n***Министър-председателят на Турция Бинали Йълдъръм във вторник обяви, че страната ще започне да изгражда своята част от новия проект за високоскоростна железница, която да е част от трансевропейския транспортен коридор, предава Anadolu Agency.\r\nВ изказване на съвместна пресконференция с българския си колега Бойко Борисов в град Измир, Йълдъръм заяви: „Започваме нов проект за високоскоростна железница в близките месеци, която е турската част от трансевропейския транспортен коридор.\r\nСпоред неговите думи, ж.п. линията ще бъде с дължина от 223 километра и ще покрие цялото разстояние от Истанбул до Одрин. Турският премиер добави, че железницата ще бъде част възобновяването на историческия „Път на коприната“, свързващ Европа, Балканите, Анадола, Близкия Изток и Далечния Изток.\r\n„В същото време, тази връзка ще е транспортен коридор към Европа през Турция и България“, обясни Йълдъръм.\r\nСпоред съобщението на Министерството на транспорта, корабоплаването и комуникациите на Турция, високоскоростните влакове ще развиват скорост от 200 км/ч.\r\n*** Абдулселам Джасим, който служи като генерал в армията на иракския лидер Саддам Хюсеин, твърди, че Северен Ирак е бил предложен на Турция през 1992 година, но тогавашната администрация на страната е отхвърлила предложението, пише електронното издание на турския консервативен ежедневник Yeni Safak.\r\n„Ако Турция беше установила обезопасен коридор през 90-те, то може би положението днес щеше да е различно. Кандил трябва да бъде изчистен от терористите и Турция трябва да остане за постоянно в региона“, заяви Джасим, като добави, че иракската армия се е изтеглила от региона между 1991 и 1993 година.\r\nДжасим се противопоставя на американската инвазия в Ирак от много години и е бил принуден да живее в изгнание за дълъг период от време. Той сподели своите възгледи в ексклузивно интервю пред „Йени Шафак“.ПКК запълни вакуума\r\nАдминистрацията в Багдад е търсила място, където да разположи за постоянно военна сила в Северен Ирак, която да отстрани терористичната заплаха.\r\n„Турция изпусна страхотна възможност. „Работническата партия на Кюрдистан“ (ПКК) и нейните издънки запълниха вакуума от изтеглянето на иракската армия“, твърди Джасим, като добавя, че външните и военните министерства на двете страни са имали сериозни дискусии по въпроса.САЩ са заблудили всички с действията си в Ирак\r\n„Ирак не беше единствената цел на американската инвазия. Те избраха Ирак като плацдарм за всяване на перманентен хаос в региона. Барзани, Талабани, ПКК, „Ислямска държава“, „Хашд Шааби“ и основаването на всички терористични групировки се случи тогава. Те действаха с измама по отношение на Северен Ирак и подкрепиха създаването на терористични центрове срещу Турция“, смята Джасим.Генералният щаб на терористите\r\n„Пътната карта на САЩ започна да кристализира с нахлуването в Ирак. Първо, те трансформираха Кандил, Синджар и Махмур в сигурно убежище на ПКК. Махмур, който преди това беше малко селце, се превърна в логистичен център на ПКК. Синджар пък стана точка в терористичния фронт между Сирия и Ирак. Географското положение на Кандил му позволи да приюти главния щаб на ПКК. Сегашната окупация и демографските промени в Ирак и Сирия напредват според предварителния план, изготвен преди нахлуването в Ирак“, продължи бившият генерал.\r\nСеверноиракските планини Кандил са убежище за терористите от ПКК през последните няколко десетилетия. Считани за основна база на организацията, която контролира КПП-тата и входовете към планините, структурата на района се използва за прикритие и укриване от терористите, обяснява „Йени Шафак“.САЩ култивират ПКК\r\n„Установяването на ПКК в региона, като Кандил е приоритетна област, бе подкрепено от САЩ, „Пешмергите“ и Иран. Всички компрадорски администрации на Ирак, назначени от САЩ и по-специално от Пол Бремер (американски дипломат, ръководител на Управлението по реконструкция и хуманитарна помощ в Ирак, преобразувана във Временна коалиционна администрация 2003 – 2004 година – бел. „Фокус“), предоставиха гориво, оръжия и финансова подкрепа на ПКК. След окончателното сваляне на Саддам, тази подкрепа еволюира в много различни измерения. САЩ, Иран, Талабани и Барзани не бяха честни. В крайна сметка в Сирия те се опитаха да трансформират тази терористична организация в държава“, твърди още Джасим.\r\nТурското издание обяснява, че Анкара е инициирала военна операция в Северен Ирак, за да изчисти региона от терористи от ПКК, като тя беше анонсирана от турския президент Реджеп Таийп Ердоган в понеделник.\r\n„Започнахме антитерористични операции в Кандил и Синджар. Унищожихме 14 важни цели с нашите 20 самолета“ , заяви той.\r\nПКК е в списъка на терористичните организации на Турция, Европейския съюз и САЩ. ПКК води въоръжена борба срещу правителството в Анкара в югоизточната част на страната от 1984 година, като до момента са загинали над 40 хиляди души, повечето от които цивилни граждани.\r\n*** Ако гръцкият премиер Алексис Ципрас не се обади на лидера на основната гръцка опозиционна партия Кириакос Мицотакис, за да го информира за договора за името, тогава консервативната фракция ще иска обсъждане на споразумението в парламента преди то да бъде подписано, предупреди отговорникът за външната политика в Нова Демокрация Йоргос Кумуцакос в ефира на гръцката държавна телевизия EPT, предава македонското електронно издание “A1 On”.\r\nКакто съобщи кореспондентът на МИА от Атина, Кумуцакос е заявил, че преди Преспа и преди каквото и да е решение или договор, трябва да се информират гръцкият парламент и гражданите на страната, защото, според неговите думи, самото подписване обвързва държавата, а Ципрас няма мнозинство и единство в своето правителство, с оглед на това, че коалиционният му партньор Панос Каменос (председател на младшия коалиционен партньор „Независимите гърци“ (АНЕЛ)) е против сложно име с термина „Македония“.\r\n„Ципрас няма политическа легитимност да обвърже страната, искаме явно обсъждане в парламентът, за да бъде информиран гръцкият народ, преди да се обвърже, какво съдържа договорът“, е заявил Кумуцакос и е добавил, че искането на партията „ще бъде потвърдено по най-официален начин, ако Ципрас се свърже с Мицотакис“.\r\nОтговорникът за външната политика на Нова Демокрация смята, че гръцкият народ трябва да бъде информиран за договора: какво съдържа той, какво ще спечели и какво ще загуби Гърция.\r\n***В продължение на текста за основите на договора, който се очаква да бъде подписан в Преспа до края на седмицата, който бе получен от редакцията на излъчващият на албански скопски телевизионен канал „Алсат – М“ от гръцки и международни посреднически представители в Атина, са приложени и следните етапи:\r\n-\tДоговорът трябва да бъде приет от парламента на Македония (правителството на Заев има нужното мнозинство)\r\n-\tПри неподписване от страна на президента на Македония Георги Иванов, договорът се връща за повторно гласуване в народното събрание\r\n-\tПисмо от гърцкото правителство до ЕС и НАТО, с което се препоръчва започване на присъединителни преговори между Северна Македония и ЕС и приемане в НАТО, при условие, че е направена ревизия на македонската конституция.\r\n-\tНа съветът на министрите на външните работи на ЕС (25-26 юни) и срещата на върха (28-29 юни) да се изпрати позитивен сигнал на Северна Македония за започване на преговори за присъединяване, без да се взима предвид опозицията на Франция и Нидерландия, а подкрепата на Германия.\r\n-\tНа срещата на върха на НАТО (11 юли) да се отправи покана за членство, при условие, че са направени конституционни промени.\r\n-\tПравителството на Заев трябва да изпрати писмо до 190+ държави, които признават „Република Македония“, че името Severna Makedonija ще се употребява в двустранната и в международната комуникация\r\n-\tВ периода от юли до декември 2018 година, правителството на Заев ще трябва да проведе референдум и ако резултатът е позитивен, ще бъдат направени конституционните промени. Ако е негативен, има план „Б“ – за провеждане на парламентарни избори с характер на референдум.\r\n-\tСлед прилагането на договора в Северна Македония, споразумението ще бъде ратифицирано от гръцкия парламент едновременно с гласуването за приемане на съседната страна в НАТО.\r\n***Председателят националистката партия „Независими гърци“ (АНЕЛ) и младши партньор в оглавяваното от СИРИЗА (Съюза на радикалното ляво) коалиционно гръцко правителство Панос Каменос отново потвърди във вторник, че фракцията няма да подкрепи сделка между Атина и Скопие за името на БЮРМ (Бившата югославска република Македония), в която се съдържа термина „Македеония“, но също сигнализира, че няма да постави под риск коалиционното правителство, пише електронното издание на гръцкия вестник Kathimerini.\r\nВ хода на пресконференция в Атина във вторник, Панос Каменос, който е също и министър на отбраната, заяви, че независимо от несъгласието на АНЕЛ за име, съдържащо „Македония“, той и премиера Алексис Ципрас са в „тясно сътрудничество по въпроса“.\r\nПолитикът добави, че може да отнеме повече от година, докато се стигне до гласуване на гръцките депутати за одобрение на евентуално споразумение, постигнато между премиерите на двете страни, тъй като БЮРМ ще трябва да прокара предложението през парламента и през референдум.\r\nСделката, за която се твърди, че в момента се обсъжда между Ципрас и неговия македонски колега Зоран Заев „никога няма да бъде одобрена“ на референдум в БЮРМ, нито от тамошните депутати, уверен е Каменос, който е на мнение, че пробивът по десетилетния спор все още е далеч.\r\n„Катимерини“ припомня, че Заев и Ципрас са говорили по телефона в понеделник, в дискусия, оценена като позитивна и от двете страни. Следващият разговор по темата, който бе планиран за вторник, изглежда е забавен за кратко, тъй като македонският премиер иска да информира посредника на ООН Матю Нимиц за последните развития, твърди гръцката телевизия Skai.\r\nИзточници от правителството в Атина са заявили пред Reuters, че „сделката може да бъде анонсирана дори днес“.\r\nКаменос се е отговорил и на основната опозиционна партия в Гърция, като е призовал Нова Демокрация да изясни позицията си относно преговорите за името. Той е добавил още, че параметрите на споразумението, които все още са в процес на обсъждане, са същите, които е предложил министър-председателят от партията Костас Караманлис през 2007-а година.\r\nМеждувременно, националистическият лидер е използвал възможността да отправи предупреждение към депутатите от своята партия АНЕЛ относно позицията, която те са избрали да защитават по въпроса за името на БЮРМ, като заяви, че „всеки, който възприеме различна от партийната линия, автоматично ще бъде изключен от редиците на фракцията“.\r\n*** Гръцкият народ изгаря от нетърпение в очакване на последните развития около сделката за разрешаване на спора за името с БЮРМ (Бивша югославска република Македония). Министър-председателят на страната Алексис Ципрас изглежда ще се изкаже публично по-късно във вторник, след като говори за втори път по телефона със своя македонски колега Зоран Заев. Очаква се двамата да се споразумеят относно последните детайли около договора. Официално лице от правителството в Атина е заявило, че сделката може да бъде обявена днес, според информация на агенция Reuters, пише електронното издание на гръцкия вестник Protothema.\r\nКакто пише изданието, Ципрас ще запознае гръцкия президент Прокопис Павлопулос с детайлите около сделката преди да направи телевизионното си изявление. \r\nМеждувременно, лидерът на най-голямата опозиционна партия Нова Демокрация Кириакос Мицотакис също поиска да бъде приет от държавния глава, за да го запознае с несъгласието на партията относно сегашната форма на споразумението с БЮРМ.\r\nМицотакис, припомня Protothema, е крайно критичен за начина, по който правителството в Атина се справя със спора за името и обвинява външния министър Никос Коцияс, че води тайна дипломация и не докладва на политическите партии за последните развития в преговорите със Скопие.\r\nПредседателят на „Независимите гърци“ (АНЕЛ), младшият коалиционен партньор в правителството на СИРИЗА (Съюза на радикалното ляво), Панос Каменос отново потвърди, че не е съгласен на комбинирано име на съседната страна, в което да присъства термина „Македония“.\r\n*** Severna Makedonija за цялостна употреба (вътрешна и външна), потвърдено с конституционни промени е основата на договора, който се очаква да бъде подписан в Преспа до края на седмицата, се казва в документ, получен от излъчващата на албански скопска телевизия „Алсат – М“ от гръцки и международни посреднически представители в Атина.\r\nСпоред източникът на телевизията, между другото, в документа се съдържат следните главни точки:\r\n-\tРеференцията „да се защитават македонските малцинства“ се отстранява от Конституцията на съседната страна, а частта за хомогенността се съгласува аналогично с гръцката конституция.\r\n-\tТранзитният период се определя с изменения на вътрешните документи на съседните страни и този сложен процес ще бъде обвързан с отваряне на преговорите за присъединяване със Северна Македония\r\n-\tЩе се формира комисия, която ще изпробва употребата на търговските термини в двете страни\r\n-\tМакедонският език се признава, със забележката, че Северна Македония признава в договора, че този език има славянски произход (както е посочено в рамката на ООН)\r\n-\tВ частта за националността, терминът македонец / гражданин на Република Северна Македония се използва със задължително напомняне, че хората от тази страна нямат връзка с античната гръцка култура\r\n„Алсат – М“ скоро ще публикува частта за етапите на евентуалното постигане на договор.\r\n*** Вторият телефонен разговор, който министър-председателите на Македония и Гърция Зоран Заев и Алексис Ципрас трябва да проведат, ще се състои в следобедните часове на деня. Съответната информация бе представена от лидера на „Независими гърци“ Панос Каменос, министър на отбраната на южната ни съседка, предава македонският „Фокус“.\r\nГръцките медии обясняват, че двете страни трябва първо да уведомят специалния посредник на ООН Матю Нимиц. Поради часовата разлика с Ню Йорк, телефоният разговор е насрочен за следобед.\r\nПо неофициални данни, след телефонния разговор със Заев Алексис Ципрас ще информира за резултатите от него най-напред президента на Гърция Прокопис Павлопулос, а след това – лидерите на политическите партии. След това ще направи публично изявление. В петък в гръцкия парламент ще се проведе дебат за постигнатото споразумение.\r\n*** Държавният глава на западната ни съседка се обърна с призив към косовските сърби да не постъпват на служба в армията на Прищина, която трябва да бъде създадена до края на текущата година, отбелязва скопското електронно издание „Курир“.\r\nВучич подчерта, че сърбите имат само една армия – и това е армията на Сърбия. \r\nЛидерът на кабинета в Прищина Рамуш Харадинай заяви в понеделник, че косовската армия ще бъде създадена тази година и че армията „спечели доверието на всички, дори това на сърбите от Косово\".\r\n„Косово ще има армия тази година. Измина много време, но това не е загубено, през този период армията спечели доверието на всички, дори на сърбите от Косово. Има младежи от северната част на страната, които са в армията на Косово и по този начин показваме, че не създаваме националистическа армия“, коментира Харадинай в рамките на пресконференция.\r\nМинистър-председателят на най-младата държава на Балканите твърди, че процесът на създаване на косовската армия е на финалната права и скоро ще бъде завършен, независимо дали чрез конституционни или законови промени.\r\n***", "date": "2018.06.12", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/06/12/2533137/kazanlak-speshen-tsentar-za-priem-na-detsa-v-risk-shte-bade-razkrit-kam-tsentara-za-obshtestvena-podkrepa-v-grada.html", "text": "Две нови услуги ще предоставя Центърът за обществена подкрепа в Казанлък. Това каза за Радио \"Фокус\" Калоян Захариев, социален работник в Центъра. Той поясни, че една от тях е т. нар. „Синя стая“. Тя ще предоставя щадяща среда за деца, които са преживели насилие или са били свидетели на такова. Всички заинтересовани страни в досъдебно и съдебно производство ще могат да ползват услугата и детето ще бъде разпитвано еднократно, за да не бъде повтарян този процес, който довежда само до допълнителното му травмиране. „Синята стая представлява две отделни помещения, които са свързани по средата с венецианско стъкло. Специалистите, които задават въпроси от едната страна, ще могат да наблюдават целия процес, а от другата страна ще бъде детето заедно със специалист, например психолог или социален работник, който е подготвен да задава въпроси по щадящ за детето начин. Стремежът ни е в рамките на едно изслушване на детето от досъдебно и съдебно производство да бъдат запознати с цялата ситуация“, каза Калоян Захариев. Към момента Центърът за обществена подкрепа разполага с необходимия екип от професионалисти – психолози и социални работници, които в последствие трябва да преминат специализирано обучение.\r\nДругата нова услуга, която ще бъде разкрита към Центъра за обществена подкрепа, е Спешен център за прием на деца в риск. Този център ще може да приема деца, които са преживели насилие или са били свидетели на такова. Капацитетът на тази услуга ще бъде четири деца. Те ще бъдат настанявани в центъра за постоянно в среда, която е близка до семейната, така че детето да може спокойно да преживее ситуацията и после да се върне успешно в семейството. Ще бъде осигурена постоянна подкрепа, най–вече от психолози. На детето ще бъде осигуряван и достъп до здравни консултации и услуги. Услугата е предназначена за деца между 3 и 18 години. В случаи, когато децата са под 3 години, те също могат да бъдат настанявани, като майката е придружител. \r\nКъм момента в Казанлък няма такава услуга и нуждаещите се от нея се насочват към Кризисен център \"Майка и бебе\" – Стара Загора. Центърът за обществена подкрепа работи в партньорство с Отдел „Закрила на детето“ към Дирекция „Социално подпомагане“ – Казанлък и има немалко случаи, в които се налага да се настаняват спешно майки и деца в такива помещения. \r\nСлавяна ГАЙДАРОВА", "date": "2018.06.12", "title": "Казанлък: Спешен център за прием на деца в риск ще бъде разкрит към Центъра за обществена подкрепа в града"}
{"url": "http://www.focus-news.net/news/2018/06/12/2533121/tsvetan-tsvetanov-gerb-bsp-nyamat-moralno-pravo-da-govoryat-za-sektor-sigurnost-prezidentat-i-opozitsiyata-ne-mogat-da-sa-alternativa-na-upravlenieto.html", "text": "БСП нямат морално право да говорят за сектор „Сигурност“  - президентът и опозицията не могат да са  алтеранатива на управлението. Това каза  председателят на ПГ на ГЕРБ Цветан Цветанов по време на брифинг в Народното събрание, предаде репортер на Агенция „Фокус“. „Когато говорим за тема сигурност, нека знаят, че те нямат никакво морално право да се изказват по тема \"Сигурност\". Когато беше първият управленски мандат на премиера „Борисов“, колко бяха отвличанията, убийствата, нивата на контрабанда, които се осъществяваха под вещото ръководство на тогавашното управление на БСП“, каза Цветанов.  \r\nДеница КИТАНОВА", "date": "2018.06.12", "title": "Цветан Цветанов, ГЕРБ: БСП нямат морално право да говорят за сектор „Сигурност“ - президентът и опозицията не могат да са  алтернатива на управлението"}
{"url": "http://www.focus-news.net/news/2018/06/12/2533140/novi-obshtoevropeyski-pravila-za-bezopasnostta-na-dronovete.html", "text": "–     Общи нива на безопасност в ЕС; \r\n–     Правна сигурност с цел стимулиране на развитието на пазара; \r\n–    Модернизиране на авиационните правила за безопасност, които да отговарят на новите предизвикателства. \r\nЕвродепутатите подкрепят нови правила за гарантиране на безопасното използване на дронове и актуализиране на правилата за авиационната безопасност, съобщава пресслужбата на Европейския парламент.\r\nВъв вторник евродепутатите одобриха договорения със Съвета проект от ноември 2017 г. за ключови общоевропейски принципи за гарантирането на безопасността на дроновете и техните пилоти. Понастоящем повечето дронове попадат под различни национални законодателства, което може да възпрепятства развитието на пазара. \r\nСпоред новите правила, дроновете следва да бъдат проектирани по такъв начин, че да не излагат хората на риск. Когато става дума за риска свързан с теглото на дрона или зоните на използване, ще трябва да притежават допълнителни функции, като например автоматизирано кацане в случай, че пилотът изгуби контакт с апарата, както и система за избягване на сблъсъци. \r\nПилотите на летателните апарати трябва да се запознаят с всички правила, които се прилагат към тях и да бъдат в състояние да управляват безопасно устройството, без да излагат хора или други ползватели на въздушното пространство на риск. Това означава, че би било необходимо пилотите да преминат през обучение преди да могат да управляват дроновете. \r\nС цел да се идентифицират пилотите на дронове по-лесно в случай на инцидент, пилотите ще трябва да бъдат регистрирани на национално ниво и техните дронове да бъдат маркирани за лесна идентификация. Това не би се прилагало за най-малките безпилотни летателни апарати. \r\nЕвропейската комисия следва да разработи по-подробни правила въз основа на ключовите общоевропейски принципи, като максимални граници на оперативно разстояние, както и кои пилоти на дронове и дронове следва да подлежат на регистрация въз основа на риска, свързан с тяхното предназначение. Принципите също така ще определят кои пилоти ще се нуждаят от допълнителни обучения, както и кои дронове ще имат нужда от допълнителни функции за безопасност. \r\nМодернизиране на безопасността на въздухоплаването \r\nВ допълнение на полагането на нови общоевропейски принципи за дронове, промените актуализират законодателството на ЕС в сектора на въздухоплаването и го поддържат на високо равнище, докато гарантират подходящи и по-пропорционални правила, основани на риска, с цел да се справят с очакваното увеличение на въздушния трафик през следващите десетилетия. \r\nДопълните промени засилват сътрудничеството между Европейската агенция за авиационна безопасност и националните правителства при оценка на риска свързан с полети над конфликтни зони. Те също дават мандат на Европейската комисия да развие стандарти за сваляне на данни от записващи устройства в реално време, когато въздухоплавателно средство е бедстващо състояние, което би ускорило аварийната намеса. \r\nСледващи стъпки \r\nНовите правила трябва да бъдат одобрени от министрите на ЕС. \r\nБързи факти \r\nПонастоящем дронове с тегло под 150 кг. попадат в под юрисдикцията на националните органи и поради това производителите и операторите в рамките на ЕС са обект на различни изисквания за проектиране и безопасност. \r\nТехнологията за граждански дронове може да представлява около 10% от авиационния пазар на ЕС през следващите 10 години (т.е. около 15 милиарда евро годишно). Според Комисията, до 2050 г. производството и употребата на дронове може да създаде около 150 000 работни места в ЕС.", "date": "2018.06.12", "title": "Нови общоевропейски правила за безопасността на дроновете"}
{"url": "http://www.focus-news.net/news/2018/06/12/2533131/tsvetan-tsvetanov-gerb-koy-shte-kazhe-zashto-ne-sa-dadeni-parite-za-sanirane-ako-sled-10-godini-padne-blok-i-badat-ubiti-vsichki-zhivushti-v-nego.html", "text": "Кой ще каже защо не са дадени парите за саниране, ако след 10 години падне блок и бъдат убити всички живущи в него. Това каза председателят на ПГ на ГЕРБ Цветан Цветанов по време на брифинг в Народното събрание, предаде репортер на Агенция „Фокус“. „Уважаеми г-н президент на БСП Радев, след 10 години ако падне един блок и бъдат убити всички живущи вътре в него, тогава кой ще излезе и ще каже къде са отишли пари и защо не са дадени за саниране“, попита Цветанов.  \r\nПо темата за армията, Цветанов коментира, че по инвестиционния разход през 2016 г. активно е работил тогавашният командващ ВВС ген. Румен Радев. „Тогава обаче БСП, когато беше внесен този инвестиционен разход за приемане в българския парламент, гласуваха против. Това беше юни месец 2016 г. Нека да кажем защо, когато имаше служебен кабинет, анкетната комисия, която установи, че един от основополагащите критерии за схемата за плащания беше променена. Не създава ли това усещането както в народните представители, така също и в обществото за евентуални корупционни схеми. Ако погледнете внимателно каква беше реакцията за създаването на тази анкетна комисия, ще разберете, че всъщност някой бягаше от прозрачността“, допълни председателят на ПГ на ГЕРБ. Той обърна внимание, че миналата седмица, когато се е гласувал инвестиционния разход в това число и за ВВС, БСП са подкрепили този доклад, който е бил преработен от Министерство на отбраната. „БСП подкрепиха промените, които бяха направени в тези доклади от страна на експертизата, която имаше под ръководството на вицепремиера и министърът на отбраната. БСП подкрепиха доклада, съобразявайки се със заключенията от анкетната комисия, които бяха в началото на 44-ия парламент“, заяви Цветанов. Според него успехите на българското председателство и ангажиментите, който е имал и българският парламент, са показали, че България се е справила много добре. Цветанов обърна внимание, че  и оценките за министър-председателя също са добри и това генерира просперитет, успех и стабилност в региона. Той разкритикува държавния глава, затова че е казал, че Западните Балкани не са толкова важна тема.  \r\nДеница КИТАНОВА", "date": "2018.06.12", "title": "Цветан Цветанов, ГЕРБ: Кой ще каже защо не са дадени парите за саниране, ако след 10 години падне блок и бъдат убити всички живущи в него"}
{"url": "http://www.focus-news.net/news/2018/06/12/2533141/nzok-garantira-lacheterapiya-na-vsichki-onkobolni.html", "text": "НЗОК гарантира лъчетерапия на всички онкоболни, съобщиха от пресцентъра на НЗОК. Във връзка с публикации в медиите, в които се твърди, че Националната здравноосигурителна каса ограничава лъчетерапията на онкоболни пациенти, НЗОК заявява следното:\r\nИма значително увеличение в обемите дейности, включени в клиничните пътеки за лъчетерапия през 2018 г.\r\nВ Националния рамков договор за медицински дейности 2018, подписан двустранно от БЛС и НЗОК,  чл. 344, ал. 9 „Въвежда се разрешителен режим в РЗОК за извършване на дейности по КП №251.2, КП№252.1, КП№252.2 и Апр №36“. \r\nОпределените месечни обеми за лечебните заведения, осигуряващи лечение по лъчетерапия, дават възможности за планиране на пациентите, нуждаещи се от този вид лечение, като е създадена възможност за използване на обемите в рамките на тримесечието.\r\nСредствата, предвидени в Закона за бюджета на Националната здравноосигурителна каса за 2018 г. осигуряват лечението на всички пациенти, които се нуждаят от този вид терапия.", "date": "2018.06.12", "title": "НЗОК гарантира лъчетерапия на всички онкоболни"}
{"url": "http://www.focus-news.net/news/2018/06/12/2533136/ministar-vladislav-goranov-tozi-koyto-iska-da-uvolni-pravitelstvo-tryabva-da-zaeme-yasnata-si-rolya.html", "text": "Този, който иска да уволни правителство, трябва да заеме ясната си роля. Това каза министърът на финансите Владислав Горанов по време на брифинг в Народното събрание, предаде репортер на Агенция „Фокус“. По думите на Горанов изрично в Конституцията правото за предлагане и изпълняване на бюджета е вменено на изпълнителната власт. „Никой друг освен българският парламент и изпълнителната власт не могат да намерят отражение в него. Никой не може да уволни това правителство с интервю. То може да бъде уволнено, ако е неуспешно, по начина, по който е избрано. Ако някой иска да предложи неговите приоритети, трябва да намери друга трибуна за изява, която да се вмества в конституционната координация между отделните власти. В противен случай ще продължим да не разбираме къде и на кого не угодихме“, коментира Горанов. По думите му е трудно изпълнителната власт да спори с опозицията за нейния дневен ред и с този на държавния глава, който не знае. „Това, което обсъждахме преди днешната среща е начинът, по който можем да отговорим на очакванията на българския президент. Озадачени сме от опита постоянно да бъде внушавано, че сегашното правителство е неуспешно, че начинът, по който се разходват публичните средства е неефективен и че приоритетите, които то налага на българското общество не са правилни“, заяви Горанов. \r\nДеница КИТАНОВА", "date": "2018.06.12", "title": "Министър Владислав Горанов: Този, който иска да уволни правителство, трябва да заеме ясната си роля"}
{"url": "http://www.focus-news.net/news/2018/06/12/2533138/ministar-temenuzhka-petkova-shte-se-sreshtne-sas-srabskiya-si-kolega-aleksandar-antich-na-13-yuni.html", "text": "Министърът на енергетиката Теменужка Петкова заминава на работно посещение в Белград на 13 юни 2018 г., по покана на министъра на енергетиката и минното дело на Република Сърбия, Александър Антич. Това съобщиха от пресцентъра на Министерството на енергетиката. Припомняме, че на 17-ти май, в рамките на срещата на върха ЕС - Западни Балкани бе подписана съвместна декларация за ускоряване изграждането на междусистемна газова връзка България - Сърбия. Целта на посещението е да се продължат разговорите за бъдещите съвместни действия, които ще бъдат предприети във връзка с осъществяването на проекта за газова връзка между двете страни, както и двустранните отношения в енергийната сфера.", "date": "2018.06.12", "title": "Министър Теменужка Петкова ще се срещне със сръбския си колега Александър Антич на 13 юни"}
{"url": "http://www.focus-news.net/news/2018/06/12/2533139/ministar-nikolay-nankov-shte-postavim-na-zaden-plan-programata-za-sanirane-neka-prezidenat-v-prav-tekst-zayavi-na-obshtestvoto-dali-e-za-prodalzhavaneto-y.html", "text": "Ще поставим на заден план програмата за саниране, нека президенът в прав текст заяви на обществото дали е за продължаването й. Това каза министърът на регионалното развитие Никола Нанков по време на брифинг в Народното събрание, предаде репортер на Агенция „Фокус“.  „Вслушвайки се в това говорене, което много наподобява на говоренето на БСП, ние също ще си вземем бележките и поуките и ще оставим на заден план тази програма понастоящем“, каза Нанков. Той призова президента да каже дали е за или против продължаването на цялостната политика по енергийна ефективност. „Намаляването на разходите за сметките на домакинствата, за битово отопление, за ел. енергия. Тогава ще вземе решение какво ще правим оттук нататък“, допълни Нанков. \r\nДеница КИТАНОВА", "date": "2018.06.12", "title": "Министър Николай Нанков: Ще поставим на заден план програмата за саниране, нека президенът в прав текст заяви на обществото дали е за продължаването й"}
{"url": "http://www.focus-news.net/news/2018/06/12/2533118/tsvetan-tsvetanov-gerb-prezidentat-radev-izpolzva-vsyaka-edna-vazmozhnost-za-da-se-pozitsionira-chisto-politicheski.html", "text": "Президентът Радев използва всяка една възможност, за да се позиционира чисто политически. Това каза  председателят на ПГ на ГЕРБ Цветан Цветанов по време на брифинг в Народното събрание, предаде репортер на Агенция „Фокус“. „За пореден път той доказа, че е президентът на БСП. Това, което се случва като позиция на БСП и позиция на президента Радев го отдалечава от конституционните му правомощия да бъде обединител на нацията. Ние не знаем какво ще прави президентът Радев след четири години, когато му изтече мандата, но ние знаем, че ние отново ще носим отговорност за решенията, които трябва да се взимат. \"Обединени патриоти\" и ГЕРБ са отговорни партии, които имат своята история. Те са се явявали на всички национални избори досега и са имали възможността да получат обществената подкрепа от българските избиратели“, каза Цветанов. \r\nДеница КИТАНОВА", "date": "2018.06.12", "title": "Цветан Цветанов, ГЕРБ: Президентът Радев използва всяка една възможност, за да се позиционира чисто политически"}
{"url": "http://www.focus-news.net/news/2018/06/12/2533143/kazanlak-izlozhba-koreni-na-fotografa-lote-mihaylova-shte-bade-otkrita-v-muzeya-na-fotografiyata-na-14-yuni.html", "text": "Изложба „Корени“ на фотографа Лоте Михайлова ще бъде открита в Музея на фотографията на 14 юни от 18.00 часа. Това каза за Радио „Фокус“ директорът на музея Стефан Папукчиев. Той поясни, че ще бъдат показани повече от 30 фотоса на Лоте Михайлова. „В Казанлък изложбата се открива в Европейския месец на фотографията и представя кадри от богатото творчество на фотограф-художника, което неслучайно определят като \"поезия в черно и бяло\". Защото се възприема повече с емоциите, отколкото разсъждавайки по вечните теми за доброто и злото, радостта и скръбта, благородството и измяната“, каза Папукчиев. Той цитира и оценката на Българска фотографска академия „Янка Кюркчиева“, организатор на изложбата и собственик на колекцията от фотоси, които ще бъдат подредени в Казанлък, според която „авторката избягва контрастите, а в пейзажа предпочита сюжети, където земните форми не са плътни, не тежат със своята материалност, а сякаш се разтапят във въздушната среда.“ \r\nЛоте Михайлова работи дълго в „Българска кинематография“, а по-късно в агенция „София прес“. Член е на Фотографска академия в София. Получила е многобройни награди, включително и два златни медала на „Снимка на седмицата“ в Мюнхен през 1973. За изключителен принос за развитието на фотографията в България е наградена от Министерството на културата.\r\nОт 1999 г. се установява в Марбург, Германия. През 2007 г. е отличена с наградата на Марбург в рамките на програмата “Социален град”.\r\nСлавяна ГАЙДАРОВА", "date": "2018.06.12", "title": "Казанлък: Изложба „Корени“ на фотографа Лоте Михайлова ще бъде открита в Музея на фотографията на 14 юни"}
{"url": "http://www.focus-news.net/news/2018/06/12/2533144/sofiya-politseyski-patrul-s-registratsionen-nomer-2144-e-razpolozhen-na-61-km-na-avtomagistrala-trakiya-v-posoka-stolitsata.html", "text": "Полицейски патрул с регистрационен номер 2144 е разположен на 61 км на автомагистрала \"Тракия\", в посока столицата, предаде репортер на Агенция \"Фокус\". Движението в района се осъществява в една лента поради ремонт.", "date": "2018.06.12", "title": "София: Полицейски патрул с регистрационен номер 2144 е разположен на 61 км на автомагистрала \"Тракия\", в посока столицата"}
{"url": "http://www.focus-news.net/news/2018/06/12/2533147/varna-v-stabilno-finansovo-sastoyanie-sa-obshtinskite-bolnitsi-i-diagnostichno-konsultativni-tsentrove-v-grada.html", "text": "В стабилно финансово състояние са общинските болници и диагностично-консултативни центрове във Варна. Това стана ясно на днешното заседание на ПК „Собственост и стопанство“, на което бяха приети годишните финансови отчети на лечебните заведения за 2017 година, съобщиха от пресцентъра на Общински съвет – Варна. Отрицателни резултати отчитат единствено АГ-болницата „Проф. д-р Димитър Стаматов – Варна“, ДКЦ „Св. Иван Рилски“ в „Аспарухово“ и Специализираната болница по очни болести, но са предприети оздравителни мерки. При всички лечебни заведения се наблюдава добра финансова дисциплина, бе изтъкнато на заседанието.\r\nБолниците и ДКЦ-та се сблъскват с еднакви трудности. Част от тях са тежката конкурентна среда, остарелият сграден фонд, недостатъчно модерната апаратура. Голямо изпитание остават лимитите за лечебните заведения, а като сериозен проблем се очертава застаряващият медицински персонал. Заради изплащане на възнаграждения за прослужено време разходите на лечебните заведения непрекъснато ще растат.\r\nВъпреки затрудненията, общинските лечебни заведения предлагат качествени услуги, като някои от тях отчитат ръст на пациентите. Трайна тенденция към повишаване например бележи болницата за онкологични заболявания „Д-р Марко Марков“. През 2017 г. през лечебното заведение са преминали над 1 400 пациенти повече спрямо предходната година. Причините за този факт са нарастването на заболеваемостта в световен мащаб, повишеният прием на хора от Добрич и областта и не на последно място е факторът доверие на пациентите в специализираната болница.", "date": "2018.06.12", "title": "Варна: В стабилно финансово състояние са общинските болници и диагностично-консултативни центрове в града"}
{"url": "http://www.focus-news.net/news/2018/06/12/2533149/sport-noviyat-trenyor-na-real-madrid-e-natsionalniyat-selektsioner-na-ispaniya.html", "text": "Европейският клубен шампион официално обяви новият си старши-треньор и това ще е настоящият селекционер на националния отбор на Испания Юлен Лопетеги, който е бивш футболист на отбора. Договорът на наставника с „Кралския клуб“ ще е за три сезона. Баският специалист е назначен на поста на мястото на напусналия след края на клубния сезон Зинедин Зидан, който спечели три поредни Шампионски лиги с Реал. Лопетеги ще напусне поста национален селекционер на Испания след края на Световното първенство в Русия, което започва в четвъртък.", "date": "2018.06.12", "title": "Спорт: Новият треньор на Реал Мадрид е националният селекционер на Испания"}
{"url": "http://www.focus-news.net/news/2018/06/12/2533145/veliko-tarnovo-ogranicheno-e-dvizhenieto-po-pat-gorna-oryahovitsa-arbanasi-poradi-remontni-deynosti.html", "text": "Добри са условията за пътуване на територията на област Велико Търново, предаде репортер на Радио „Фокус“ – Велико Търново. Пътните настилки са сухи. Времето е слънчево. Температурата е 32 градуса. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по път Горна Оряховица – Арбанаси поради ремонтни дейности. Обходният маршрут  е от Горна Оряховица до пътен възел с път I-4 до село Шереметя, по път VTR 1014 до с.Арбанаси и обратно. Срокът за извършване на ремонтните дейности е до 30 юни. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4  – през с. Леденик. Движението по път  Лозен – Полски Тръмбеш е ограничено за МПС с обща маса над 12 тона поради намален габарит на пътното платно. Пътят ще е затворен до 5 юли.\r\nДвижението в участък от път Поликраище – Елена се осъществява с повишено внимание поради изграждане на пътна връзка.\r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235/за Полски Сеновец/ – път I-5 Полски Тръмбеш – път-502 – Обединение и обратно.\r\nНадежда КРЪСТЕВА", "date": "2018.06.12", "title": "Велико Търново: Ограничено е движението по път Горна Оряховица – Арбанаси поради ремонтни дейности"}
{"url": "http://www.focus-news.net/news/2018/06/12/2533129/washington-examiner-palniyat-tekst-na-istoricheskiya-dokument-koyto-podpisaha-donald-tramp-i-kim-chen-un.html", "text": "Президентът на САЩ Доналд Тръмп и лидерът на Северна Корея Ким Чен-ун подписаха съвместно изявление във вторник след историческата среща в Сингапур, пише американското електронно издание Washington Examiner, като представя пълния текст на документа.Съвместно изявление на президента Доналд Дж. Тръмп от Съединените американски щати и председателят Ким Чен-ун от Корейската народно-демократична република на срещата на върха в Сингапур\r\nПрезидентът Доналд Дж. Тръмп от Съединените американски щати и председателят Ким Чен-ун от Корейската народно-демократична република проведоха първата, историческа среща на върха в Сингапур на 12 юни 2018 година.\r\nПрезидентът Тръмп и председателят Ким Чен-ун проведоха всеобхватна, задълбочена и откровена размяна на мнения по въпросите, свързани с установяването на нови взаимоотношения между САЩ и КНДР и относно изграждането на устойчив и здрав мирен режим на Корейския полуостров. Президентът Тръмп потвърди, че ще предостави гаранции за сигурността на КНДР, а председателят Ким Чен-ун отново потвърди твърдия си и неотменим ангажимент за пълна денуклеаризация на Корейски полуостров.\r\nУбеден, че установяването на нови отношения между САЩ и КНДР ще допринесе за мира и просперитета на Корейския полуостров и на света и признавайки, че изграждането на взаимно доверие ще насърчи денуклеаризацията на Корейския полуостров, президентът Тръмп и председателят Ким Чен-ун отбелязват следното:\r\n1.\tСАЩ и КНДР се ангажират да установят нови отношения между САЩ и КНДР, съгласно желанията на народите на двете страни за мир и просперитет.\r\n2.\tСАЩ и КНДР ще обединят усилията си за изграждане на дълготраен и стабилен мирен режим на Корейския полуостров\r\n3.\tПотвърждавайки декларацията от Панмунджом, подписана на 27 април 2018 година, КНДР се ангажира да работи за пълна денуклеаризация на Корейския полуостров\r\n4.\tСАЩ и КНДР се ангажират да разрешат въпроса с останалите военнопленници и изчезнали без вести, включително незабавната репатриация на тези, които вече са идентифицирани\r\nПризнавайки, че срещата на върха САЩ-КНДР – първата в историята – е епохално събитие от голямо значение за преодоляването на десетилетията напрежение и враждебни действия между двете страни и за отварянето към ново бъдеще, президентът Тръмп и председателят Ким Чен-ун се ангажират да приложат споразуменията от съвместното изявление изцяло и експедитивно. САЩ и КНДР се ангажират да проведат последващи преговори, водени от държавния секретар на САЩ Майк Помпео и съответно високопоставено официално лице от КНДР на най-скорошната възможна дата и да приложат договореното на срещата на върха между САЩ и КНДР.\r\nПрезидентът Доналд Дж. Тръмп от Съединените американски щати и председателят Ким Чен-ун от Държавния съвет на Корейската народно-демократическа република се ангажираха да си съдействат за развитието на нови отношения между САЩ и КНДР и да насърчават мира, просперитета и сигурността на Корейския полуостров и на света. \r\nПревод и редакция:", "date": "2018.06.12", "title": "Washington Examiner: Пълният текст на „историческия“ документ, който подписаха Доналд Тръмп и Ким Чен-ун"}
{"url": "http://www.focus-news.net/news/2018/06/12/2533142/premierat-borisov-razgovarya-v-tel-aviv-s-izpalnitelniya-direktor-na-amerikanskiya-evreyski-komitet-deyvid-haris.html", "text": "„Спасяването на българските евреи е безпрецедентен факт в световната история - нито един евреин от България не е изпратен в лагерите на смъртта. Ние се гордеем с този факт\". Това заяви в Тел Авив министър-председателят Бойко Борисов по време на срещата си с изпълнителния директор на Американския еврейски комитет Дейвид Харис, съобщиха от правителствената информационна служба.  През 2018 г. се отбелязва 75-ата годишнина от спасяването на българските евреи. Премиерът Борисов подчерта, че и днес България продължава да се бори срещу всякакви прояви на нетолерантност, ксенофобия и реч на омразата, включително в условията на интензивен миграционен натиск към страната. Той изтъкна, че българското правителство следи внимателно проблемите, свързани с расизма, расовата дискриминация и нетърпимостта.\r\nБорисов запозна Дейвид Харис с ангажиментите на страната като ротационен председател на Съвета на ЕС през първата половина на тази година и изтъкна, че ключовата дума за диалог, която е използвана, е мир. Двамата обсъдиха също двустранните отношения  и приноса на България за стабилизация и устойчиво развитие на Балканите.\r\nОт своя страна Дейвид Харис подчерта, че комитетът има чудесно партньорство с България и лично с премиера Борисов.", "date": "2018.06.12", "title": "Премиерът Борисов разговаря в Тел Авив с изпълнителния директор на Американския еврейски комитет Дейвид Харис"}
{"url": "http://www.focus-news.net/news/2018/06/12/2533146/albena-georgieva-oblasten-upravitel-na-vidin-deystviyata-na-institutsiite-po-otnoshenie-na-zavod-midzhur-v-gorni-lom-ne-sa-ednokratni-i-proverkite-ne-sa-spirali.html", "text": "Действията на институциите по отношение на завод „Миджур“ в Горни Лом не са еднократни и проверките не са спирали. Това каза на пресконференция Албена Георгиева, областен управител на Видин, предаде репортер на Радио „Фокус“ – Видин. „Днес не е извънредна среща, а това е част от работата ни по тази тема, през миналата година също имахме такава среща и съответните проверки. Направихме среща с отговорните институции по повод полученото в Областна администрация писмо от Върховна административна прокуратура. Писмото се отнася до предприемане на необходимите административни мерки в област Видин за недопускане на инциденти на територията на завод „Миджур“ в село Горни лом, община Чупрене“, каза Албена Георгиева. Тя посочи, че в най-кратък срок ще бъде сформирана комисия, която ще извърши проверка по Закона за оръжията, боеприпасите, взривните вещества и пиротехническите изделия. „От началото на годината в завод „Миджур“, който не функционира и към момента и в него не се извършва никаква производствена дейност, са направени шест проверки, две от които съвместни. Заводът се охранява с жива сила, на територията му има изградена система за видеонаблюдение, обхващаща складовете. ОДМВР е запознала с писмо Окръжна прокуратура – Видин с всички резултати от извършените проверки. Последната проверка е извършена на 22 май“, каза областният управител на Видин. Албена Георгиева посочи, че няма опасност за населението и процентът да възникне инцидент на територията на завода е нисък, рискът е минимален. Контролът по изпълнението на изискванията в завод „Миджур“ е засилен.\r\nАнна ЛОЗАНОВА", "date": "2018.06.12", "title": "Албена Георгиева, областен управител на Видин: Действията на институциите по отношение на завод „Миджур“ в Горни Лом не са еднократни и проверките не са спирали"}
{"url": "http://www.focus-news.net/news/2018/06/12/2533150/vidin-dvizhenieto-po-pat-iii-1411-s-slana-bara-vidin-e-ogranicheno-za-avtomobili-nad-5-t-poradi-komprometirano-eksploatatsionno-sastoyanie-na-most.html", "text": "Нормално проходими са пътищата във Видинска област. Това каза за Радио „Фокус“ – Видин дежурният служител в Областно пътно управление. В посока за граничен пункт „Дунав мост 2“ се движат предимно тежкотоварни автомобили към граничния пункт, най-оживен е трафикът в участъка между Видин и Дунавци. Движението по път III-1411 с. Слана Бара – Видин е ограничено за автомобили  над 5 т поради компрометирано експлоатационно състояние на мост. Движението по път III-1411 с. Буковец – с. Слана бара в участъка между с. Буковец и с.Слана бара е ограничено поради авариен ремонт на мост над р. Тополовец. Във Видин трафикът е натоварен в централната градска част, на входно изходните артерии на града и по бул.“Панония“.\r\nАнна ЛОЗАНОВА", "date": "2018.06.12", "title": "Видин: Движението по път III-1411 с. Слана Бара – Видин е ограничено за автомобили  над 5 т поради компрометирано експлоатационно състояние на мост"}
{"url": "http://www.focus-news.net/news/2018/06/12/2533152/sofiya-katastrofa-e-stanala-pri-tunela-za-zhk-lyulin-v-posoka-tsentara.html", "text": "Катастрофа е станала при тунела за ж.к. \"Люлин\" в посока центъра, предаде репортер на Агенция \"Фокус\". На място има линейка. Образувало се е задръстване.", "date": "2018.06.12", "title": "София: Катастрофа е станала при тунела за ж.к. \"Люлин\" в посока центъра"}
{"url": "http://www.focus-news.net/news/2018/06/12/2533154/gabrovo-dvizhenieto-v-uchastak-ot-po-pat-ganchovets-dryanovo-e-ogranicheno-za-vsichki-mps-poradi-smyana-na-prelezna-nastilka-na-zhp-prelez.html", "text": "Добри са условията за пътуване на територията на област Габрово. Това съобщиха за Радио „Фокус“ – Велико Търново от Областно пътно управление - Габрово. Времето е слънчево. Температурата на въздуха е 32°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nДвижението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация.\r\nДвижението в участък от път  Севлиево – Драгановци се осъществява с повишено внимание  поради извършване на строително монтажни работи. Движението по път Габрово – Стоманеците  се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни.\r\nДвижението в участък от по път Ганчовец – Дряново е ограничено за всички МПС поради смяна на прелезна настилка на жп прелез с еластична настилка.Обходният маршрут еот село Ганчовец в посока град Килифарево, град Велико Търново и обратно движението се отклонява при км 12+605 на дясно по общински път за с. Зая до пресичане на път I-5 при км 122+688. На кръстовището се завива на дясно за град Велико Търново, след което на разклона за с. Соколово се завива отново на дясно през общински пътища и достига до град Килифарево. Поставена е необходимата пътна сигнализация.\r\nНадежда КРЪСТЕВА", "date": "2018.06.12", "title": "Габрово: Движението в участък от по път Ганчовец – Дряново е ограничено за всички МПС поради смяна на прелезна настилка на жп прелез"}
{"url": "http://www.focus-news.net/news/2018/06/12/2533156/varna-peshehodets-e-postradal-pri-paten-intsident-na-bul-slivnitsa.html", "text": "Пешеходец е пострадал при пътен инцидент във Варна. Това съобщиха за Радио „Фокус” – Варна от „Пътна полиция”. Той е бил ударен от неизвестен велосипедист по  бул. „Сливница“ в района преди кръстовището с ул. „Странджа“. Пострадалият е с контузия на главата и е освободен за домашно лечение, допълниха от полицията. През деня екипите на „Пътна полиция“ са обслужили още две катастрофи във Варна, при които са нанесени материални щети и няма пострадали граждани. От полицията допълниха, че към момента в града няма регистрирани произшествия, които да затрудняват движението. Трафикът остава натоварен по основните улици и булеварди.\r\nМарияна ВАЛЕНТИНОВА", "date": "2018.06.12", "title": "Варна: Пешеходец е пострадал при пътен инцидент на бул. \"Сливница\""}
{"url": "http://www.focus-news.net/news/2018/06/12/2533148/vanyo-kostin-kmet-na-obshtina-chuprene-ima-indikatsii-skladiranite-protivopehotni-mini-v-zavod-midzhur-v-s-gorni-lom-da-badat-varnati-na-gartsiya.html", "text": "Има индикации складираните  противопехотни мини в завод „Миджур“ в с. Горни Лом да бъдат върнати на Гърция. Това каза за Радио „Фокус“ – Видин Ваньо Костин, кмет на Община Чупрене. Той посочи, че на днешната среща при областния управител по повод писмото от Върховна административна прокуратура за недопускане на инциденти на територията на завод „Миджур“, е заявил, че хората от село Горни Лом настояват там да няма на склад притовопехотни мини. „Пет склада са на територията на завода пълни с противопехотни мини, хората с право се страхуват след взрива на 1 октомври 2014 г., когато загинаха 15 души. За това съм подал сигнал до Главна прокуратура – да проверят какво става там. И да кажа, че не искаме мините“, заяви кметът на Чупрене.\r\nАнна ЛОЗАНОВА", "date": "2018.06.12", "title": "Ваньо Костин, кмет на Община Чупрене: Има индикации складираните противопехотни мини в завод „Миджур“ в с. Горни Лом да бъдат върнати на Гърция"}
{"url": "http://www.focus-news.net/news/2018/06/12/2533157/sofiya-zadrastvane-se-e-obrazuvalo-na-bul-tsarigradsko-shose-ot-okrazhna-bolnitsa-v-posoka-tsentara.html", "text": "Задръстване се е образувало на бул. „Цариградско шосе“ от Окръжна болница в посока центъра, предаде репортер на Агенция „Фокус“.", "date": "2018.06.12", "title": "София: Задръстване се е образувало на бул. „Цариградско шосе“ от Окръжна болница в посока центъра"}
{"url": "http://www.focus-news.net/news/2018/06/12/2533161/tass-v-parizh-neizvestni-vzeha-zalozhnitsi.html", "text": "Във вторник във френската столица Париж неизвестни взеха заложници. Това съобщиха от местната полиция, предава ТАСС.\r\nСъгласно данните, е започната спецоперация. В градът се чуват звуци от сирени на полицейски коли.\r\nКакто съобщава телевизионният канал BFM, взелият няколко души за заложници мъж е поискал среща с посланика на Иран във Франция.\r\nСъобщава се, че не става въпрос за терористичен акт. Улица „Петит екюри“ в 10-и район на Париж е блокирана заради провежданата там спецоперация. Освен подразделенията на полицията там са пристигнали и пожарни.\r\nТочният брой на заложниците не е известен. Самият мъж, с когото на полицията се е отдало да установи връзка, твърди, че е хванал трима души. По данни на телевизионния канал CNEWS, един от тях е тежко ранен в главата.\r\nОперацията се провежда от спецбригада за борба с организираната престъпност, а не от спецподразделения за борба с тероризма.\r\nПревод и редакция:", "date": "2018.06.12", "title": "ТАСС: В Париж неизвестни взеха заложници"}
{"url": "http://www.focus-news.net/news/2018/06/12/2533162/predstoyashti-sabitiya-v-stranata-za-13-yuni-agentsiya-fokus.html", "text": "***\r\nОт 9.00 часа ще се проведе заседание на Народното събрание. \r\n***\r\nВ Централния военен клуб заместник-министърът на отбраната Атанас Запрянов ще открие международна научна конференция по въпросите на кибер сигурността и кибер отбраната „Бърза реакция“.\r\n***\r\nВ София Тех Парк ще се проведе Eastern Europe Tech Tour 2018.\r\n***\r\nОт 9.00 часа 5 състав на Специализирания наказателен съд ще гледа делото срещу Калоян Пр., Любомир С. и Михаил Д. и др., обвинени в образуване и ръководене на организирана престъпна група. \r\n***\r\nОт 9.30 часа 15 състав на Специализирания наказателен съд ще гледа делото срещу Мартин М. и Стефан Ст., обвинени в образуване и ръководене на организирана престъпна група. \r\n***\r\nОт 9.30 часа в сградата на Българската търговско-промишлена палата на ул. „Искър“ № 9 ще бъде официално открит Българо-руският форум „Медицина и фармация – 2018“.\r\n***\r\nОт 10.00 часа в Руския културно–информационен център в София, ул. Шипка №34, зала 305, Центърът за исторически и политически изследвания при Националния политически институт „Димитър Благоев”, съвместно с Фондация „Солидарно общество” и Руския културно-информационен център, организират конференция на тема „1968 – годината, която промени света”.\r\n***\r\nОт 10.00 часа 3 състав на Специализирания наказателен съд ще гледа делото срещу Мелиад Ф., Хасан Е., Хадж Х., обвинени в тероризъм. \r\n***\r\nОт 10.00 часа в сградата на КЕВР на бул. „Княз Дондуков“ 8–10, ет. 4, ще се проведе открито заседание за обсъждане на доклад относно заявлениe от „Райков сервиз“ ООД с вх. № Е-15-58-1#2 от 12.03.2018 г. за утвърждаване на цени за разпределение на природен газ, цени за снабдяване с природен газ и цени за присъединяване на клиенти към газоразпределителната мрежа за територията на община Смолян за регулаторен период 2018–2020 г.\r\n***\r\nОт 10.10 часа в сградата на КЕВР на бул. „Княз Дондуков“ 8–10, ет. 4 ще се проведе обществено обсъждане на проект на решение за утвърждаване на цени за разпределение на природен газ, цени за снабдяване с природен газ и цени за присъединяване на клиенти към газоразпределителната мрежа за територията на община Смолян на „Райков сервиз“ ООД за регулаторен период 2018–2020 г.\r\n***\r\nОт 10.30 часа в Малка конферентна зала на УНСС ще се проведе пресконференция по повод  провеждащата се Кръгла маса-дискусия по проект „Идентифициране на риска от контрабанда и фалшифициране (анализ на бизнес процесите и пространствения аспект)”.\r\n***\r\nОт 11.00 часа протестиращите срещу Проектозакона за Българска автомобилна камара браншови организации ще проведат среща с председателя на Комисията по транспорт към парламента Халил Летифов.\r\n***\r\nОт 11.00 часа в сградата на Национален филмов център (Бул. „Княз Дондуков” 2А, ет. 7, кабинет 718) ще се проведе съвместна пресконференция на директора на Национален филмов център Жана Караиванова и изпълнителния директор на Ню Бояна Филм Студиос Ярив Лернер.\r\n***\r\nОт 11.00 часа в Национален пресклуб БТА ще се проведе пресконференция във връзка с това, че България изпраща свой отбор от пациенти в първите международни спортни игри за хора с онкологични заболявания /22- 25 юни, Рим, Италия/.\r\n***\r\nОт 12.00 часа в Национален пресклуб на БТА ще се проведе пресконференция на Инициативен комитет „Възраждане” във връзка със събиране на подписи за свикване на референдум срещу въвеждането на еврото в България.\r\n***\r\nОт 12.00 часа в Зала 3 на НДК ще се проведе дискусия HOW CAN WE TURN GDPR “LEMONS” INTO LEMONADE?\r\n***\r\nОт 13.00 часа 11 състав на Специализирания наказателен съд ще гледа делото срещу Андрей З., Костандин Г. и Николай Н., обвинени в образуване и ръководене на организирана престъпна група. \r\n***\r\nОт 13.30 часа  в заседателната зала в сградата на Висшия съдебен съвет ще се проведе заседание на Прокурорската колегия на ВСС. \r\n***\r\nОт 14.00 часа 15 състав на Специализирания наказателен съд ще гледа делото срещу Никола Тр., Милко Хр., Николай К., обвинени в образуване и ръководене на организирана престъпна група. \r\n***\r\nОт 14.00 часа 7 състав на Специализирания наказателен съд ще гледа делото срещу Гечо Г., Надежжда К. и Илия И., обвинени в образуване и ръководене на организирана престъпна група. \r\n***\r\nОт 14.30 часа в зала Изток на Народното събрание под патронажа на Комисията по здравеопазването Националният център по обществено здраве и анализи (НЦОЗА) организира кръгла маса на тема: „Здравето на българите през 21 век - тенденции и предизвикателства”.\r\n***\r\nОт 18.00 часа в зала „Димитър Благоев“ на Градския съвет на БСП – София (ул. „Леге“ №10, етаж 1) Литературен салон „Леге 10“ организира вечер, посветена на Димитър Благоев.\r\n***\r\nОт 18.00 часа в Литературен клуб „Перото“ ще се състои представянето на книгата „Shadow Journey: A Guide to Elizabeth Kostova's Bulgaria and Eastern Europe“.\r\n***\r\nОт 18.00 часа в НДК (етаж 3, център) ще бъде официалното откриване на финалната изложба от 39-то Биенале за младежка фотография под патронажа на FIAP, както и награждаването на отличените колекции и индивидуални творби\r\n***\r\nОт 18.30 часа в Студио 5 на НДК ще се състои награждаването на победителите в Националния конкурс за поезия „В полите на Витоша”.\r\n***\r\nОт 19.00 часа пред бл. 320 в „Младост 3“ жители на блока излизат на протест срещу инвестиционен проект за мястото на детската площадка зад блока им.\r\n***\r\nОт 16.00 часа в зала „Скаптопара“ Боксов клуб „Пирин“ и Община Благоевград са домакини на Лично отборно Републиканско първенство по бокс и „Купа България“ за юноши до 16-годишна възраст.\r\n***\r\nОт 10.00 часа в офиса на ГЕРБ в район „Одесос”, на ул. „Хаджи Димитър” №3, структурите на Жени ГЕРБ и Младежи ГЕРБ във Варна организират кръводарителска акция.\r\n***\r\nОт 9.30 часа в пресцентъра на Фестивален и конгресен център – Варна  ще се проведе немско-български семинар. Организатори са Съюзната адвокатска камара на Германия, Центърът за обучение на адвокати „Кръстю Цончев“ и Адвокатски съвет – Варна. \r\n***\r\nОт 16.00 часа в зала „Варна“, Община Варна, ще се проведе заседание на пълния състав на Общински консултативен съвет по въпросите за младежта към Община Варна.\r\n*** \r\nОт 17.30 часа в зала 30 на Младежки дом ще се проведе дискусионна среща на тема „Терминал България“. \r\n*** \r\nОт 21.00 часа в Летния театър, в рамките на „София филм фест“, ще бъде представен филмът „Без милост.\r\n***\r\nОт 11.00 часа на пл. „Свобода“ ще се проведе Концерт на Духов оркестър – Добрич.\r\n***\r\nОт 13.30 часа в Регионална библиотека „Дора Габе ще се проведе Библиотерапия с потребители на Център за психично здраве „Д-р Петър Станчев”.\r\n***\r\nОт 19.00 часа в Младежки център – Добрич ще се състои Празничен концерт, посветен на Рамазан Байрам.\r\n***\r\nОт 17.00 часа в заседателната зала на община Каварна ще се проведе разяснителна среща във връзка с влизането в сила на Общия регламент относно защитата на данните(Регламент 2016/679 на ЕС).\r\n***\r\nОт 10.00 часа Националния ученически събор, посветен на 170-тата годишнина от рождението на Христо Ботев ще посети Национален музей  „Христо Ботев“, Даскал Ботьово училище – гр. Калофер и Храм  „Успение на Св. Богородица“ – гр. Калофер.\r\n***\r\nОт 17.00 часа в Галерия “Любен Гайдаров” ще се проведе „60 години Художествена галерия Перник“ - изложба от фонда на галерията.\r\n***\r\nОт 17.30 часа в Малък салон, Дворец на културата, ще се състои Концерт на ученици от Обединената школа по изкуства към ОК Дворец на културата от класа на Й. Козарева.\r\n***\r\nОт 18.00 часа в театрален салон, ОДК, ще се проведе Годишен концерт на Балетно студио „Ида” към ЦПЛР-ОДК.\r\n***\r\nОбщинските съветници от ГЕРБ ще проведат приемни с граждани. Радослава Ташкова, председател на Групата на  ГЕРБ и заместник-председател на Общински съвет - Пловдив, ще се срещне с граждани от 16.00 до 18:00 часа в офиса на  ГЕРБ в район „Южен” на ул. ”Академик Петър Динеков“ №1А; Георги Василев, от 16 до 18:00 часа в офиса на  ГЕРБ в район „Южен” на ул. ”Академик Петър Динеков“ №1А;  Ани Лафчиева, от 17:00 до 18:30 часа в офиса на  ГЕРБ в район „Източен” на ул. ”Коста Паница“ №5; Емил Русинов, от 17:30 до 19:00 часа в офиса на  ГЕРБ в район „Източен” на ул. ”Коста Паница“ №5.\r\n***.\r\nОт 11 часа в зала 2 на Окръжен съд ще се гледа делото срещу Костадин П. и Надежда М., обвинени във вземане и даване на подкуп.\r\n***\r\nОт 11 часа в Заседателната зала на Община Пловдив, пл. „Стефан Стамболов“1 ще се проведе Церемонията по подписване на меморандум за сътрудничество между Фондация ICCM - Международен комитет за консервация и реставрация на мозайки от една страна, и Община Пловдив от друга, във връзка с провеждането на \"XIV -та Международна конференция-триенале на Фондация ICCM за консервация на мозайки \", на която Пловдив ще бъде домакин през месец октомври 2020 \r\n***\r\nОт 17.00 до 21.00 часа в пространството на СКЛАД в Тютюневия град ще се състои творческа среща с артисти от България, Япония, Германия и Великобритания\r\n***\r\nОт 10.00 часа в зала 712 в Областна администрация ще бъде дадена съвместна пресконференция на Областна администрация-Разград и Регионалното управление на образованието-Разград.\r\n***\r\nОт 11.00 часа пред сградата на Комплексния онкологичен център ще бъде демонстрирана обновената пациентска сигнализационна система, която вече работи в лечебното заведение.\r\n***\r\nОт 10.00 часа в Пресклуб на БТА - Стара Загора ще се проведе Пресконференция на Държавен куклен театър - Стара Загора.\r\n***\r\nОт 18.00 часа в РБ „Захарий Княжески“ ще се състои Клавирен концерт на ученици от НУМСИ „Христина Морфова“.\r\n***\r\nОт 19.00 часа в Оперен театър ще състои “Over The Rainbow“ - музика от филми и мюзикъли, концерт на ученици на Красимир Къшев от НУМСИ „Христина Морфова“\r\nСъс специалното участие на Цветан Недялков – китара.\r\n***\r\nОт 11.00 часа в залата на втория етаж на Община Хасково ще се проведе заключителна пресконференция по проекта за подобряване на образователна инфраструктура в града.\r\n***\r\nОт 11.00 часа  ще бъде открита обновената експозиция на къща-музей „Владимир Димитров – Майстора” и студентският пленер „В духа на Майстора”. \r\n***\r\nОт 11.00 часа народният представител Валери Жаблянов ще присъства на откриването на студентския пленер „В духа на Майстора”.  \r\n***\r\nОт 10.00 часа в Пресклуба на БТА в Шумен ще се състои пресконференция на председателя на „Движение България на гражданите“ Димитър Делчев.\r\n***\r\nОт 13.30 часа в Гастроентерологичното отделение на КОЦ ще бъде дарена апаратура.\r\n***\r\nОт 13.00 часа в Лекционната зала на РИМ – Шумен ще се състои официално откриване на  обучителният курс на тема идентификация, автентификация и оценка на археологически обекти, монети и монетовидни предмети, както и процедурите свързани с тях.", "date": "2018.06.12", "title": "Предстоящи събития в страната за 13 юни (Агенция „Фокус“)"}
{"url": "http://www.focus-news.net/news/2018/06/12/2533151/makfaks-makedoniya-provede-se-telefonniyat-razgovor-mezhdu-zoran-zaev-i-aleksis-tsipras-detaylite-shte-badat-saobshteni-na-preskonferentsiya.html", "text": "Телефонният разговор за окончателен договор по спора за името между македонския премиер Зоран Заев и гръцкия му колега Алексис Ципрас завърши. Както информират гръцките медии, след разговора Ципрас е отишъл да информира президента на Гърция Прокопис Павлопулос. Според същите източници, се очаква след 19:00 часа българско време гръцкият премиер да информира обществеността в страната за договореното, предава македонската информационна агенция „Макфакс“.\r\nПоловин час по-късно се очаква и обръщение на македонския премиер Зоран Заев. От правителството информират, че в 19:30 в Медия центърът към македонския парламент, заедно с членовете на правителството, ще се проведе пресконференция във връзка с договора за спора между Гърция и Македония за конституционното име на бившата югорепублика.\r\nПревод и редакция:", "date": "2018.06.12", "title": "„Макфакс“ (Македония): Проведе се телефонният разговор между Зоран Заев и Алексис Ципрас, детайлите ще бъдат съобщени на пресконференция"}
{"url": "http://www.focus-news.net/news/2018/06/12/2533160/gd-granichna-politsiya-intenziven-e-trafikat-za-tovarni-avtomobili-na-gkpp-kulata-gkpp-kalotina-gkpp-kapitan-andreevo-gkpp-lesovo-i-gkpp-dunav-most-ruse.html", "text": "На българо-гръцката граница на граничен контролно-пропускателен пункт \"Кулата\" трафикът е интензивен за товарни автомобили в двете посоки. Това съобщиха от пресцентъра на ГД \"Гранична полиция\". Информацията за трафика на българските гранично контролно-пропускателни пунктове е към 18.00 часа. На българо-сръбската граница трафикът е интензивен на граничен контролно-пропускателен пункт \"Калотина\" за товарни автомобили на изход. На българо-турската граница трафикът е интензивен на гранични контролно-пропускателни пунктове \"Капитан Андреево\" и \"Лесово\" за товарни автомобили на изход. На българо-румънската граница трафикът е интензивен на граничен контролно-пропускателен пункт \"Дунав мост Русе\" за товарни автомобили на изход.\r\nНа българо-македонската граница трафикът е нормален на всички гранични контролно-пропускателни пунктове.", "date": "2018.06.12", "title": "ГД \"Гранична полиция\": Интензивен е трафикът за товарни автомобили на ГКПП \"Кулата\", ГКПП \"Калотина\", ГКПП \"Капитан Андреево\", ГКПП \"Лесово\" и ГКПП \"Дунав мост Русе\""}
{"url": "http://www.focus-news.net/news/2018/06/12/2533158/prof-slavcho-tomov-mu-pleven-napravili-sme-vsichki-stapki-da-zakupim-i-investirame-v-robotizirana-raka-kogato-izleze-na-pazara-tay-kato-shte-optimizira-hayfu-terapiyata.html", "text": "Направили сме всички стъпки да закупим и инвестираме в роботизирана ръка, когато  излезе на пазара, тъй като ще оптимизира Хайфу терапията. Това каза ректорът на Медицинския университет – Плевен проф. д-р Славчо Томов в интервю за Агенция „Фокус“ за изминалата Хайфу конференция на тема „Хайфу терапия: клинична практика и бъдещи перспективи“. По думите му това се случва в един от италианските центрове. Проф. Томов обясни, че това най-вероятно е следващата крачка към оптимизиране на това лечение и прецизиране на Хайфу терапията. Проф. Томов посочи, че Хайфу конференцията е очертала тенденциите, които трябва да се следавт през следващите няколко години. \"Те са свързани с факта, че вече знаем точните индикации, показания и локализацията на тумори, които са подходящи за лечение с тази технология. Ние ще насочим и концентрираме вече нашето внимание върху обхващане на по-голям брой пациенти с много по-ефективни резултати. Разбира се, бяха обсъдени и перспективите в това направление, защото макар и съвсем ново, и тук медицината не стои на едно място, а се развива\", каза проф. Томов.  \r\n\"България е на едно от първите места в Европа и в света. Това го казвам съвсем отговорно точно в тази област. В две от локализациите едната е напреднал рак на задстомашната жлеза вече имаме натрупан много голям опит. Резултатите показват, че Хайфу терапията подобрява качеството на живот на тези пациенти, които не са подходящи за оперативно  лечение. Тази терапия повишава имунния им статус и дори с месеци удължава им удължава живота. \"Второто голямо направление, където постигнахме резултати е лечението на точно определени пациенти с локализация и големина на миома на матката. Вече имаме и първите шест успешно реализирани бременности след Хайфу терапия, завършили с нормално раждане. При пациентките със стерилитет, които не желаят оперативно лечение, Хайфу е една много разумна алтернатива. Ние условно наричаме тези бебета – Хайфу бебета. Това са двете големи направления в Хайфу терапията, където имаме голям брой пациентки и много добри резултати\", каза проф. Томов. Ректорът на Медицинския университет Плевен уточни, че педстои да бъдат защитени две дисертации  в посока на лечение на напреднал рак на задстомашната жлеза и другата в  посока Хайфу терапията на миомната болест. \r\nДеница КИТАНОВА", "date": "2018.06.12", "title": "Проф. Славчо Томов, МУ - Плевен: Направили сме всички стъпки да закупим и инвестираме в роботизирана ръка, когато излезе на пазара, тъй като ще оптимизира Хайфу терапията"}
{"url": "http://www.focus-news.net/news/2018/06/12/2533165/veliko-tarnovo-regionalen-praznik-na-balgarskata-pogacha-podgotvyat-v-svishtovskoto-selo-ovcha-mogila.html", "text": "Регионален празник на българската погача подготвят в свищовското село Овча могила. Събитието се организира за седма поредна година и ще се случи в петък, на 15 юни, от 17.00 часа в центъра на населеното място. Това каза за Радио „Фокус“ – Велико Търново Нели Великова, кмет на Овча могила. По традиция в празника се включват жители на Великотърновска и Плевенска области. „Става едно мило празненство, по време на което ще тече и културно-масова програма. На края ще завършим с кръшни хора. По време на фестивала ще бъдат оценявани експонатите на нашите участници, които ще са в да раздела – „Обредни хлябове“ и „Съвременни български погачи“. Компетентно жури ще ги оценява. Ще покажем на живо как нашите баби са замесвали хляб и ще раздадем много награди“, обясни Нели Великова. Тя допълни, че очакват около 100 участници, които да представят интересни, традиционни и модерни тестени изделия.\r\nЛуиза ТРАНЧЕВА", "date": "2018.06.12", "title": "Велико Търново: Регионален празник на българската погача подготвят в свищовското село Овча могила"}
{"url": "http://www.focus-news.net/news/2018/06/12/2533168/sport-tsska-predstavi-nov-vratar-dante-stipitsa.html", "text": "ЦСКА привлече нов вратар – това е 27-годишният хърватин Данте Стипица. Стражът е роден в град Сплит и е изиграл 51 мача за местния гранд Хайдук, както и 16 срещи с младежките национални отбори на родината си. В първото си интервю пред официалния сайт на най-успешния български клуб, Стипица заяви, че е много щастлив от трансфера си и вярва, че с помощта на многобройните си фенове, ЦСКА може да спечели много мачове и трофеи.", "date": "2018.06.12", "title": "Спорт: ЦСКА представи нов вратар – Данте Стипица"}
{"url": "http://www.focus-news.net/news/2018/06/12/2533153/nezavisen-makedoniya-aleksis-tsipras-otide-da-informira-gratskiya-prezident-za-dogovora-sas-zoran-zaev.html", "text": "Министър-председателят на Гърция Алексис Ципрас е отишъл да информира президента на страната Прокопис Павлопулос за това, което е било договорено по време на телефонния разговор с македонския премиер Зоран Заев малко по-рано, предава скопското електронно издание „Независен“.\r\nНа въпрос на гръцките журналисти дали има договор за името, Ципрас отговори: „За какво друго бих отишъл сега да информирам президента“.\r\nПревод и редакция:", "date": "2018.06.12", "title": "„Независен“ (Македония): Алексис Ципрас отиде да информира гръцкия президент за договора със Зоран Заев"}
{"url": "http://www.focus-news.net/news/2018/06/12/2533167/mon-otchete-po-visoki-rezultati-na-maturite-v-sravnenie-s-minalata-godina-obzor.html", "text": "Резултатите от майската сесия на държавните зрелостни изпити са по-високи от миналогодишните. Учениците са се справили по-добре в девет от четиринадесетте предмета, по които се полагат двете матури. Повече са отличните оценки, а слабите намаляват. Резултатите по математика са най-високи от всички досегашни изпитни сесии. Това обяви на брифинг заместник-министърът на образованието и науката Таня Михайлова. По думите ѝ има трайна тенденция за повишаване на постиженията на зрелостниците и на мотивацията им. \r\nНа първата матура по български език и литература са се явили 51 088 дванадесетокласници, а на втората – 41 670. Над 10 000 ученици от професионалните гимназии са предпочели в дипломите им за средно образование да се запише средноаритметична оценка от държавните изпити по професия вместо резултата от втората матура. \r\n215 зрелостници са постигнали максималните 100 точки на един от двата изпита. През миналата година са успели да го постигнат едва 18 души. Четири пъти намаляват абитуриентите, които не са получили нито една точка - от петнадесет на четирима. С по две пълни шестици са 59 зрелостници, а с по две отлични оценки – 5178. Това е с близо 600 човека повече от 2017 г. \r\nБлизо 6500 са отличните оценки на матурата по български език и литература. Слаба оценка са изкарали 3025, което е с 862 по-малко от предишния випуск. Средният успех по предмета е добър (4,24), а на втората матура – много добър (4,50). По български език и литература зрелостниците са изкарали повече точки – 53,94 спрямо 52,57 през 2017 г. \r\nАнализът сочи, че зрелостниците се справят добре при правописа на съгласни звукове и пунктуацията в сложните изречения. В същото време допълнителна работа е необходима за слято, полуслято и разделно писане на думите и пунктуацията в простото изречение. Повече ученици са работили по 41 задача за създаване на интерпретативен текст по стихотворението на Никола Вапцаров „Вяра“. Близо 50% от зрелостниците са предпочели да пишат есе, а интерпретативно съчинение – 32,7%.  Малко над 3% от явилите се на матурата са решили да препишат стихотворението и са получили нула точки на задачата. Имало е и случаи на ученици, които са преразказвали произведението. \r\nНай-голям интерес към втората задължителна матура има към английски език и биология. Явили са се съответно 13 522 и 12 374 души. Близо 6000 са положили изпит по география. Повишение на резултатите има по английски език, география, история, математика, немски и руски език, физика и философия. Отличните оценки са 13 380, което е с над 200 повече от миналата година. Двойките също намаляват от 3190 на 2228. „Тази положителна тенденция е плод на усилията и целенасочената работа на учителите. Трябва да насочим вниманието си и към останалите предмети, за да подобрим представянето на учениците“, подчерта заместник-министър Таня Михайлова. \r\nНай-добре по региони на първата матура са се справили зрелостниците в София-град, Смолян и Пловдив, а на втората – в София-град, Бургас и Пловдив. Най-слаби са резултатите по български език и литература в Кърджали, Силистра и Ямбол, а по предметите по избор – в Разград, Кюстендил и Перник. Най-добри резултати по български език са показали учениците на 91 Немска гимназия и 164 Испанска гимназия в София и Езиковата гимназия „Пловдив“, а на втората матура – на Американския колеж, Частна езикова гимназия „Проф. Иван Апостолов“ и Първа английска гимназия в София.", "date": "2018.06.12", "title": "МОН отчете по-високи резултати на матурите в сравнение с миналата година (ОБЗОР)"}
{"url": "http://www.focus-news.net/news/2018/06/12/2533155/svobodna-evropa-makedoniya-v-1930-shte-se-provede-preskonferentsiya-na-zoran-zaev-na-koyato-shte-badat-razkriti-detaylite-na-dogovora-za-imeto-s-gartsiya.html", "text": "Министър-председателят на Македония Зоран Заев ще проведе пресконференция, както се съобщава в правителственото съобщение, „във връзка с договора за спора, който Република Гърция има с конституционното име на Република Македония“, предава македонската електронна медия „Свободна Европа“.\r\nПреди това бе обявено, че телефонният разговор между Заев и гръцкия му колега Алексис Ципрас е завършил и последният е на среща с гръцкия президент Прокопис Павлопулос, за да го информира за това, какво е договорено.\r\nПревод и редакция:", "date": "2018.06.12", "title": "„Свободна Европа“ (Македония): В 19:30 ще се проведе пресконференция на Зоран Заев, на която ще бъдат разкрити детайлите на договора за името с Гърция"}
{"url": "http://www.focus-news.net/news/2018/06/12/2533169/blagoevgrad-zamestnik-kmetat-hristina-shopova-ofitsialno-otkri-evropeyska-shampionska-liga-2018-na-beyzbolnata-baza-v-grada.html", "text": "Заместник-кметът Христина Шопова официално постави началото на Европейска шампионска лига - бейзбол 2018. Тя приветства публиката и зрителите на събитието от името на кмета на община Благоевград д-р Атанас Камбитов и от свое име. Това съобщиха от пресцентъра на Общината. „Намираме се на едно прекрасно място, което е с тенденция да става все по-хубаво. Радвам се, че заедно успяхме да създадем по-добри условия, за да правим такива големи форуми. Хубавото е, че домът на бейзбола на България е в Благоевград и поздравявам г-н Неделчев за усилията, за ентусиазма, за това, че работи неуморно. Ние като Община сме длъжни да създаваме условия за спорт и го правим“, каза в част от словото си зам.-кметът. \r\nНа обновената бейзболна база, край алеята за парк „Бачиново“ десетки хора бяха заели местата си по трибуните, за да видят началото на турнира. \r\nЕвропейската шампионска лига по бейзбол ще продължи до 17 юни, включително. По време на турнира ще мерят сили отбори от Полша, Румъния, Сърбия, Великобритания, България, Австрия и над 120 бейзболисти.  \r\nБейзболен клуб „Бизоните“ от Благоевград приемат своите гости на пълно обновена спортна база. През последните месеци Община Благоевград работи за изравняването и облагородяването на терена, създаде чисто нови съблекални- 2 за отборите и 1 за съдиите, оборудвани с душове и тоалетни. За първи път в 26- годишната история на клуба има и тоалетна за зрителите. Има напълно новоизградени трибуни, с дървени пейки за удобството на публиката.", "date": "2018.06.12", "title": "Благоевград: Заместник-кметът Христина Шопова официално откри Европейска шампионска лига 2018 на бейзболната база в града"}
{"url": "http://www.focus-news.net/news/2018/06/12/2533159/protothema-sporat-za-imeto-na-byurm-pregovorite-zavarshiha.html", "text": "Вторият и решаващ телефонен разговор между премиерите на Гърция и Македония Алексис Ципрас и Зоран Заев се проведе. По всичко личи, че двамата са достигнали до споразумение по спора за името, пише електронното издание на гръцкия вестник Protothema.\r\nКъм момента, пише вестникът, се знае, че „македонският език“ е признат, като същевременно окончателното име ще съдържа термина „Македония“.\r\nВ 18:00 Ципрас отиде да информира гръцкия президент Прокопис Павлопулос. След срещата се очаква премиерът да информира по телефона лидерите на политическите партии за детайлите на договора.\r\nПревод и редакция:", "date": "2018.06.12", "title": "Protothema: Спорът за името на БЮРМ: Преговорите завършиха!"}
{"url": "http://www.focus-news.net/news/2018/06/12/2533171/chetiri-i-petzvezdnite-hoteli-po-chernomorieto-sa-zapalneni-na-100-za-yuli-i-avgust-obzor.html", "text": "Най-голямо търсене има в четири и петвездните хотели, които за юни и септември са запълнени на 90 %, а през юли и август на 100 %. Това коментира пред журналисти министърът на туризма Николина Ангелкова. Тя уточни, че по Българското Черноморие ще почиват между 1,6 млн. и 1,9 млн. българи. По думите й проучване показва, че почивка това лято планират околво  44% от българите. По отношение на чуждестранните туристи, Ангелкова коментира, че към момента има 5 % спад на руски туристи и увери, че това не е крайна цифра. По думите й до момента изключително добре вървят записванията от немския пазар, от Полша, от Чехия, от Израел, Великобритания и ръстовете за лято 2018 г. се движат между 5 и 7 %. Като проблем пред бранша Ангелкова изтъкна липсата на квалифицирана работна ръка и посочи, че тя е във всички сфери на икономиката на българския живот. Ангелкова отчете като успех създаването на Съвет за кадрите към министъра на туризма. По думите й възможността за наемане на работници от трети страни е краткосрочна мярка, а дългосрочното решение на проблема е свързан с реалното планиране на бизнеса и от това какво се залага в учебния процес. Ангелкова изтъкна този проблем  и по време на 5-ата годишна среда на Националния борд по туризъм, който откри.  По време на срещата министърът на туризма Николина Ангелкова представи основните изменения, заложени в Закона за туризма. По думите й промените в Закона за туризма дават възможност за обединение на сектора и определяне на статута на националните курорти. по отношение на Единната система за туристическа информация, Ангелкова отново потвърди пред бранша, че може да се въведе през следващия летен сезон. Ангелкова поясни, че промените предвиждат още въвеждането на „Доброволен етикет за качество“, който може да се придобива от категоризираните места за настаняване, за хранене, туроператорите и туристическите агенти, като валидността му ще е 3 години. Министърът уточни, че с измененията на Закона за туризма се предвижда създаване на звенона контрол към министерството.  Председателят на Комисията за защита на потребителите Димитър Маргаритов допълни, че е необходимо  изграждането на качествено нова система за контрол на качеството в туризма. Маргаритов изтъкна, че в много държави тя е в ръцете на бранша.  В събитието участваха Петър Кънев, председател на парламентарната Комисия по икономическа политика и туризъм, Красимир Гергов, председател на УС на Националния борд по туризъм (НБТ), Мартин Захариев, зам.-председател на НБТ, доц. д-р Румен Драганов, председател на Контролния съвет на НБТ, и десетки представители на бранша.\r\nДеница КИТАНОВА", "date": "2018.06.12", "title": "Четири и петзвездните хотели по Черноморието са запълнени на 100 % за юли и август (ОБЗОР)"}
{"url": "http://www.focus-news.net/news/2018/06/12/2533163/alsat-m-makedoniya-dsi-podkrepya-pravitelstvoto-v-pregovorite-za-imeto.html", "text": "Преди пресконференцията на македонския премиер Зоран Заев, на която той ще съобщи детайли за договора с гръцкия премиер Алексис Ципрас по спора за името, ДСИ (Демократическия съюз за интеграция – най-голямата партия на етническите албанци в Македония) излезе с подкрепа за правителството, предава излъчващият на албански скопски телевизионен канал „Алсат – М“.\r\nВицепремиерът по европейската интеграция на Македония Буяр Османи заяви, че е информирал ръководството на своята партия за течението на преговорите и добави, че тя дава безусловната си подкрепа за последното решение на правителството.\r\n„Информирах ръководството на партията във връзка с преговорите с Гърция по спора за името. Разговаряхме за нашите позиции, за предизвикателствата. Нашето партийно ръководство, на базата на получената информация, реши да даде силна поддръжка за последното правителствено решение и за позициите на правителството за затваряне на този многогодишен спор“, заяви Османи.\r\nПревод и редакция:", "date": "2018.06.12", "title": "„Алсат – М“ (Македония): ДСИ подкрепя правителството в преговорите за името"}
{"url": "http://www.focus-news.net/news/2018/06/12/2533174/todor-baychev-bsp-reshenieto-za-vot-na-nedoverie-kam-kabineta-borisov-3-ne-e-pryako-svarzano-s-tragichniya-intsident-s-voenniya-helikopter.html", "text": "Решението за внасяне на вот на недоверие към кабинета \"Борисов 3\" от БСП по тема \"Сигурност\", не е пряко свързано с трагичния инцидент с военния хеликоптер Ми-17. Това каза за Радио „Фокус“ народният представител от БСП  и член на Комисията по вътрешна сигурност и обществен ред Тодор Байчев. \"Казваме, че темата е \"Сигурност\", но  ние по-скоро ще говорим за несигурната среда, в която живеем. Не знам дали сте обръщали внимание на лавината от информация за престъпност, която е заляла страната, а в същото време ни успокояват с едни информационни бюлетини как престъпността е намаляла. Като се започне с убийството на данъчния инспектор, на бизнесмена от Велико Търново, бягството от чистачката от затвора. Казвам бягството от чистачката, тъй като на практика само тя се е намесила. Къде са органите на реда през това време и как биха могли да ни осигурят една нормална среда за живот?\", коментира Тодор Байчев. Той уточни, че до края на седмицата се очаква мотивите да бъдат готови и ще бъдат внесени в Народното събрание. Байчев допълни, че решението на БСП е сама да внесе вота на недоверие. „Но всеки, който е решил да помогне, е добре дошъл“, каза народният представител.", "date": "2018.06.12", "title": "Тодор Байчев, БСП: Решението за вот на недоверие към кабинета \"Борисов 3\" не е пряко свързано с трагичния инцидент с военния хеликоптер"}
{"url": "http://www.focus-news.net/news/2018/06/12/2533164/libertas-makedoniya-zoran-zaev-e-informiral-liderat-na-vmro-dpmne-za-dogovora-s-gartsiya-opozitsionnata-partiya-shte-ima-preskonferentsiya-po-vaprosa-v-sryada.html", "text": "Премиерът на Македония Зоран Заев следобед е разговарял с лидера на ВМРО-ДПМНЕ Християн Мицковски, предава скопското електронно издание „Либертас“.\r\nОт ВМРО-ДПМНЕ информират, че Заев е информирал Мицковски за това, че е постигнал решение на спора с Гърция.\r\nПозицията на опозиционната партия ще бъде съобщена от лидера Мицковски на пресконференция в сряда по обяд.\r\nПревод и редакция:", "date": "2018.06.12", "title": "„Либертас“ (Македония): Зоран Заев е информирал лидерът на ВМРО-ДПМНЕ за договора с Гърция, опозиционната партия ще има пресконференция по въпроса в сряда"}
{"url": "http://www.focus-news.net/news/2018/06/12/2533170/kanal-5-makedoniya-vanshniyat-ministar-na-makedoniya-shte-se-sreshtne-s-prezidenta-na-stranata-v-sryada-za-da-go-informira-za-dogovora-za-imeto.html", "text": "Президентът на Македония Георги Иванов утре ще приеме министъра на външните работи на страната Никола Димитров във връзка с постигнатия договор по спора за името с Гърция, предава скопският телевизионен „Канал 5“.\r\nОт кабинета на президента Иванов информират, че при тях е пристигнало искане за среща от Министерството на външните работи и че срещата ще се проведе в сряда от 11:00 българско време.\r\nПревод и редакция:", "date": "2018.06.12", "title": "„Канал 5“ (Македония): Външният министър на Македония ще се срещне с президента на страната в сряда, за да го информира за договора за името"}
{"url": "http://www.focus-news.net/news/2018/06/12/2533166/aleksis-tsipras-ima-sdelka.html", "text": "Гърция и Бившата югославска република Македония (БЮРМ) са постигнали историческо споразумение за разрешаване на десетилетния спор за името на бившата югорепублика, заяви във вторник вечерта гръцкият премиер Алексис Ципрас, цитиран от електронното издание на гръцкия вестник Kathimerini.\r\n„Имам добри новини... преди малко постигнахме споразумение с премиера на БЮРМ по въпроса, който ни занимава от много години“, каза Ципрас на гръцкия президент Прокопис Павлопулос по време на среща във вторник вечерта, излъчена директно по телевизията.\r\n„Имаме сделка, щастлив съм, защото това е добра сделка, която покрива всички предварителни условия, поставени от гръцката страна“, заяви премиерът.\r\nПо-рано Ципрас говори с македонския си колега Зоран Заев по телефона.\r\nСпорът между двете страни е препятствие пред присъединяването на БЮРМ към НАТО и ЕС, уточнява „Катимерини“.\r\nПревод и редакция:", "date": "2018.06.12", "title": "Алексис Ципрас: Има сделка"}
{"url": "http://www.focus-news.net/news/2018/06/12/2533177/nimh-utre-shte-bade-predimno-slanchevo-sled-obyad-glavno-v-zapadnata-polovina-na-stranata-shte-prevali-i-pregarmi-ima-usloviya-i-za-gradushki.html", "text": "През нощта ще е ясно и почти тихо. Утре ще бъде предимно слънчево. След обяд главно в западната половина на страната ще се развива купеста и купесто-дъждовна облачност, и на места там ще превали и прегърми. В крайните западни райони явленията ще продължат и през нощта срещу четвъртък. Има условия и за градушки. Ще духа слаб, в източните райони – до умерен изток-югоизточен вятър. След обяд ще е горещо, максималните температури ще са от 31° до 36°, на места в низините и малко по-високи, по морския бряг – от 26° до 29°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Георги Цеков.\r\nАтмосферното налягане е по-ниско от средното за месеца и още ще се понижи.\r\nНад Черноморието ще бъде предимно слънчево. Ще духа слаб до умерен юг-югоизточен вятър. Максималните температури по крайбрежието ще са от 26° до 29°. Температурата на морската вода е от 22° до 24°. Вълнението на морето ще е 2 бала.\r\nНад планините преди обяд ще е предимно слънчево, около обяд ще се развива купеста, до вечерта и купесто-дъждовна облачност и на места ще превали и прегърми. В крайните западни масиви ще има валежи и през нощта срещу четвъртък. Ще духа слаб до умерен вятър, предимно от югоизток. Максималната температура на височина 1200 метра ще е около 24°, на 2000 метра – около 18°.\r\nПрез следващите три дни валежите отново ще се увеличат като обхват и интензивност – отначало в Западна и в Централна, а към събота и в Източна България. На много места, главно в Западна и Централна България, ще има условия за краткотрайни и интензивни валежи, с локални значителни количества. Ще има и гръмотевични бури, възможни са и градушки. В събота е възможно да превали на отделни места и по Черноморието. В четвъртък със северозападен вятър температурите в Западна България ще се понижат, докато на изток ще са все още високи – до 32°-35°. През следващите дни и на изток ще има понижение на температурите, но все пак ще остане по-топло от обичайното за средата на юни.", "date": "2018.06.12", "title": "НИМХ: Утре ще бъде предимно слънчево, след обяд главно в западната половина на страната ще превали и прегърми, има условия и за градушки"}
{"url": "http://www.focus-news.net/news/2018/06/12/2533173/liderat-na-vmro-dpmne-dogovorat-s-gartsiya-e-kapitulatsiya.html", "text": "Македонският премиер Зоран Заев е информирал лидерът на основната опозиционна партия в страната ВМРО-ДПМНЕ Християн Мицковски за договора с Гърция по спора за името, който е бил определен като капитулация от опозиционния политик. По-късно във вторник ВМРО-ДПМНЕ ще обяви това на специална пресконференция, предава скопското електронно издание „МКД“.\r\nОт фракцията съобщават, че премиера Заев е информирал Мицковски за това, че е постигнал решение на спора.\r\n„МКД“ припомня, че и по-рано лидерът на опозиционната партия е казвал, че такъв договор представлява капитулация на Македония.\r\nПревод и редакция:", "date": "2018.06.12", "title": "Лидерът на ВМРО-ДПМНЕ: Договорът с Гърция е капитулация"}
{"url": "http://www.focus-news.net/news/2018/06/12/2533172/ministar-predsedatelyat-boyko-borisov-uchastva-v-globalnata-konferentsiya-na-amerikanskiya-evreyski-kongres-v-erusalim.html", "text": "Министър-председателят Бойко Борисов участва в пленарната сесия на Глобалната конференция на Американския еврейски конгрес в Ерусалим. В българската делегация, която е на работно посещение в Държавата Израел, влизат още вицепремиерът Томислав Дончев, министърът на образованието и науката Красимир Вълчев, заместник-министърът на външните работи и национален координатор по антисемитизма Георг Георгиев и кметът на София Йорданка Фандъкова. Това съобщиха от правителствената информационна служба.\r\nВ своето изказване по време на форума, премиерът Бойко Борисов изтъкна, че на фона на динамичните глобални и регионални процеси, българо-израелските отношения се развиват устойчиво. „Тези отношения почиват върху ясни принципи на взаимодействие, върху изграденото взаимно доверие и споделените ценности, като в основата им е общата визия за бъдещето на двата съседни района“, посочи министър-председателят.\r\nБългарският премиер напомни, че най-яркият израз на връзката между двата народа е спасяването на цялата българска еврейска общност от близо 50 000 човека в най-мрачните години на Втората световна война. Това се случва благодарение на категоричната позиция на българските граждани, на Българската Православна Църква, на видни общественици и интелектуалци. „Историята на спасяването на българските евреи е част от общата ни история, която ние  не трябва да забравяме и трябва да предадем на децата си“, категоричен бе Бойко Борисов. Той подчерта, че днес наша мисия е да не допуснем  връщането  на  ксенофобията и антисемитизма.\r\nПремиерът Бойко Борисов благодари на министър-председателя на Израел Бениамин Нетаняху за това, че призна заслугата на нашите предци за спасяването на българските евреи. „Много скоро ние ще имаме два идентични паметника в София и Тел Авив, посветени на този исторически факт и показвайки нашата съвместна признателност“, съобщи Борисов.\r\n„Като държава-член на ЕС, а още повече и като председател на Съвета на Европейския съюз, България остава ангажирана с регионалните и международните партньори в подкрепа на усилията за възобновяване на мирните преговори за намиране на решение на конфликта между Държавата Израел и Палестина“, заяви още българският министър-председател. Той отчете, че Близкоизточният мирен процес е в застой и не намира необходимия импулс да доведе двата народа до споразумението за окончателния статут. Премиерът Борисов посочи, че визията на Българското председателство за подобряването на свързаността на страните от Западните Балкани като основен инструмент за преодоляването на различията в региона, би могла да се приложи и тук. „Надявам се, този опит да даде резултат за народите и кураж на други региони за преодоляване на конфликтите“, сподели той.\r\nВ заключение министър-председателят отбеляза, че Израел е важна и градивна част от съвременната архитектура на международните отношения. „Без Израел Европа и европейската цивилизация биха били в по-голяма опасност от надигащия се радикализъм и религиозен фундаментализъм в Близкия изток“, каза Бойко Борисов. По думите му откриването на шестия европейски офис на Американския еврейски конгрес в София е още едно изключително признание за активната и балансирана политика, която България провежда на Балканите и в Европа и доказателство за престижа и авторитета на нашата страна.", "date": "2018.06.12", "title": "Министър-председателят Бойко Борисов участва в Глобалната конференция на Американския еврейски конгрес в Ерусалим"}
{"url": "http://www.focus-news.net/news/2018/06/12/2533182/shumen-v-grada-predstaviha-knigata-nespokoynata-syanka-na-vazrozhdenetsa.html", "text": "Представиха книгата „Неспокойната сянка на възрожденеца“, предаде репортер на Радио „Фокус“- Шумен. Събитието се състоя в НЧ „Добри Войников“. Автор на книгата за Петър Златев Груев е Кънчо Тодоров. Вдъхновението за нея дошло при съприкосновението на Тодоров с архива, бележещ краткия, но изключителен живот на енциклопедичната личност на Петър Груев - поет, учител, преводач, композитор, мислител, историк, фолклорист, читалищен деец, революционер, археолог, будител, театрал, книгоразпространител, журналист, диригент и др., или както авторът го нарича „с една дума „възрожденец“. Представяйки книгата, проф. Кина Вачкова отбеляза, че Кънчо Тодоров убедително защитава тезата, че делото на Петър Златев Груев заслужава да бъде проучено и представено цялостно. „Изтупвайки архивната прах, наслоена от времето на забравата, пише авторът, искам да съживим спомена за този достоен българин, да извисим усилията и постоянството му при утвърждаването на българщината, да откроим огромните му заслуги във всички области, към които се е докосвал, да съхраним сътвореното от него“, посочи проф. Вачкова. Тя отбеляза, че в продължение на цели три години Кънчо Тодоров се превръща почти в щатен труженик на шуменския държавен архив. Ходи нееднократно до Върбица, посещава гробовете на възрожденеца и неговите близки, разговаря с върбичани, преглежда книги, статии, сборници, вестници, за да състави по възможност най пълен и точен животопис на възрожденеца. Животът на Петър Груев е кратък- само 38 години. Авторът приема, че той е роден през 1852 година. Учи във Върбица, Дивдядово и Шумен. Упорито се подготвя за бъдещата си дейност като учител. Особено влияние му оказват неговите учители Димитър Блъсков и Илия Блъсков, както и шуменските учители. Още като ученик написва първото си стихотворение, записва първата народна песен, оставя сведения за преподаването в селското училище в Дивдядово и за Класното в Шумен. Пътят му като учител започва от есента на 1872 година, първоначално в село Петокладенци, след това в Котел, Върбица, Нови пазар, Преслав. Навсякъде където се появи оставя много сериозна диря. Участва най- активно в обществения живот на населеното място. Пее в черква, има голяма заслуга за построяването на училището във Върбица, участва в  читалищните дела, създава ученически хорове и т.н. Кънчо Тодоров систематизира, подрежда и коментира документи, които разказват за семейството на възрожденеца,  за обществената  му дейност, за библиотеката му, за историята на Върбица и Герловото, за поминъка на населението, за шуменската чета, за събитията преди и след Освобождението, оставя записки за хайдутството, събира голяма сбирка от народни песни, описания на обреди и обичаи, оставил е негови стихове, кореспонденцията му, описания на археологически обекти, пише за дарителството, за преките му наследници. След епилога авторът е прибавил очерк за хайдут Пенко,  изписан с имена на селища. Проф. Вачкова отбеляза, че Кънчо Тодоров често оставя сам Груев да говори, публикувайки архивни документи или части от тях, написани от него. Със своите  402 страници, книгата „Неспокойната сянка на възрожденеца“ е силно информативна, завладяваща и вдъхновяваща, а специално място в нея заема темата за любимата на Груев Върбица- с красивата си природа, с гордите, предприемчивите и колоритните си хора, с богатата си история, посочи проф. Вачкова. „Захванах се с този скромен труд, защото осъзнавам, че днес България има нужда от личности като Петър Груев - патриоти и пламенни родолюбци, чисти и светли личности. Целият му живот е едно неистово безпокойство за рода и вярата, един демонстриран стремеж към свободата, който трябва да бъде видян и последван, една фанатична жажда за знания“, каза Кънчо Тодоров.\r\nИвелина ИВАНОВА", "date": "2018.06.12", "title": "Шумен: В града представиха книгата „Неспокойната сянка на възрожденеца“"}
{"url": "http://www.focus-news.net/news/2018/06/12/2533176/biser-petkov-ostava-ministar-na-truda-i-sotsialnata-politika-obzor.html", "text": "След като в понеделник премиерът Бойко Борисов прие оставката на министъра на труда и социалната политика Бисер Петков, във вторник съобщи, че Петков остава на поста. Борисов уточни, че в понеделник Петков е заявил, че за да се задоволят исканията на родителите на деца с увреждания, трябват около 300 млн. лв. повече на година и е казал, че не може да се справи с този проблем. „В същото време омбудсманът Мая Манолова казва, че проектозаконът, изготвен от екипа й, не изисква повече пари. Затова сутринта на Бисер Петков му казах да отива на работа”, заяви премиерът.\r\nОтносно думите на протестиращите майки на деца с увреждания, които заплашиха с мащабен протест с искане за оставка на кабинета заради изненадващата рокада и оттеглянето на социалния министър и думите им, че целта на палатковия им лагер пред парламента не е била оставката на Бисер Петков, премиерът коментира, че от вторник сутринта е чул доста различни позиции от тези в понеделник. Бойко Борисов уточни, че оставя Бисер Петков на поста щом той е министърът, който майките харесват. „След като министърът остава, се надявам повече да няма палаткови лагери. Щом казват, че дори не става въпрос и за пари, да седнат и да направят така, че тази тема да ми се махне от главата и на мен, и на всички вас”, каза премиерът. „Тези палаткови лагери стоят от седмици и досега не съм чул някой да каже - този министър ще ни реши въпроса. А това, че лагерите ставаха все повече, означава, че не го решава”, коментира той.\r\nБорисов оцени работата на Петров като заяви, че се справя добре, „но е факт, че в тази сфера следват палатков след палатков лагер“. „При положение, че 2016 година толкова много повече пари от бюджета са дадени, значи нещо не им е добре организацията. Те казват - ние с него се разбираме. Добре, той остава. Сега довършете цялата работа – мирно, спокойно, по домовете си“, каза още Борисов.\r\nНа брифинг от БСП заявиха че смяната на социалния министър се е превърнал във водевил. „Премиерът да не се хвали кой е назначил и уволнил, а да вземе да си свърши работата“, заместник-председателят на ПГ на „БСП за България“ Антон Кутев. „Имаше време, когато решенията на Борисов имаха 24 часа трайност и се променяха всеки ден. Напоследък започнаха да се променят всеки час. Това не е комично, а е форма на тотално безсилие и на бягство от отговорност“, каза заместник-председателят на ПГ на „БСП за България“ Антон Кутев. Той заяви, че Бисер Петков е бил най-кратко уволненият министър. „Това, което трябва да се случи оттук нататък е Борисов да поеме отговорност конкретно за хората с увреждания не заради случката днес, дето назначил и уволнил някого, а защото политиката на хората с увреждания касае първо финансовия, не само социалния министър“, каза Кутев. По думите му става дума за промени в бюджета и без финансови ангажименти нещата няма да станат. Кутев обърна внимание, че проблемът касае и здравния министър, тъй като хората с увреждания искат промяна на системата на ТЕЛК. По думите му проблемът зависи и от регионалния министър, защото достъпът на средата за хората с увреждания е невъзможен. Заместник-председателят на ПГ на „БСП за България“ заяви, че премиерът не трябва да се появява и да пуска фойерверки кой е назначил и уволнил, а да вземе да си свърши работата. „В момента Борисов се опитва да избяга от всичко. Ходи и тупа някакви европейци по раменете без да може да им каже нищо, което не може да бъде политика и работа на премиера. Работата на премиера е да решава вътрешните проблеми. Един от тях, както виждаме напоследък е темата за хората с увреждания. Те имат реални проблеми, които касаят живота им“, коментира Кутев. \r\nНа брифинг в парламента по-късно народният представител от ПГ на ГЕРБ Светлана Ангелова заяви, че палатковите лагери растат неоснователно и необяснимо, при положение, че от няколко месеца се работи по исканията на хората с увреждания. По думите й всички предложения са депозирани в социалното министерство. „Целта на работната група е да разработи нов закон за хората с увреждания, който да бъде в контекста на новите политики за хората с увреждания. Изключително много се спекулира за темата с децата и хората с увреждания, защото това е една чувствителна тема“, каза Светлана Ангелова. По думите й тези проблеми се решават с диалог.", "date": "2018.06.12", "title": "Бисер Петков остава министър на труда и социалната политика (ОБЗОР)"}
{"url": "http://www.focus-news.net/news/2018/06/12/2533178/zoran-zaev-stignahme-do-reshenieto-republika-severna-makedoniya-ezikat-e-makedonski-bez-belezhki-pod-liniya.html", "text": "„‘Да‘ за македонското бъдеще. Днес, както никога по-рано съм изпълнен с чувство на надежда за нашето бъдеще, за бъдещето на сегашните и бъдещите граждани. Това бъдеще може да бъде видяно на хоризонта, в общността на държавите от Европейския съюз и НАТО“, заяви македонският премиер Зоран Заев в началото на пресконференцията, на която обяви, че е постигнат договор с Гърция по спора за името, предава скопското електронно издание „Фокус“.\r\n„Няма вече БЮРМ (Бивша югославска република Македония), няма международни договори, в които се избягва македонският език. С този договор ще бъде потвърдена и засилена македонската етническа и културна идентичност веднъж завинаги. Получаваме гаранция за сигурност, стабилност за гражданите. Имаме прецизирано македонско име – Република Северна Македония с превод на всички езици. Договорът предвижда потвърждаване на македонския език в ООН без бележки под линия, националността е македонска/Граждани на Република Северна Македония. Договорът ще го представим, а след това ще го подпишем и оттам следва ратификация от двете страни. Гърция ще извести, че вече няма спор и няма пречки да бъдем членка на НАТО. Ще изпратят препоръки да бъдем членка на ЕС. Вярваме силно, че ЕС ще започне преговори с Македония, че ще бъдем 30-ата членка на НАТО“, заяви Заев.\r\nСпоред неговите думи, това значи по-добри времена за Македония, а шансът, който се е появил, трябва да се използва храбро и смело, защото той също така е патриотичен.\r\n\"Ние се осмелихме, защото искаме победи, а не поражение, така че имаме успех тук. Имаме историческо, вековно решение. С разрешаването на спора изграждаме приятелство, което никога не е било по-голямо. Това е ключът към икономическото развитие и по-добро бъдеще, влизането в ЕС, защитата на идентичността, бъдещето на Македония и гражданите. Решаваме 25-годишен спор, който влачеше страната надолу. Когато всички смятаха, че няма изход, ние не подадохме оставка. Македонски език, македонски народ, македонец, македонка, защитени, укрепени веднъж завинаги“, заяви премиерът Заев.\r\nСпоред неговите думи, всички детайли са на масата, пред очите на обществеността, но гласът на гражданите е решаващ.\r\n„С договора се гарантира, че на есен ще има референдум, гражданите ще решат за бъдещето. Да кажем „да“ за македонското бъдеще“, призова македонският премиер.\r\nПревод и редакция:", "date": "2018.06.12", "title": "Зоран Заев: Стигнахме до решението Република Северна Македония, езикът е македонски без бележки под линия"}
{"url": "http://www.focus-news.net/news/2018/06/12/2533184/pazardzhik-dvoyka-fazani-i-bodlivi-prasentsa-sa-novite-obitateli-na-zookata-v-grada.html", "text": "Създадени са добри условия за летния сезон на животните от зоокъта в Пазарджик, съобщи за Радио „Фокус“-Пазарджик отговорникът на зоокъта Петко Куртев. „Животните в зоокъта, разположен на територията на „Остров Свобода“ в Пазарджик, са преминали към летен режим на хранене, тъй като се нуждаят от по-лека и не толкова калорична храна, както и постоянно наливане на прясна и студена вода през летния сезон“, уточни Куртев. Всяко животно има определен режим на хранене и се съблюдава от гледачите в зоокъта. Той допълни още, че посетителите могат да видят и новите попълнения на животни, това са много рядка порода фазани и двойка бодливи прасенца.\r\nРадослава МУРДЖЕВА", "date": "2018.06.12", "title": "Пазарджик: Двойка фазани и бодливи прасенца са новите обитатели на зоокъта в града"}
{"url": "http://www.focus-news.net/news/2018/06/12/2533185/sport-balgariya-s-3-zlatni-1-srebaren-i-2-bronzovi-medala-ot-evropeyskoto-parvenstvo-po-boks-za-zheni.html", "text": "Българските състезателки спечелиха 3 златни, 1 сребърен и 2 бронзови медала от европейското първенство по бокс, което се проведе в зала „Асикс Арена“ в София. Със златни отличия се окичиха Стойка Петрова (до 54 кг), Станимира Петрова (до 57 кг) и Мелис Йонузова (до 64 кг), със сребро остана Севда Асенова (до 48 кг). Бронзови медали спечелиха Габриела Димитрова (до 51 кг) и Деница Елисеева (до 60 кг.).", "date": "2018.06.12", "title": "Спорт: България с 3 златни, 1 сребърен и 2 бронзови медала от Европейското първенство по бокс за жени"}
{"url": "http://www.focus-news.net/news/2018/06/12/2533175/aleksis-tsipras-reshenieto-doyde-nenadeyno-postignat-e-dogovor-zaev-prie-vsichko.html", "text": "„Решението дойде ненадейно, разбирам затрудненията, които са налице в медиите, новината е добра, стигнахме до споразумение по проблем, който ни тревожи години наред поради различията за името, Зоран Заев прие всичко“ – заяви Алексис Ципрас, премиерът на Гърция, който днес говори с македонския си колега Зоран Заев за споразумение по спора за името, предава приближеното към бившето ръководство на македонската опозиционна партия ВМРО-ДПМНЕ скопско електронно издание \"Република\".\r\nСпоред Ципрас, решението обхваща всички поставени от гръцката страна условия.\r\n„Националните червени линии през последните две десетилетия са спазени. Решението е erga omnes, ще има конституционни промени. Най-важното е, че имаме договор, който предвижда промени в Конституцията извън името и ирационалните референции. По-важното е, че историческото наследство и наследство на древна Македония, което в миналото се опитваха да присвоят, беше защитено. Споразумението предвижда положителното развитие да влезе в сила, след като другата страна изпълни две условия. Ето защо това е добро споразумение, което създава положително развитие за региона и сега трябва да се приложи от съседите. Вие сте първите, които информирам, след лидерите и г-н Буцис, ще се проведе специална среща, за да се информира парламента, във връзка с постигнатото споразумение, което е важна историческаи стъпка“, заяви Ципрас.\r\nСлед това министър-председателят ще се обърне към гръцкия народ за подробностите по споразумението.\r\nПревод и редакция:", "date": "2018.06.12", "title": "Алексис Ципрас: Решението дойде ненадейно, постигнат е договор, Заев прие всичко"}
{"url": "http://www.focus-news.net/news/2018/06/12/2533186/dvuposochnata-gazova-vrazka-mezhdu-balgariya-i-turtsiya-shte-bade-otkrita-v-kraya-na-mesetsa-obzor.html", "text": "Разширението на газопровода за Турция в участъка станция „Лозенец“-съоръжение Недялско ще бъде открито в края на юни. Това стана ясно след срещата между премиерите на България и Турция Бойко Борисов и Биняли Йълдъръм в Измир. На срещата е взето и решение България да има почетен консул в Измир. Последната среща между Бойко Борисов и Бинали Йълдъръм беше на 16 февруари. Двамата разговаряха на Мюнхенската конференция по сигурността. Срещата в Измир е в отговор на поканата на турския премиер Бойко Борисов да бъде гост на церемонията за откриването на трансанадолския газопровод ТАНАП. Газопроводът беше открит в турския град Ескишехир, така първият газ от находището Шах Дениз 2 в Азербайджан ще достигне до турския пазар. Изпълнени са всички строително-монтажни работи, предстои въвеждането на строежа в експлоатация. С изграждането на лупинга ще се увеличи възможността за транзитиране на природен газ от България към Турция за 14 млрд. куб.м. до 15,7 млрд. куб.м. годишно. Ще може да се транзитира и природен газ в обратната посока - от Турция към България.  Изграждането на 20-км газопроводна отсечка ще повиши сигурността на преносната система на „Булгартрансгаз“ и ще осигури възможност за пренос на допълнителни количества газ в участъка КС „Лозенец“ и българо-турската граница\r\n„С Русия и Турция сме се разбрали газа да мине през България, домашното ни е да кажем как. Още преговаряме с ЕК“, заяви Бойко Борисов. „Всичко това стои на масата, имаме най-приятелската подкрепа“, коментира Бойко Борисов. Премиерът изтъкна важността на продължаването на газопроводите през България. „Десетилетия много български политици са говорили за азерски газ, но без да кажат как ще стигне до нас“, посочи той. \r\nТурският премиер Бинали Йълдъръм заяви: „С България сме много повече от съседни държави, имаме дълбоко вкоренено споделено минало“. Той определи като много важно продължаването на добрите съседски отношения между двете страни. Бинали Йълдъръм обяви, че Турция вижда България като стратегически партньор в енергетиката. Той отчете увеличаване на туристическия обмен между България и Турция, като страната ни е на пето място по туристи в турските курорти. Турският премиер оцени високо Българското председателство на Съвета на ЕС.  „България полага изключително много усилия, за да може да придвижи европейския дневен ред напред“, заяви той.  \r\nРаботното посещение на премиера Борисов продължава в Израел. Там му предстоят срещи с израелския министър-председател Бенямин Нетаняху, с президента Реувен Ривлин, както и с лидера на опозицията Исаак Херцог.\r\nБиляна ИВАНОВА", "date": "2018.06.12", "title": "Двупосочната газова връзка между България и Турция ще бъде открита в края на месеца (ОБЗОР)"}
{"url": "http://www.focus-news.net/news/2018/06/12/2533183/aleksis-tsipras-novoto-ime-na-makedoniya-shte-bade-za-universalna-upotreba.html", "text": "Министър-председателят на Македония Алексис Ципрас излезе с телевизионно обръщение за постигнатия договор по спора за името със Скопие, в хода на което заяви, че новото име на бившата югорепублика е „Република Северна Македония“ и ще бъде и за домашна, и за външна употреба, пише електронното издание на гръцкия вестник Kathimerini.\r\nСпоред думите на Ципрас, постигнатото споразумение ще позволи да се прави ясна разлика между гръцката провинция Македония и бившата югорепублика.\r\n„Промяната на името ще бъде приложена не само в международните сношения на страната, но също и за домашна употреба“, подчерта Ципрас, като добави, че Скопие ще трябва да промени Конституцията си.\r\nПревод и редакция:", "date": "2018.06.12", "title": "Алексис Ципрас: Новото име на Македония ще бъде за универсална употреба"}
{"url": "http://www.focus-news.net/news/2018/06/12/2533188/yugozapadnoto-darzhavno-predpriyatie-e-domakin-na-natsionalnoto-sastezanie-za-nay-dobar-sekach.html", "text": "Югозападното държавно предприятие е домакин на националното състезание за „Най-добър секач”, което ще се проведе на 13 и 14 юни на територията на „ДГС Самоков”. Организатор е един от водещите производители на професионална техника за горския сектор. Това съобщиха от пресцентъра на ЮЗДП.\r\nОбщо 7 отбора с 14 участници от държавните горски предприятия и Учебно-опитните горски стопанства на Лесотехническия университет в Петрохан и Юндола се включват в тазгодишната надпревара. Отборът на ЮЗДП ще бъде представен от Петър Вучов и Личо Личев от държавните горски стопанства в Самоков и Тетевен, които заеха първите две места в регионалното състезание през месец май.\r\nОткриването и техническата конференция са на 13 юни, от 18.00 часа, в хотел  край с. Говедарци. Същинското състезание е на 14 юни, като преди обяд участниците ще мерят сили в дисциплината поваляне на дърво. От 12.45 часа до 19.00 часа е вторият етап, в състезателите ще покажат професионалните си умения в останалите четири дисциплини: смяна на верига на бензиномоторен трион, комбинирано рязане, прецизно рязане и кастрене.", "date": "2018.06.12", "title": "Югозападното държавно предприятие е домакин на националното състезание за „Най-добър секач”"}
{"url": "http://www.focus-news.net/news/2018/06/12/2533206/spisanie-business-lady-vrachi-za-sedmi-pat-svoite-godishni-nagradi.html", "text": "На официална церемония списание Business Lady връчи за седми път своите годишни награди, предаде репортер на Агенция „Фокус“. Те се връчват за най-голям принос на българската делова жена в различни категории, като целта им е да се даде гласност на успешните управленски модели, ефективните бизнес практики и адекватно развитие на човешкия капитал, като по този начин се поощри женското предприемачеството сред българската общественост.\r\nТази година организаторите отличиха бизнес дамите в 14 категории. В категория \"Икономика и мениджмънт\" наградени бяха Мила Маричкова от \"British American Tobacco\", Камелия Панайотова  от \"Sunderland\" и Антоанета Барес от Национална компания \"Индустриални зони\". В категория \"Строителство и архитектура\" отличена беше арх. Весела Мирянова от ректор на \"Артекс Инженеринг\" АД. В категория \"Финансови институции\" отличието отиде при Венета Димитрова от \"Арткон консулт\" ООД. В категория \"Медии\" призът получи Марина Цекова от Нова телевизия. В категория \"Финансов сектор\" наградена беше Илона Станева, която е директор \"Маркетинг и реклама\" в Първа инвестиционна банка. С приз в категория \"Строителство\" бе отличена арх. Богдана Панайотова, член на Българската асоциация на архитектите и инженерите. Наградата в категория \"Телекомуникации\" получи Илияна Захариева от \"А1\". Лилия Караманчева, генерален мениджър в \"Queisser Pharma Bulgaria\", бе отличена в категория \"Фармация\", а в категория \"Здравеопазване\" призовете отидоха при д-р Венелина Милева, изпълнителен директор на \"Аджибадем Сити Клиник\" към ДКЦ \"Токуда\", и д- Мариела Хитова, основател на клинкна \"ЕвроДерма\". Наградата в категория \"Човешки ресурси\" беше връчена на Юра Драганова, директор \"Човешки ресурси\" в \"Солвей Соди“ АД, и Добромира Манасиева от \"Experian\". В категория \"IT сектор\" призът отиде при Борислава Георгиева от \"Naxex\". В категория \"Земеделие\" наградена беше Росица Телкеджийска от Биоферма \"Моравско село\". Призът в категория \"Услуги\" отиде при Димана Василева от \"Quintessentially\". Отличието в категория \"Личност - вдъхновител\" отиде при Жана Иванова от издателска къща \"Жануа 98\" и при Виктория Стоянова, председател на борда на Издателски консорциум “НБП”, \r\nВодещи на събитието бяха актьорите Явор Ралинов и Илия Георгиев. Участие взеха още квартет Белканто (финалисти в Х-Фактор), младите цигуларки от Нов симфоничен оркестър, талантливите деца – музиканти и лауреати от фондация „Консонас”, и шампионите на България за професионалисти в спортните танци от клуб по спортни танци „Проданс”.\r\nЦветилена СИМЕОНОВА", "date": "2018.06.12", "title": "Списание Business Lady връчи за седми път своите годишни награди"}
{"url": "http://www.focus-news.net/news/2018/06/12/2533208/blagoevgrad-gorski-pozhar-e-vazniknal-v-kresnenskoto-defile.html", "text": "Горски пожар е възникнал в Кресненското дефиле, предава БНР. Пожарът е възникнал над гара Стара Кресна, в близост до мястото, където миналото лято пет денонощия бушува огнената стихия в Пирин. Сигналът за бедствието днес е подаден малко преди 18 часа.  Екипи от  пожарникари  и служители на близките горски стопанства са  мобилизирани за овладяването му.  Засегнати са едва три декара, но теренът е недостъпен за автомобили, затова огънят се гаси с подръчни средства и оборудване.  Началникът на областната служба „Пожарна безопасност и защита на населението“ комисар Георги Пармаков уточни, че  периметърът на пожара е ограничен с широка минерализирана  ивица и няма опасност от разрастване на огъня.  \r\nПрез нощта ще бъдат оставени дежурни екипи за наблюдение. Гасенето ще продължи утре при необходимост.", "date": "2018.06.12", "title": "Благоевград: Горски пожар е възникнал в Кресненското дефиле"}
{"url": "http://www.focus-news.net/news/2018/06/12/2533207/pazardzhik-regionalniyat-istoricheski-muzey-otkriva-programata-si-za-zanimaniya-s-detsa-lyato-s-muzeya.html", "text": "Регионалният исторически музей в Пазарджик открива програмата си за занимания с деца „Лято с музея”, съобщиха за Радио „Фокус“ – Пазарджик от пресцентъра на музея. В периода 20 юни – 20 юли специалисти от музея ще учат децата как се изработват пана от плъст, коноп и естествени материали. Ще отбележим Еньов ден чрез запознаване с билките и приложението им в народната медицина, както и с изработването на китки и венци за празника. Ще се проведат занимания по моделиране с глина и демонстрация на грънчарско колело, еко-принт върху памучен плат, игра „Открий съкровището”, декорация на гипсови фигурки, кръстословици и рисуване. Заниманията ще се провеждат във всеки делничен ден от посочения период. Музеят осигурява всички необходими материали.  Цена за 1 занятие е 1 лв. на ученик.", "date": "2018.06.12", "title": "Пазарджик: Регионалният исторически музей открива програмата си за занимания с деца „Лято с музея”"}
{"url": "http://www.focus-news.net/news/2018/06/12/2533181/zoran-zaev-grazhdanite-shte-imat-poslednata-duma-za-dogovorenoto-ime-republika-severna-makedoniya.html", "text": "„Македонските граждани трябва да излязат на референдум и той да бъде успешен. Гражданите ще вземат решението, а аз ясно заявявам моята позиция и изпращам апел до гражданите да сграбчат този шанс“, заяви македонският премиер Зоран Заев, в отговор на въпрос на журналист на пресконференцията във вторник за постигнатия договор за името с Гърция, предава скопското електронно издание „МКД“.\r\nСлед края на телефонния разговор между гръцкия премиер Алексис Ципрас и Заев, последният, заедно с министрите от македонското правителство, проведе пресконференция, на която заяви, че етническата и културната идентичност на македонците е защитена и са дадени гаранции за сигурността и просперитета му.\r\n„Прецизно македонско име, достойно и географски точно, с превод на всички езици. Ще има изменения на Конституцията“, добави още Заев, като уточни, че споразумението гласи, че през есента ще има референдум, на който гражданите ще могат да заявят своята позиция за „Република Северна Македония“.\r\nПревод и редакция:", "date": "2018.06.12", "title": "Зоран Заев: Гражданите ще имат последната дума за договореното име Република Северна Македония"}
{"url": "http://www.focus-news.net/news/2018/06/12/2533179/mvnr-privetstva-postignatata-dogovorenost-mezhdu-pravitelstvata-na-gartsiya-i-makedoniya-po-vaprosa-za-imeto.html", "text": "Министерството на външните работи на Република България приветства постигнатата договореност между правителството на Република Гърция и правителството на Република Македония по въпроса за името, се посочва в декларация на министерството, съобщиха от пресцентъра на МВнР. \"По този начин се отваря пътят към европейската и евро-атлантическата интеграция на нашата съседка. Това е реален шанс в края на българското Председателство на Съвета на Европейския съюз да има напредък и хоризонт за започване на преговори за присъединяване. Република България е признала Република Македония с конституционното й име още през януари 1992 г. и новото име Република Северна Македония не следва да бъде интерпретирано като основание за евентуална промяна на съществуващите граници или претенции към съседите относно език, култура, история и идентичност. МВнР ще настоява нашите две съседни, партньорски и приятелски държави да дадат гаранции, че в договора помежду им тези два принципа ще бъдат недвусмислено заявени и потвърдени\", се заявява още в декларацията.", "date": "2018.06.12", "title": "МВнР приветства постигнатата договореност между правителствата на Гърция и Македония по въпроса за името"}
{"url": "http://www.focus-news.net/news/2018/06/12/2533209/kyustendil-ot-nachaloto-na-godinata-v-oblastta-ne-sa-ustanoveni-narusheniya-na-avtobusni-shofyori-pri-prevoz-na-uchenitsi.html", "text": "От началото на годината в областта не са установени нарушения на автобусни шофьори при превоз на ученици. Това съобщи за Радио „Фокус” – Кюстендил Катя Табачка, говорител на Областна дирекция на МВР – Кюстендил. По думите й в началото на учебната година дирекцията, писмено уведомява Регионално управление на образованието за изискванията, преди организираните пътувания на учениците, да се получава информация за наетия транспорт, час на тръгване и маршрут. Преди тръгването на групата се извършва проверка както на документите на водача и автобуса, така се прави и проверка за употреба на алкохол, наркотични вещества или техните аналози. От началото на тази година при извършените проверки не са установени нарушения.\r\nВенцеслав ИЛЧЕВ", "date": "2018.06.12", "title": "Кюстендил: От началото на годината в областта не са установени нарушения на автобусни шофьори при превоз на ученици"}
{"url": "http://www.focus-news.net/news/2018/06/12/2533210/evropeyskiyat-parlament-mark-ryute-shte-obsadi-badeshteto-na-evropa-s-evrodeputatite.html", "text": "Нидерландският министър-председател Марк Рюте ще обсъди бъдещето на Европа с евродепутатите в сряда в 11:00 ч. българско време, съобщава пресслужбата на Европейския парламент.\r\nПредседателят на ЕП Антонио Таяни и г-н Рюте ще дадат съвместно изявление пред медиите в сряда от 13:30 ч. българско време пред протоколната зала. \r\nМожете да гледатe дебата на живо чрез EP Live и EbS+. \r\nСледващият европейски лидер, който ще направи обръщение към Парламента, ще бъде полският министър-председател Матеуш Моравецки по време на юлската пленарна сесия в Страсбург \r\nТова ще бъде седмият от поредица дебати между държавни и правителствени ръководители на ЕС и евродепутатите след: \r\n‒         ирландския министър-председател Лео Варадкар на 17 януари 2018 г. \r\n‒         хърватския министър-председател Андрей Пленкович на 6 февруари 2018 г. \r\n‒         португалския министър-председател Антонио Коща на 14 март 2018 г. \r\n‒         френския президент Еманюел Макрон на 17 април 2018 г. и \r\n‒         белгийския министър-председател Шарл Мишел на 3 май 2018 г. \r\n‒        люксембургския министър-председател Ксавие Бетел на 30 май 2018 г.", "date": "2018.06.12", "title": "Европейският парламент: Марк Рюте ще обсъди бъдещето на Европа с евродепутатите"}
{"url": "http://www.focus-news.net/news/2018/06/12/2533211/evropeyskiyat-parlament-evrodeputatite-nastoyavat-da-se-slozhi-kray-na-smartnite-sluchai-s-migranti-v-sredizemno-more.html", "text": "‒         Евродепутатите призовават лидерите на ЕС да се обединят около единна позиция относно Дъблинската система; \r\n‒         Следващият Европейски съвет на 28 – 29 юни ще бъде ключов; \r\n‒         Нови европейски приемни центрове за мигранти в транзитни държави. \r\nПреди срещата на върха на ЕС на 28 – 29 юни евродепутатите призоваха лидерите на ЕС да покажат истинска политическа воля и да изготвят истински решения, за да се сложи край на миграционните кризи, съобщава пресслужбата на Европейския парламент.\r\nЕвродепутатите обсъдиха приоритетите за Европейския съвет на 28 – 29 юни с първия заместник-председател на Европейската комисия Франс Тимерманс и заместник-министъра на българското председателство на Съвета на ЕС 2018 Моника Панайотова. \r\nНякои от политическите групи призоваха лидерите на ЕС да сложат край на официалните дискусии по въпросите на миграцията и да започнат да работят по постигането на споразумение по така наречената „Дъблинска система“. Те определиха решението на новото италианско правителство от този уикенд да откаже приемането на кораба Aquarius, превозващ мигранти, като „позор“ и „скандал“. \r\nПредседателят на ЕП Антонио Таяни също призова лидерите на ЕС по време на срещата да продължат работата по цялостното преразглеждане на правилата от Дъблин, като същевременно подчерта, че Европейският парламент е приел ясна позиция по този въпрос, основана на солидарността. \r\nНякои групи допълнително подчертаха необходимостта от изграждане на нови европейски приемни центрове за мигрантите, пристигащи в транзитни страни. Други обърнаха внимание, че решение за разрешаване на миграционните кризи, основано на квоти и задължителни преразпределения на бежанци, просто не може да функционира, както бе доказано досега, и че трябва да бъдат предложени други възможности. \r\nЕвродепутатите също така обсъдиха търговските ограничения от страна на САЩ и реформата на еврозоната, като призоваха Европейския съвет да предприеме по-нататъшни действия за реформирането на Европейския валутен фонд. \r\nВидеозаписи на изказванията \r\nИзявление на Моника Панайотова, Българско председателство, и Франс Тимерманс, първи заместник-председател на ЕК \r\nМанфред Вебер (ЕНП, Германия) \r\nУдо Булман (С&Д, Германия) \r\nРобертс Зиле (ЕКР, Латвия) \r\nГи Верхофстад, (АЛДЕ, Белгия) \r\nСка Келер (Зелените/ЕСА, Германия) \r\nГабриеле Цимер (ЕОЛ/СЗЛ, Германия) \r\nДжерард Батън (ЕСПД, Обединеното кралство) \r\nНикола Бе (ЕНС, Франция)", "date": "2018.06.12", "title": "Европейският парламент: Евродепутатите настояват да се сложи край на смъртните случаи с мигранти в Средиземно море"}
{"url": "http://www.focus-news.net/news/2018/06/12/2533212/shumen-258-ot-naselenieto-na-oblastta-zhivee-pod-liniyata-na-bednost.html", "text": "През 2017 г., линията на бедност в област Шумен е 296.6 лв. средномесечно на лице от домакинство, при 351.1 лв. за страната. При този размер на линията, под прага на бедност са били 45.2 хил. лица, или 25.8% от населението в областта, при 23.4% за страната. Това съобщиха от Отдел „Статистически изследвания“- Шумен. С най-висок относителен дял на бедните сред 28-те области в страната е област Кърджали - 29.1%, следвана от областите Сливен - 28.2% и Шумен. Системата за социална защита има съществено значение за редуциране на бедността. Данните от изследването през 2017 г. показват, че ако в доходите на домакинствата се включат доходите от пенсии, но се изключат останалите социални трансфери - обезщетения за безработица, временна неработоспособност, бременност и майчинство, социални помощи, вкл. за отопление, на инвалиди и др., равнището на бедност в област Шумен се повишава от 25.8 до 33.5%, или със 7.7 процентни пункта. Оценките на бедността в зависимост от типа на домакинството показват, че бедността е концентрирана сред възрастните едночленни домакинства, самотните родители с деца, както и сред домакинства с три и повече деца. Област Шумен заема 19-то място по размер на линията на бедност средномесечно на лице. В област Шумен през 2017 г. 37.3% от населението живее в тежки материални лишения (ограничения в 4 от изследваните 9 показателя), при 30.0% средно за страната. В двадесет области процентът е по-нисък от този в област Шумен.", "date": "2018.06.12", "title": "Шумен: 25.8% от населението на областта живее под линията на бедност"}
{"url": "http://www.focus-news.net/news/2018/06/12/2533215/sport-futbolist-na-levski-s-realni-shansove-za-titulyarno-myasto-na-mundiala.html", "text": "Футбол: Футболистът на Левски Холмар Ейолфсон е с реални шансове за титулярно място в отбора на Исландия за Световното първенство в Русия. Исландският национален отбор е в група с Аржентина, Хърватия и Нигерия. Ейолфсон каза, че отборът е постигнал целта си да се класира на Мондиала.\r\nЯцек Горалски също е включен в състава на Полша за първенството.", "date": "2018.06.12", "title": "Спорт: Футболист на Левски с реални шансове за титулярно място на Мундиала"}
{"url": "http://www.focus-news.net/news/2018/06/12/2533218/global-times-kitay-krayat-na-voennite-igri-bi-bil-golyama-stapka-za-koreyskiya-poluostrov.html", "text": "Краят на „военните игри“ би бил голяма стъпка за Корейския полуостров, пише китайското англоезично издание  Global Times.\r\nАмериканският президент даде обширна пресконференция след срещата със севернокорейския лидер  и съобщи, че САЩ имат намерения да прекратят на този етап съвместните военни учения с Южна Корея, които е важна стъпка към намаляването на напрежението на полуострова. Ако бъде постигнато предложението на Китай – „спиране за спиране“ – спиране на ученията срещу спиране на ядрената и ракетна активност ще бъде обърната нова страница в историята на Корейския полуостров>\r\nС намаляване на военната активност на САЩ и едно евентуално бъдещо тяхно оттегляне от Южна Корея би сложило край на студената война на полуострова. Това би било естествено развитие, когато въпросът със севернокорейските ядрени оръжия би бил решен окончателно.\r\nМного среди в САЩ и Южна Корея виждат американското военно присъствие в страната като крайъгълен камък в отношенията между двете страни и биха искали съвместните военни учения между двете страни да продължат. Япония гледа със смесени чувства на въпроса, тъй като една по-враждебна политика от страна на САЩ би придала повече военна и стратегическа тежест на страната в региона. Юлиян Марков", "date": "2018.06.12", "title": "Global Times (Китай): Краят на „военните игри“ би бил голяма стъпка за Корейския полуостров"}
{"url": "http://www.focus-news.net/news/2018/06/12/2533180/makfaks-makedoniya-dogovorat-mezhdu-atina-i-skopie-shte-bade-podpisan-prez-pochivnite-dni.html", "text": "Очаква се договорът между Македония и Гърция по спора за името да бъде подписан през почивните дни тази седмица, предава македонската информационна агенция „Макфакс“.\r\nОчаква се споразумението да бъде подписано в събота, но мястото на срещата на двамата премиери все още не е известно.\r\nПревод и редакция:", "date": "2018.06.12", "title": "„Макфакс“ (Македония): Договорът между Атина и Скопие ще бъде подписан през почивните дни"}
{"url": "http://www.focus-news.net/news/2018/06/12/2533190/avariya-v-opashniya-vint-e-veroyatnata-prichina-za-intsidenta-s-razbiliya-se-voenen-vertolet-mi-17-kray-plovdiv-obzor.html", "text": "Авария в опашния винт е вероятната причина за инцидента с разбилия се военен вертолет Ми-17 край Пловдив. Това стана ясно от думите на военния министър Красимир Каракачанов, който даде брифинг пред ВМА, където е настанен пострадалият борден техник Алексей Каменов. Според Каракачанов армията от много отдавна е заложник на политиката и празните приказки. По думите му нальотът на падналия Ми-17 вчера е бил над 3 часа и не е имало признаци за повреда. Според него причината е авария в опашния винт. Каракачанов коментира още, че е парадоксално, когато Министерство на отбраната трябва да ремонтира собствена техника в свой завод и трябва да направи обществена поръчка. Той уточни, че близките на двамата загинали пилоти ще получат обезщетение. По думите му обаче без значение какво ще се направи от Министерството на отбраната и държавата, загубата няма как да бъде оценена с материални компенсации. Началникът на ВМА бригаден генерал проф. д-р Венцислав Мутафчийски допълни, че раненият борден техник Алексей Каменов е със счупване на ребра от дясната гръдна половина и контузия на белия дроб. Мутафчийски уточни, че състоянието на Каменов е стабилно, той е контактен и адекватен.Генерал-майор Цанко Стойков, командир на ВВС, обяви, че е назначена специална комисия, която работи по изясняване на причините за авиационната катастрофа. Срокът на разследването е до 30 дни, след което комисията ще излезе със становище за причините за инцидента. „Докато трае разследването, регулярните планови полети във ВВС са забранени”, каза генерал-майор Цанко Стойков. Държавният глава Румен Радев посети Военномедицинска академия – София, където се запозна със състоянието и разговаря с офицерския кандидат Алексей Каменов. Пред журналисти той коментира, че инцидентът с разбилия се военен хеликоптер Ми-17 край Пловдив е една голяма трагедия. Той призова да няма политически спекулации по нея, защото не е морално. Президентът изказа съболезнованията си към семействата, близките и колегите на загиналите летци – кап. Неделчев и кап. Панталеев. Радев отбеляза, че вместо да се дадат предвидените стотици милиони за ремонт на въоръжената техника и подготовка, те са отишли за саниране. Според него министър Каракачанов е поставен в едни политически, финансови и правни рамки, от които той повече от това не може да направи. Радев подчерта, че решаването на тези проблеми иска държавническо отговорно мислене и адекватни действия. Президентът подчерта, че е крайно време да се потърси отговорност от онези политици, които преследвайки користни политически интереси, със своите решения излагат на риск живота и здравето на българските военнослужещи. Президентът изрази надежда, че летците от авиобаза „Крумово“ ще намерят сили и отново ще работят за народа, като призова и политиците да се поучат от тях.\r\nПо-късно на брифинг в Народно събрание председателят на ПГ на ГЕРБ Цветан Цветанов заяви, че президентът Радев използва всяка една възможност, за да се позиционира чисто политически. \"Мислех, че всички ще замълчим и ще отдадем почит на загиналите в трагичния инцидент в Крумово, но за голямо съжаление той предизвика политическо противопоставян\", каза Цветанов. Той обърна внимание, че по инвестиционния разход през 2016 г. активно е работил тогавашният командващ ВВС ген. Румен Радев. \"Тогава обаче БСП, когато беше внесен този инвестиционен разход за приемане в българския парламент, гласуваха против. Нека да кажем защо, когато имаше служебен кабинет, анкетната комисия, която установи, че един от основополагащите критерии за схемата за плащания беше променена. Не създава ли това усещането както в народните представители, така също и в обществото за евентуални корупционни схеми. Ако погледнете внимателно каква беше реакцията за създаването на тази анкетна комисия, ще разберете, че всъщност някой бягаше от прозрачността\", допълни председателят на ПГ на ГЕРБ. Министър Каракачанов отбеляза от своя страна, че всички въпроси за армията, свързани с пари, винаги са срещали подкрепата на премиера Бойко Борисов и на финансовия министър. \"Точно затова нещата започнаха да се случват\", каза Каракачанов. \"По-добре е, когато се случват подобни инциденти е да помислим как заедно можем да направим повече за отбраната“, заяви Каракачанов.Министърът на регионалното развитие Николай Нанков определи като деструктивно говорене думите на държавния глава, че вместо да се дадат предвидените за ремонт на въоръжената техника пари, те са отишли за саниране. Нанков заяви, че \"все повече се набива на очи изводът, че президентът контактува с хора, които хал хабер си нямат от държавно управление\". Той отчете, че за пореден път политиката за саниране е демонизирана и сатанизирана. \"Уважаеми г-н президент на БСП Радев, след 10 години ако падне един блок и бъдат убити всички живущи вътре в него, тогава кой ще излезе и ще каже къде са отишли пари и защо не са дадени за саниране“, попита Цветан Цветанов от своя страна. \r\nЛюба АЛЕКСИЕВА", "date": "2018.06.12", "title": "Авария в опашния винт е вероятната причина за инцидента с разбилия се военен вертолет Ми-17 край Пловдив (ОБЗОР)"}
{"url": "http://www.focus-news.net/news/2018/06/12/2533216/blagoevgrad-lokaliziran-e-pozharat-v-kresnenskoto-defile.html", "text": "Локализиран е пожарът в Кресненското дефиле. Това каза за Радио “Фокус”-Пирин инж. Георги Пармаков, директор на Регионална дирекция “Пожарна безопасност и защита на населението”-Благоевград. Той подчерта, че няма опасност огънят да се разрасне повече. Инж. Пармаков посочи, че площта, която е обхванал пожарът е около 3 декара. Той отбеляза, че е осигурено дежурство през нощта, но няма как гасенето да продължи сега, а при нужда, то ще бъде подновено утре сутрин. По думите му причината за пожара е късо съединение, след като дърво е паднало върху жиците на далекопровода. \r\nНатали СТЕФАНОВА", "date": "2018.06.12", "title": "Благоевград: Локализиран е пожарът в Кресненското дефиле"}
{"url": "http://www.focus-news.net/news/2018/06/12/2533220/sport-antoan-grizman-e-vzel-reshenie-za-badeshteto-si.html", "text": "Футбол: На пресконференция френският нападател на Атлетико Мадрид съобщи, че вече е взел решението за бъдещето си, но сега не е моментът да го обяви. \r\n„Трудно е да вземеш такова решение. От три месеца се опитвам да го направя. Сега съм спокоен и съсредоточен върху предстоящия Мондиал\".\r\nОт няколко месеца се говори за предстоящ трансфер на нападателя в испанския клуб Барселона“, като до последно излизаше противоречива информация.", "date": "2018.06.12", "title": "Спорт: Антоан Гризман е взел решение за бъдещето си"}
{"url": "http://www.focus-news.net/news/2018/06/12/2533189/zoran-zaev-vazmozhni-sa-predsrochni-parlamentarni-izbori-zaedno-s-referenduma.html", "text": "Премиерът на Македония Зоран Заев заяви, че са възможни предсрочни парламентарни избори заедно с референдума за името „Република Северна Македония“ тази есен, предава скопското електронно издание „А1 On”.\r\n„Може да бъдат заедно с референдума, а може и с президентските избори. Това е моето мнение, което не съм консултирал с коалиционните партньори. Според мен е добре да се изкара целият мандат заради икономиката, но това е до там, докъдето зависи от нас, но ние имаме интерес да отидем на избори, защото анкетите са на наша страна“, обясни Заев.\r\nНа въпрос на журналист, какво ще се случи ако опозицията и президента не одобрят промяната на името, той отговори, че все пак остава шанса за успешен референдум.\r\n„Гражданите трябва да излязат на референдум и да изкажат своята позиция и разбира се Европейският съюз да отвори вратите си за Македония“, уточни македонският премиер.\r\nПревод и редакция:", "date": "2018.06.12", "title": "Зоран Заев: Възможни са предсрочни парламентарни избори заедно с референдума"}
{"url": "http://www.focus-news.net/news/2018/06/12/2533187/svobodna-evropa-makedoniya-yohanes-han-i-federika-mogerini-chestitiha-dogovora-na-zoran-zaev-i-aleksis-tsipras.html", "text": "Върховният представител на Европейския съюз за международните работи и политиката на сигурност Федерика Могерини и европейският комисар по политиката на съседство и преговори за разширяване Йоханес Хан, в съвместно изявление, честитиха на премиерите на Гърция и Македония Алексис Ципрас и Зоран Заев постигнатия договор по спора за името на бившата югорепублика, предава македонското електронно издание „Свободна Европа“.\r\nДвамата чиновници очакват Съветът на ЕС да потвърди препоръката за започване на преговори с Македония.\r\n„Това, не само, че е заслужено, като признание за значителните резултати в провеждането на реформите в страната, но и ще допринесе за цялостното прилагане на договора в интерес на двете страни, региона и нашия Съюз, като цяло“, гласи изявлението.\r\nПревод и редакция:", "date": "2018.06.12", "title": "„Свободна Европа“ (Македония): Йоханес Хан и Федерика Могерини честитиха договора на Зоран Заев и Алексис Ципрас"}
{"url": "http://www.focus-news.net/news/2018/06/12/2533221/ima-dogovor-za-imeto-na-makedoniya-sega-predstoi-zashtitata-mu-obzor.html", "text": "Предистория на спора\r\nСпорът за името възниква още през 1991 година – с появата на Бившата югославска република Македония (БЮРМ) на картата на света, след разпадането на Югославия. Според гръцката страна, името и конституцията на новата балканска страна представлява териториална претенция към елинската провинция със същото име, както и претенция за връзки с античната държава Македония и античната гръцка култура. Тогава Македония не e приета в състава на ООН и други международни организации, докато през 1993 година не се съгласява да влезе там под името БЮРМ, което се явява временен компромис, докато не бъде разрешен спорът за името между двете страни. \r\nПрез 2008-та година Гърция става причина НАТО да не започне преговори за присъединяване с БЮРМ, като от Алианса посочват като причина неразрешения спор.\r\nПрез 2006-та година на власт в Македония идва ВМРО-ДПМНЕ начело с премиера Никола Груевски, която провежда политика на „Антиквизация“ на бившата югорепублика, в резултат от което в центъра на Скопие са издигнати редица паметници, свидетелстващи за античния произход на съвременната македонска държава, сред които огромната статуя на Александър Македонски, а освен това редица географски имена и имена на улици, площади, магистрали и летището са променени съобразно новата идеология на Скопие. В периода на управление на Никола Груевски преговорите за името не отбелязват прогрес.\r\nРазговорите започват да се придвижват с голяма скорост напред след последователните загуби на ВМРО-ДПМНЕ на парламентарните и местните избори в Македония през 2017 година и идването на власт на коалицията СДСМ (Социалдемократически съюз на Македония) – ДСИ (етническия албански Демократически съюз за интеграция) с премиер Зоран Заев. Преговорите за името\r\nОт близо една година премиерите Заев и Ципрас и външните министри Никола Димитров и Никос Коцияс проведоха десетки срещи помежду си с и без посредничеството на ООН в лицето на медиатора Матю Нимиц. Разговаряха стотици пъти и се виждаха лице в лице в Ню Йорк, Виена, София, Охрид, Сунио (до Атина), Давос и други. Основните различия бяха за самото име (дали да е комбинирано и да съдържа термина „Македония“, дали то да е за цялостна употреба (вътрешна и външна) и дали Македония трябва да направи промени в своята конституция, за да отстрани текстовете, в които Атина вижда иредентизъм. \r\nВ последния месец разговорите бяха ускорени покрай категоричните искания на САЩ и ЕС да се постигне решение преди форума на върха на ЕС в края на юни и срещата на високо равнище на НАТО на 11 юли. През последната седмица медиите в двете страни всеки ден чакаха да се проведе ключовият телефонен разговор между Заев и Ципрас, на който да бъде постигната окончателна договорка за разрешаване на 27-годишния спор за името на Македония. В крайна сметка в понеделник и вторник (11 и 12 юни) въпросните разговори се осъществиха и действително двамата премиери стигнаха до договор, който трябва да бъде подписан, най-вероятно, в събота, в северния гръцки град Преспа.Какво се договориха Заев и Ципрас\r\n-\tРеференцията „да се защитават македонските малцинства“ се отстранява от Конституцията на БЮРМ, а частта за хомогенността се съгласува аналогично с гръцката конституция.\r\n-\tТранзитният период се определя с изменения на вътрешните документи на съседните страни и този сложен процес ще бъде обвързан с отваряне на преговорите за присъединяване със Северна Македония\r\n-\tЩе се формира комисия, която ще изпробва употребата на търговските термини в двете страни\r\n-\tМакедонският език се признава, със забележката, че Северна Македония признава в договора, че този език има славянски произход (както е посочено в рамката на ООН)\r\n-\tВ частта за националността, терминът македонец / гражданин на Република Северна Македония се използва със задължително напомняне, че хората от тази страна нямат връзка с античната гръцка култура\r\n-\tКак ще се прилага договореното\r\n-\tДоговорът трябва да бъде приет от парламента на Македония (правителството на Заев има нужното мнозинство)\r\n-\tПри неподписване от страна на президента на Македония Георги Иванов, договорът се връща за повторно гласуване в народното събрание\r\n-\tПисмо от гръцкото правителство до ЕС и НАТО, с което се препоръчва започване на присъединителни преговори между Северна Македония и ЕС и приемане в НАТО, при условие, че е направена ревизия на македонската конституция.\r\n-\tНа съветът на министрите на външните работи на ЕС (25-26 юни) и срещата на върха (28-29 юни) да се изпрати позитивен сигнал на Северна Македония за започване на преговори за присъединяване, без да се взима предвид опозицията на Франция и Нидерландия, а подкрепата на Германия.\r\n-\tНа срещата на върха на НАТО (11 юли) да се отправи покана за членство, при условие, че са направени конституционни промени.\r\n-\tПравителството на Заев трябва да изпрати писмо до 190+ държави, които признават „Република Македония“, че името Severna Makedonija ще се употребява в двустранната и в международната комуникация\r\n-\tВ периода от юли до декември 2018 година, правителството на Заев ще трябва да проведе референдум и ако резултатът е позитивен, ще бъдат направени конституционните промени. Ако е негативен, има план „Б“ – за провеждане на парламентарни избори с характер на референдум.\r\n-\tСлед прилагането на договора в Северна Македония, споразумението ще бъде ратифицирано от гръцкия парламент едновременно с гласуването за приемане на съседната страна в НАТО.Обръщенията на Зоран Заев и Ципрас след постигането на договора\r\n***\r\nСпоред неговите думи, всички детайли са на масата, пред очите на обществеността, но гласът на гражданите е решаващ.\r\n„С договора се гарантира, че на есен ще има референдум, гражданите ще решат за бъдещето. Да кажем „да“ за македонското бъдеще“, призова македонският премиер.ЕС, НАТО и ООН приветстваха договора\r\nВърховният представител на Европейския съюз за международните работи и политиката на сигурност Федерика Могерини и европейският комисар по политиката на съседство и преговори за разширяване Йоханес Хан, в съвместно изявление, честитиха на премиерите на Гърция и Македония Алексис Ципрас и Зоран Заев постигнатия договор по спора за името:\r\nДокладчикът на Европейския парламент за Македония Иво Вайгъл поздрави договора за името:\r\nПоздравления дойдоха и от Генералния секретар на НАТО Йенс Столтенберг, който заяви, че договорът отваря вратите на Скопие за присъединяване към Алианса, както и от председателят на Европейския съвет Доналд Туск.Ситуацията в Македония\r\nОсновната опозиционна партия ВМРО-ДПМНЕ определи договора като „капитулация“, а лидерът на партията Християн Мицковски заяви следното:\r\nПартията, управлявала Македония 10 години преди идването на власт на СДСМ през последните месеци организира редица протести против промяна на конституционното име на републиката, на които участваха хиляди граждани.\r\nТази позиция се споделя и от президента на Македония Георге Иванов, който в часовете преди обявяването на договора излезе със следното съобщение: \r\nЗа сметка на това, подкрепа за решението на правителството на Зоран Заев изрази коалиционният партньор ДСИ, а такава се очаква и от останалите етнически албански партии. Ситуацията в Гърция\r\nСитуацията на правителството на СИРИЗА (Съюза на радикалното ляво) в Гърция изглежда доста по-сложна от тази на Зоран Заев и СДСМ в Македония.\r\nВ края на миналата година и през тази в Гърция се проведоха няколко митинга под надслова „Македония значи Гърция“, на които хората се обявиха срещу каквото и да е решение на спора за името, което предполага включване на термина „Македония“ в каквато и да е комбинация в новото име на БЮРМ. На първата демонстрация в Солун се събраха от 90 до 100 хиляди души, в Атина – според най-малката спомената бройка 150 хиляди, а подкрепа за движението изразиха от Гръцката православна църква, различни органи на местната власт, политически партии, включително основната опозиционна партия Нова Демокрация и екстремно-дясната „Златна Зора“, която според последните анкети се ползва с подкрепата на над 8% от избирателите. Последно, на 6 юни, в 24 гръцки града, без двата най-големи, се организираха демонстрации по същия въпрос, като фокусът на протестите беше в провинция Македония и селцето Пела – античната столица на царство Македония на Филип и Александър Македонски. Тогава протестиращите отново бяха категорични – „няма да допуснем име на съседната страна, в което присъства термина „Македония“.\r\nНо това не е всичко, с което ще трябва да се пребори Ципрас.\r\nВъв вторник, няколко часа преди обявяването на договора, коалиционният партньор на СИРИЗА – „Независимите гърци“ (АНЕЛ), в лицето на председателят на фракцията и министър на отбраната Панос Каменос, отново потвърдиха позицията си, че няма да подкрепят решението на Ципрас за комбинирано име с географско определение, в което присъства въпросната „Македония“.\r\nВъв вторник с позиция излезе и основната опозиционна партия в Гърция „Нова Демокрация“: Както съобщи кореспондентът на МИА от Атина, Йоргос Кумуцакос, отговорникът по външната политика на фракцията, е заявил, че \r\nСИРИЗА не могат да очакват подкрепа и от другите гръцки партии, а позицията на правителството е сериозно разклатена и заради приетия трети пакет за финансова помощ от международните кредитори, дръзките нарушения на законите от анархистките групировки, които в последните дни се опитаха да запалят автобус на полицейските спецчасти с 20 души на борда с 30 коктейла „Молотов“ в Солун и изострените до край отношения с Турция покрай спорните територии в Егейско море.\r\nРедакция:", "date": "2018.06.12", "title": "Има договор за името на Македония, сега предстои защитата му (ОБЗОР)"}
{"url": "http://www.focus-news.net/news/2018/06/12/2533219/kurir-makedoniya-srabskite-medii-saobshtavat-che-atina-i-skopie-sa-se-sporazumeli-za-ime-severna-makedoniya.html", "text": "Сръбските медии съобщават, че Атина и Скопие са се споразумели за име Северна Македония, предава  електронното издание Курир (Македония).\r\nНовина, която може да носи епитета „историческа“ – Скопие и Атина постигнаха договореност за новото име на Македония.\r\nТВ Пинк съобщава, че е постигнат „исторически договор: новото име на Македония е Република Северна Македония“.\r\nОстаналите телевизионни станции О2, РТС и РТВ съобщават новината като водещa и информират за постигнатия договор с детайли и с информации от Скопие и Атина.\r\n„Вечерни новости“ пишат: „Взето е решение – Македония получава ново име“.  \r\nБлиц излиза с подобно заглавие: Постигнат е договор – Македония с ново име“, а Курир (Белград) пише: „Гърците отстъпиха – Зоран Заев: Македония получи ново име, ще се казва Северна Македония“.\r\nИ останалите сръбски медии съобщават новината като водеща и дават детайли от пресконференцията на македонския премиер.\r\nПорталите Вести, Правда и Телеграф в информациите си се позовават на гръцките медии и някои излизат със заглавие: Ципрас: Имаме договор със Скопие, Павлопулос : Отговорността е тяхна.“\r\nЗа постигнатото споразумения информира и агенция Танюг, както и агенция Бета, които излизат със заглавия –„Заев: Ново име за обща употреба, със защита на македонската идентичност“. Юлиян Марков", "date": "2018.06.12", "title": "Курир (Македония): Сръбските медии съобщават, че Атина и Скопие са се споразумели за име Северна Македония"}
{"url": "http://www.focus-news.net/news/2018/06/12/2533214/ekathimerini-problemat-makedoniya-e-propusnat-shans-za-konsensus.html", "text": "Ако персоналните и партийни противоречия не бяха поставени над националния интерес, проблемът с името на Македония щеше да бъде решен по различен начин най-малко, пише електронното издание Ekathimerini.\r\nВ този кръг от разговори  стартът трябваше да бъде даден с  преговори между най-близките сътрудници на премиера Алексис Ципрас и лидера на „Нова Демокрация“ Кириакос Мицотакис, след което двамата лидери да проведат  сериозна дискусия и благодарение на позицията на македонския премиер Зоран Заев  и желанието му да постигне резултат по преговорите за името  да изготвят национална  политика и стратегия, от която Гърция да извлече максимална полза. Да получат подкрепата на своите партии и поддръжници.\r\nПодобен национален консенсус би усилил значително преговорните позиции на Гърция, а крайния резултат можеше да бъде представен като победа за двете партии в резултат на трудни преговори.\r\nОт самото начало Ципрас  реши да използва спора за името като разделител на народа, но националният интерес не бива да бъде политизиран , защото това засяга позицията на страната на световната сцена. Има достатъчно теми, по които да се водят политически спорове. За съжаление ние станахме свидетели на политизирането на една тема, която вече четвърт век тормози страната и към която би трябвало да се подходи с обединени позиции и която се превърна в предмет на още по-голямо политическо разделение. Юлиян Марков", "date": "2018.06.12", "title": "Ekathimerini: Проблемът „Македония“  е пропуснат шанс за консенсус"}
{"url": "http://www.focus-news.net/news/2018/06/12/2533213/a1-on-makedoniya-aleksis-tsipras-izvesti-gartsite-za-postignatiya-dogovor-za-imeto-chrez-obrashtenie-do-obshtestvenostta.html", "text": "„След многомесечни и усилени преговори, с премиера на БЮРМ (Бивша югославска република Македония) успяхме да стигнем до договор за разрешаване на дългогодишния спор по отношение на името на съседката“, започна гръцкият премиер Алексис Ципрас своето обръщение до обществеността, след телефонния разговор с македонския си колега Зоран Заев, на който двамата се договориха за името и след като информира президента на Гърция и лидерите на останалите политически партии, предава скопското електронно издание “A1 On”.\r\nКакто предаде кореспондентът на МИА от Атина, Ципрас отдели цялото си 10-минутно обръщение на това, което е договорено между двете страни. Той обясни на гърците, че новото име на БЮРМ ще е Република Северна Македония, „а промяната на името ще се прилага, както в международните, така и в двустранните отношения, но и вътре в страната“ и добави, че се прави ясна разлика между „гръцката Македония и северната съседка и се слага край на иредентизма в конституционното име“.\r\n„Договорът признава съответните резолюции на ООН от 1977 година за регистриране на езика на нашите съседи като македонски език, с добавка, но и ясна формулировка, че този език спада към групата на южнославянските езици – факт, с който ясно се признава и цялостно се разграничава разликата от гръцко-македонското езиково наследство и античната гръцка цивилизация. Договорът, също така, предвижда, че гражданството, което ще бъде указано в пътните документи на нашите съседи няма да бъде само македонец, както до сега, а: Македонец/ гражданин на Северна Македония. Гърция ще признае гражданството на съседните граждани като „граждани на Северна Македония““, обясни гръцкият премиер.\r\nАлексис Ципрас заяви, че в Конституцията ще бъдат направени промени, които се отнасят до всичко, което може да се тълкува като иредентистко.\r\n„Елиминират се споменаванията на македонското малцинство, както и нуждата от тяхната защита. Заменя се членът за защита на границите с елиминиране на днешните проблематични уточнения“, заяви Ципрас в хода на обръщението, цитиран от МИА.\r\nТой обясни още, че се е разбрал със своя македонски колега за времева рамка, подписването, прилагането и влизането в сила на договора. Щом той бъде подписан, ще трябва да бъде ратифициран в македонския парламент, а след това Гърция ще подкрепи решението за започване на присъединителни преговори с ЕС и ще изпрати препоръка за интеграция в НАТО, а след това всичко ще бъде условено в конституционна промяна и ще бъде приложено ерга омнес за името. Накрая ще дойде и ратификацията от гръцкия парламент, след като Македония изпълни всичките си задължения.\r\nГръцкият премиер заяви, че договорът отваря прозорец към бъдещето, прозорец на солидарност, приятелство, сътрудничество, просперитет и развитие между двата народа.\r\nПревод и редакция:", "date": "2018.06.12", "title": "“A1 On” (Македония): Алексис Ципрас извести гърците за постигнатия договор за името чрез обръщение до обществеността"}
