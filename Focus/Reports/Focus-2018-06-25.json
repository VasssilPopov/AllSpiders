{"url": "http://www.focus-news.net/news/2018/06/25/2538064/sliven-visokite-chasti-ot-grada-sa-bez-voda-poradi-avariya.html", "text": "От 20.00ч до отстраняване на авария ще бъде прекъснато водоподаването в част от висока зона – кв. Комлука, кв. Република, кв. Кольо Фичето, кв. Ново село, кв. Българка, кв. Сини камъни и част от вилна зона Изток, съобщиха от ВиК – Сливен.\r\nПри възможност водоподаването ще бъде възстановено по-рано.\r\nСлед възстановяване на водоснабдяването е възможно временно повишаване мътността на водата.", "date": "2018.06.25", "title": "Сливен: Високите части от града са без вода поради авария"}
{"url": "http://www.focus-news.net/news/2018/06/25/2538062/sonya-ignatova-okrazhen-sad-burgas-sadii-ot-chetiri-evropeyski-strani-sa-na-poseshtenie-v-okrazhen-sadburgas.html", "text": "7 съдии от Германия, Франция, Португалия и Полша са на посещение в Окръжен съд – Бургас. Това каза за Радио „Фокус“-Бургас Соня Игнатова от Окръжен съд-Бургас. „Визитата е в изпълнение на Обменна програма на Европейската мрежа за съдебно обучение и ще продължи цяла седмица. Координатор в осъществяването на програмата е Таня Евтимова, граждански съдия в Окръжен съд – Бургас. Гостуващите магистрати се занимават с наказателно, търговско, семейно и гражданско право. Председателят на Окръжен съд – Бургас, съдия Росица Темелкова, посрещна европейската делегация. Административният ръководител на съда – домакин представи на чуждестранните си колеги как функционира българската правна система. Гостите се запознаха със структурата на съдилищата в Република България“, разказа тя. Игнатова поясни, че още в първия ден от гостуването си, европейските магистрати са присъствали на открити съдебни заседания в Окръжен съд – Бургас. По думите й до края на седмицата са планувани работни срещи и посещения на дела в Районен съд – Бургас и Административен съд – Бургас. „В последния ден от обменната програма е предвидена и среща с ръководството и с прокурори от Окръжна прокуратура – Бургас“, каза още Игнатова.\r\nЯнислава КРЪСТЕВА", "date": "2018.06.25", "title": "Соня Игнатова, Окръжен съд-Бургас: Съдии от четири европейски страни са на посещение в Окръжен съд–Бургас"}
{"url": "http://www.focus-news.net/news/2018/06/25/2538065/a1-on-makedoniya-dvama-migranti-sa-zaginali-i-17-sa-raneni-pri-avtomobilna-katastrofa-kray-makedonskiya-grad-radovish.html", "text": "Двама мигранти са загинали и 17 други  са ранени при катастрофа на пътя между градовете Радовиш и Щип в Източна Македония, предава скопският телевизионен канал „A1 On“.\r\nПолицейското управление в Струмица потвърждава, че катастрофата се е случила, когато камион, превозващ мигранти от Бангладеш и Шри Ланка, е ударил ограда от мост. Водачът е  избягал от мястото на инцидента.\r\nЕдинадесет от ранените са прехвърлени в Клиничната болница в Щип, останалите шестима в болницата в Радовиш.\r\nСпоред полицията има данни, според които броят на мигрантите в товарното превозно средство е по-висок, но те са избягали след аварията.\r\nАвтомобилният асоциация на Македония съобщава, че трафикът е нормализиран за пътнически автомобили, но не и за тежкотоварни автомобили и автобуси в района на произшествието. Виктор Турмаков", "date": "2018.06.25", "title": "„A1 On“ (Македония): Двама мигранти са загинали и 17 са ранени при автомобилна катастрофа край македонския град Радовиш"}
{"url": "http://www.focus-news.net/news/2018/06/25/2538067/hristo-furchev-tsarkoven-nastoyatel-sabirame-oshte-sredstva-za-dorisuvaneto-na-hrama-sv-prokopiy-varnenski-i-za-mladezhkiya-tsentar.html", "text": "Църковното настоятелство при новостроящия се храм „Св. Прокопий Варненски“ продължава да събира средства за дорисуването на стенописите. Това съобщи за Радио „Фокус“ – Варна Христо Фурчев от ръководството на храма. По думите му епархийският съвет вече е одобрил проект за стенописите и е избран екип от Търновския университет. Към момента обаче не може да бъде подписан договор, тъй като Църковното настоятелство не разполага с цялата сума, която е нужна. “Необходими са много средства, които ние още не сме набрали. Разполагаме с една десета от нея. Предполагам следващата година със събрани средства и допълнителна субсидия ще пристъпим и към тази част от довършването на храма“, каза Христо Фурчев. Той добави, че средства ще са необходими и за оформянето на центъра за обучение и възпитание на младите хора. В него ще има много кръжоци, керамични и художествени ателиета, танцови състави. „Дейността, която ще се развива там е много сериозна. Но на този етап усилията са насочени към завършване на самия храм и цялата му вертикална планировка. Отделно има други договори за иконостас, обзавеждане и за дърворезбованите врати“, каза още Христо Фурчев. Църковният настоятел добави, че до края на годината останалата част от строителството и завършването на вертикалната планировка на храма ще бъдат готови. Тогава варненци ще могат да посещават новопостроения храм, за който през миналата година държавата отпусна целева субсидия от 300 000 лева, а градската управа и дарители дадоха още близо 290 000 лева.\r\nТой посочи също, че иконостасът за новия храм „Св. Прокопий Варненски“ вече е поръчан. Той ще бъде изработен от Съюза на художниците във Варна. По думите му, творческата организация има ангажимент да направи и седемте дърворезбовани врати на храма. Очаква се те да са готови до края на годината. Църковното настоятелство е слючило и договор с изпълнителите, обясни още Христо Фурчев. Той допълни, че до края на тази година най-новата църква в града трябва да има вид, в който варненци ще могат да влязат вътре. А Варненският и Великопреславски митрополит и Епархийският съвет ще трябва да  решат кога и при какви обстоятелства ще да бъде осветен храмът.\r\nДиана СТОЕВА", "date": "2018.06.25", "title": "Христо Фурчев, църковен настоятел: Събираме още средства за дорисуването на храма „Св. Прокопий Варненски“ и за младежкия център"}
{"url": "http://www.focus-news.net/news/2018/06/25/2538068/the-new-york-times-fifa-globi-trima-igrachi-ot-natsionalniya-otbor-na-shveytsariya-za-demonstratsiya-albanskiya-natsionalen-simvol.html", "text": "ФИФА глоби трима играчи от националния отбор на Швейцария заради това, че са направили с ръце националния символ на Албания – двуглавия орел, за да отпразнуват головете си срещу отбора на Сърбия, пише  The New York Times.\r\nГранит Джака и Джердан Шакири са получили предупреждение и глоба от 10 хил. швейцарски франка за неспортсменско поведение. Капитанът на националния отбор на Швейцария Стефан Лихтщайнер ще бъде глобен с 5000 франка. \r\nДака и Шакири направиха жеста с двуглавия орел, след като отбелязаха голове във второто полувреме на мача срещу Сърбия (завършил с 2:1 за \"часовникарите\"), а Лихтщайнер се е присъединил към празнуването им. Двамата голмайстори са с произход от Косово – отделила се от контрола на Белград провинция, населявана предимно с албанци.\r\nВ отделно решение ФИФА глоби футболната федерация на Сърбия с 54 хил. франка за инциденти, извършени от феновете в същия мач. „Присъстващите са демонстрирали дискриминационни лозунги и послания, а също така са хвърляли предмети по време на играта“, пише в официално заявление на спортната организация. Виктор Турмаков", "date": "2018.06.25", "title": "The New York Times: ФИФА глоби трима играчи от националния отбор на Швейцария за демонстрация албанския национален символ"}
{"url": "http://www.focus-news.net/news/2018/06/25/2538061/evropeyskata-komisiya-startira-programata-v-oblastta-na-tsifrovite-tehnologii-za-zapadnite-balkani-obzor.html", "text": "Европейската комисия стартира програмата в областта на цифровите технологии за Западните Балкани. Това се случи по време на най-голямото събитие от календара на Българското председателство на Съвета на ЕС, посветено на цифровизацията – Цифрова асамблея 2018.\r\nС новата програма се цели да се подкрепи преходът на региона към цифрова икономика и да се направят достъпни за всички негови граждани ползите от цифровия преход. С участието в нея Европейската комисия и министрите от шест държави от Западните Балкани — Албания, Босна и Херцеговина, Косово, Черна гора, Македония и Сърбия, се ангажират да инвестират в широколентовата свързаност, да увеличават нивото на доверието и цифровизирането на промишлеността и да стимулират научноизследователската дейност и иновациите. Програмата ще гарантира, че гражданите разполагат с необходимите умения, за да посрещнат потребностите на новата икономика и ще спомогне за модернизацията на публичната администрация, повишаването на нивото на киберсигурността, разширяването на свързаността и подобряването на стопанския климат. \r\nПо време на официалното откриване на асамблеята европейският комисар по цифрова икономика и общество Мария Габриел посочи, че цифровата промяна е определящият нашето време процес. „По-рано този месец Европейският съюз представи своето предложение за следващия бюджет. И що се отнася до цифровия аспект, се гордея, че аз и екипът ми имаме 9 млрд. евро през следващия програмен период, за да отправим силен сигнал до гражданите колко важни са ни техните умения, за да се върнем на лидерската карта в областта на суперкомпютрите. Цифровата трансформация ни дава шанс да покажем колко сме креативни и иновативни – или още веднъж да заявим, че ние, хората, сме това, което машините никога не биха могли да заместят“, коментира еврокомисарят.Министър-председателят Бойко Борисов коментира, че въпреки че технологиите се развиват и че вече има професии, които могат да бъдат изцяло заменени от роботи, контролът и управлението им все пак трябва да останат у човека. „Затова трябва да поставим образованието на първо място – нещо, което е приоритет на нашето правителство. Искаме от трети клас децата да започнат да програмират, да има wifi във всяко училище и да направим така, че не първо вкъщи да се научат да работят с телефоните и компютрите, а в училище“, обясни Борисов. Премиерът посочи, че най-важното е Балканите да останат единни и да покажат своя потенциал пред Европа и света. „Нито можем да ги надминем във въоръжаването, нито можем да ги надминем в производството на автомобили, но това е нашата сфера. Мисленето на нашите хора е такова, че в тази сфера са много добри“, обясни Борисов.Министърът на транспорта, информационните технологии и съобщенията Ивайло Московски коментира, че дигиталната седмица е едно от най-важните събития за Българското председателство, което е спомогнало за доразвиването на редица важни проекти, свързани с цифровата икономика, като свободното движение на данни, намаляването на роуминг услугите и др. „Но въпреки всичко има още неща в сектора, в които България е след останалите страни в ЕС. Относно радио честотния спектър и неговото управление например сме назад, но полагаме усилия това да стане факт скоро и да достигнем държави като Финландия, Австрия, Холандия и др.“, каза транспортният министър.Дигиталната асамблея е годишен форум на най-високо равнище, който събира повече от 1000 заинтересовани страни и политици за обсъждане на цифровата политика на ЕС и последствията от последните технологични разработки. В два поредни дни те дискутират по теми, свързани с цифровите умения, киберсигурността, изкуственият интелект и цифровото бъдеще на Европа. \r\nЦветилена СИМЕОНОВА", "date": "2018.06.25", "title": "Европейската комисия стартира програмата в областта на цифровите технологии за Западните Балкани (ОБЗОР)"}
{"url": "http://www.focus-news.net/news/2018/06/25/2538070/vratsa-inspektori-na-izpalnitelna-agentsiya-po-gorite-hvanaha-brakonier-v-nezakonen-lov.html", "text": "Горски инспектори към Изпълнителна агенция по горите задържаха лице по време на нощен лов в землището на с. Струпец, община Роман, съобщиха от пресцентъра на Агенцията. Бракониерската проява е констатирана в неделя срещу понеделник през нощта след сигнал за незаконен лов. След като пристигнали на място, проверяващите забелязали светлина от боен фар и движещ се джип, който обикалял нивите. При опита да спрат автомобила за проверка, лицето се опитало да избяга. След кратко преследване, горските служители го задържали. \r\nПри проверка на превозното средство, между двете предни седалки проверяващите констатират извадено от калъф и заредено ловно оръжие, карабина с два патрона в пълнителя, както и прикачен уред за нощно виждане. На нарушителя е съставен акт за нарушение по Закона за лова и опазване на дивеча. \r\nАвтомобилът, който е бил без регистрационни табели е задържан. Ловното оръжие е иззето. Уведомени са органите на МВР, след което лицето е отведено в РУ Роман за изясняване на самоличността.", "date": "2018.06.25", "title": "Враца: Инспектори на Изпълнителна агенция по горите хванаха бракониер в незаконен лов"}
{"url": "http://www.focus-news.net/news/2018/06/25/2538086/zoran-zaev-makedoniya-pokaza-model-za-reshavane-na-sporove-sega-evropa-e-dlazhna-da-otpravi-pokana.html", "text": "Македония показа модел за решаване на спорове, сега Европа е длъжна да отправи покана, заяви македонският премиер Зоран Заев в интервю пред македонския телевизионен канал 1TV, цитиран от Фокус (Македония).\r\nСтигнахме до момента гражданите да решат накъде да тръгне Македония. Няма план Б за Македония, гражданите знаят, и затова те са за НАТО и ЕС. Искаме да живеем на равно със западните държави, където владее правото, икономиката блести. Убеден съм, че гражданите ще вземат решението. За мен ще бъде допълнителна  мотивация, ако НАТО и ЕС изпратят послание за насърчаване на гражданите. Македония не само показа реформи, но и показа модели за разрешаване на спорове. Европа е длъжна да покаже, че оценява това…“, заяви Заев.  Юлиян Марков", "date": "2018.06.25", "title": "Зоран Заев: Македония показа модел за решаване на спорове, сега Европа е длъжна да отправи покана"}
{"url": "http://www.focus-news.net/news/2018/06/25/2538069/sofiya-babh-shte-dade-preskonferentsiya-za-prevantivnite-merki-koito-se-predpriemat-vav-vrazka-s-poyavata-na-chuma-po-drebnite-prezhivni-zhivotni.html", "text": "На 26 юни от 14.30 часа ръководството на Българската агенция по безопасност на храните ще даде пресконференция за превантивните мерки, които се предприемат във връзка с появата на чума по дребните преживни животни и наближаващата опасност от африканска чума по свинете. Това съобщиха от пресцентъра на Агенцията.\r\nПресконференцията ще се проведе в заседателната зала на БАБХ - 3 етаж в централното управление в София, бул. \"Пенчо Славейков\" 15 А.", "date": "2018.06.25", "title": "София: БАБХ ще даде пресконференция за превантивните мерки, които се предприемат във връзка с появата на чума по дребните преживни животни"}
{"url": "http://www.focus-news.net/news/2018/06/25/2538071/spas-panchev-v-koalitsiyata-bsp-za-balgariya-politikata-se-provezhda-glavno-ot-bsp-kato-pr-na-partiyata.html", "text": "В коалицията \"БСП за България\" политиката се провежда главно от БСП като ПР на партията и не остава възможност на коалиционните партньори да се изявят. Това каза председателя на партия „Земеделски съюз Александър Стамболийски“ Спас Панчев в обзорното предаване „Това е България“ на Радио „Фокус“. \"Ако започна сега да говоря против „БСП за България“, ще кажат – ето го, той е настроен, сега иска да си отмъщава. Политиката в „БСП за България“ се провеждаше от БСП главно. БСП определяха говорителите, БСП определяха участниците в медиите, пиарът на БСП решаваше кой да говори и за какво да се говори. Бил съм част от тази коалиция и не ми се иска днес да злословя по адрес на който и да е от ръководството на партиите от коалицията или за нашите досегашни партньори в парламентарната група\", каза той. Спас Панчев каза още, че става независим депутат в парламента и от сега нататък ще гласува според интересите на ПП \"Александър Стамболийски\". Той уточни, че като подписал се за вота на недоверие срещу кабинета Борисов 3, ще го подкрепи.", "date": "2018.06.25", "title": "Спас Панчев: В коалицията \"БСП за България\" политиката се провежда главно от БСП като ПР на партията"}
{"url": "http://www.focus-news.net/news/2018/06/25/2537719/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Франция и Белгия призовават ЮНЕСКО да признае войнишките гробища от Първата световна война на тяхна територия за обекти  на световното наследство.  На Западния фронт, който между 1914 и 1918 г. се простира от Швейцарската граница до Белгийското крайбрежие са загинали повече от  три милиона души от повече от 80 днешни нации, като повечето от тях са погребани в региона, предава  The Washington Post.\r\n„Тези обекти ни карат да си взимаме уроци от миналото, за да изградим по-мирно бъдеще“, заяви първият министър на белгийския Фламандски регион Геерт Буржоа - регион който е особено засегнат по време на войната. Франция и Белгия искат признаването на 139 обекта.  Комисията на ЮНЕСКО за световното наследство ще проучи въпроса във включването им в съответния списък по време на среща на организацията, която започва днес в Бахрейн и ще продължи до 4 юли. В момента войнишките гробища привличат увеличен брой посетители заради мероприятията по случай стогодишнината от войната. \r\nСъщевременно правителствата на Белгия и на Франция не желаят да превръщат в обекти на световното наследство самите бойни полета, с цел „да не се прославя войната“.\r\nГробището „Менински порти“ в Западна Белгия е един от най-известните мемориали. Той е изписан с имената на близо 54 хил. войници, загинали по време на продължилите месеци битки около град Ипър, голяма част от чиито останки така и не са открити и не получават погребение.\r\n*** Президентът на Турция Реджеп Тайип Ердоган и неговата Партия на справедливостта и развитието (ПСР) са победители на президентските и парламентарни избори в страната, след като 97% от гласовете са обработени, информира турският ежедневник Hurriyet.\r\nЗа преизбрания турския президент Реджеп Ердоган са гласували 52,6% от избирателите, на второ място остава кандидатът на Републиканската народна партия Мухарем Индже с 30,8%, на трето място се изкачва Селахатин Демирташ от Демократическата партия на народите с 8,2%, а четвърта остава Мерал Акшенер от „Добрата партия“ със 7,4% от гласовете.\r\nСред партиите на парламентарните избори победител е Партията на справедливостта и развитието с 42,4%, на второ място остава Републиканската народна партия с 22,7%, а Демократическата партия на народите се изкачва до третото място събирайки 11,4% от гласовете. На четвърто място остава Партията на националното действие с 11,2% от гласовете, а на пето е \"Добрата партия\" с 10,1%.\r\nИзбирателната активност на изборите е 87,4%.\r\n*** Силите за сигурност на Турция са задържали четирима души в югоизточната част на страната. Те са подозирани за фалшифициране на гласова на предсрочните президентски и парламентарни избори, пише  Daily Sabah.\r\nЗаподозрените са задържани на избирателен участък в град Суруч в провинция Шанлъурфа. В момента полицията разследва възможно фалшифициране на гласове от тяхна страна.\r\nПо-рано в неделя в страната са задържани 10 граждани на Франция, Германия и Италия, които може да са извършили намеса на гласуването. Те са се представяли като наблюдатели от ОССЕ. Не се съобщава какви цели са преследвали.\r\n*** Иранският външен министър Мохамад Джавад Зариф заяви, че „стратегическа цел“ на САЩ е накара Техеран да напусне ядреното споразумение от 2015 г., пише  Tehran Times.\r\n„Това не значи, че в крайна сметка няма да излезем от споразумението при определени обстоятелства, но сме наясно, че това е целта на Вашингтон“, заяви Зариф. Той посочи, че европейските държави, както и Русия и Китай търсят начини да запазят споразумението за иранската ядрена програма. „Дори и най-близките съюзници на САЩ искат запазване на споразумението“, отбеляза министърът.\r\nНа 8 май президентът на САЩ Доналд Тръмп официално изтегли страната си от подкрепяното от ООН ядрено споразумение и въведе едностранни санкции срещу Иран. Техеран предупреди, че ако интересите му не бъдат гарантирани според споразумението, той ще поднови ядрената си дейност със значително по-голяма скорост.\r\n***  Израелският министър-председател Бенямин Нетаняху заяви, че неговият български колега Бойко Борисов го е уверил, че страната му ще открие почетно консулство в Ерусалим, пише  The Times of Israel.\r\n„Той реши, след като бе тук преди няколко дни, да открие консулство в Ерусалим. Той ми обясни в разговора ни, че консулството няма да се занимава единствено с българските въпроси в града, но и в цялата страна“, заяви Нетаняху. „Заявих му, че това решение е приветствано и че се надяваме, че това ще доведе до официално българско посолство в Ерусалим“, допълни той.\r\nПо-рано този месец Борисов се срещна с Нетаняху и  заяви, че разбира желанието на Израел международната общност да признае града за столица на страната. Той допълни, че България няма да премести посолството си в Ерусалим, докато не бъде подписан палестинско-израелски мирен договор.\r\nПо-рано България реагира на решението на американския президент Доналд Тръмп по статута на Израел като столица на Израел, заявявайки, че градът е „свещено място за трите монотеистични религии и статутът му трябва да се установи по време на мирните преговори, които да доведат до споразумение за окончателния статут на Палестинските територии“.\r\n***", "date": "2018.06.25", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/06/25/2538072/smolyan-za-treta-poredna-godina-v-chepelare-shte-se-provede-natsionalen-festival-za-shlagerna-i-stara-gradska-pesen-polah-ot-minali-mechti.html", "text": "За трета поредна година в Чепеларе ще се проведе Национален фестивал за шлагерна и стара градска песен „Полъх от минали мечти“. Това каза за Радио „Фокус“ – Смолян Елен Асимакова – организатор на културно масови прояви в община Чепеларе. Събитието ще се състои на 30 юни и 1 юли. По думите на Асимакова, досега са постъпили 55 заявки за участие от различни групи от цялата страна, всяка от които ще има по 15-минутна програма. Общият брой на участниците е над 300 души. За сравнение, през първата година на фестивала е имало 19 групи, с общо 100 участници, припомни Асимакова и отбеляза, че с всяка следваща година интересът към събитието се увеличава. Тазгодишните участници са от всички краища на България, като има състави от Лом, Бургас, Велико Търново, Етрополе, Хасково и други населени места. Асимакова допълни, че хотелите и къщите за гости в Чепеларе са пълни от участниците, а се очакват и много любители на старата градска песен, които ще пристигнат в Чепеларе специално за фестивала.\r\nНачалото на фестивала е на 30 юни от 16.00 часа на площад „Олимпийски“, а в официалното откриване ще участва групата за стари градски песни към Народно читалище „Родопска искра 1880“ и Дуо „Романс“ от Чепеларе, които имат 25-годишна история и три издадени албума. Празникът продължава с конкурсна програма до 20.00 часа. На финала в първия ден ще има и рецитал на Нели Рангелова. Вторият ден, на 1 юли конкурсът продължава от 9.30 часа и ще приключи в 15.00 часа, когато ще бъде и награждаването на участниците, посочи Асимакова.\r\nТя добави, че идеята за провеждането на този фестивал идва от гражданите на Чепеларе, които имат любов към този жанр музика. „Всичко е започнало преди около 20 години, когато няколко души от Чепеларе са организирали вечер на старата градска песен, заедно с дуо „Романс“ и други музиканти и певци. Постепенно тези срещи се правят всяка година допреди три години, когато се взе решението да се канят и външни групи, които да се съревновават със своите колеги на фестивал в Чепеларе“, припомни Асимакова. Тя подчерта, че фестивалът е уникален, защото в Родопите доскоро е нямало такъв, а участниците с удоволствие идват да попеят любимите си стари градски песни на прохлада в Родопите в летните месеци.\r\nНели ГЕРГЬОВСКА", "date": "2018.06.25", "title": "Смолян: За трета поредна година в Чепеларе ще се проведе Национален фестивал за шлагерна и стара градска песен „Полъх от минали мечти“"}
{"url": "http://www.focus-news.net/news/2018/06/25/2538059/reuters-albanskite-vlasti-sa-izzeli-34-miliona-evro-s-prestapen-proizhod-v-duras.html", "text": "Албанската полиция е иззела 3,4 милиона евро, скрити в два автомобила, пристигнали по море в пристанището Дуръс от Белгия. Според председателя на опозиционната Демократическа партия Лулзим Баша иззетите средства принадлежат на наркотрафиканти, предава  Reuters.\r\nАлбанската полиция съобщава, че е получила данни, че недекларираните пари ще пристигнат тази седмица в Дуръс и е получила регистрационните номера на автомобилите.  „Получихме данни, че пратката е поръчана от двама граждани, които издирваме“, пише в официално заявление на силите на реда.\r\nСпоред Баша парите принадлежат на „една от най-опасните активни в момента банди наркотрафиканти“ , действаща в централния град Елбасан. „Полицията бе под натиск от една от страните, които са ни партньори, която е скептично настроена дали сме готови за европейска интеграция, предвид начина, по който полицията се справя с наркотиците и корупцията“, заяви опозиционерът.\r\n По-рано тази година Европейската комисия препоръча ЕС да започне преговори за членство с Албания, но редица правителствени ръководители на страните членки, които трябва да дадат съгласие, все още са разделени по въпроса. \r\nСпоред Франция и Холандия поради липсата на правосъдни реформи, корупцията и организираната престъпност Албания все още не е готова за преговори за членство. Виктор Турмаков", "date": "2018.06.25", "title": "Reuters: Албанските власти са иззели 3,4 милиона евро с престъпен произход в Дуръс"}
{"url": "http://www.focus-news.net/news/2018/06/25/2537720/predstoyashti-sabitiya-v-stranata-za-25-yuni-agentsiya-fokus.html", "text": "***\r\nОт 14.00 часа на „Дондуков“ 2 президентът Румен Радев ще удостои с държавни отличия дейци на културата и изкуството.\r\n***\r\nОт 14.00 часа в Националния дворец на културата министър-председателят Бойко Борисов и българският комисар по цифрова икономика и общество Мария Габриел ще открият Цифрова асамблея 2018 #DA.18eu. От 15.10 часа е предвидена пресконференция на министър-председателя Бойко Борисов и комисаря Мария Габриел.  \r\n***\r\nНа 25 и 26 юни София ще бъде домакин на Годишната среща на Европейската съдебна мрежа по граждански и търговски дела.\r\n***\r\nНа 25 и 26 юни в хотел „Рамада“ ще заседава Дирекционният и Изпълнителен комитет на Европейската конфедерация на профсъюзите /ЕКП/.\r\n***\r\nОт 09.00 часа в хотел „Хилтън“ ще се проведе конференция на тема „По-добро сътрудничество, по-добри данни“. Организатори на събитието са Националният статистически институт (НСИ) и Евростат.\r\n***\r\nОт 10.00 часа в Националния пресклуб  на БТА  ще бъде представено изследването „Народът срещу социалните помощи“ на Сдружение „Колектив за обществени интервенции“ и сдружение „Солидарна България“ с автор икономистът Ваня Григорова. \r\n***\r\nОт 10.00 до 12.00 часа в зала „Проф. Марин Дринов“ на Българската академия на науките (Голям салон, ул. „15-ти ноември“ 1), учените от Института по електрохимия и енергийни системи „Акад. Евгени Будевски“ (ИЕЕС) ще представят пред българската общественост научната си дейност, която развиват под мотото „Чиста енергия!”. \r\nОт 14.00 до 16.30 часа вратите на ИЕЕС (ул. „Акад. Георги Бончев“, блок 10) ще бъдат отворени за посещение и запознаване с апаратурата в института и настоящите иновативни разработки.\r\n***\r\nОт 10.00 до 13.00 часа ще се проведе протест на автобусни и товарни превозвачи срещу внесения законопроект за Българска автомобилна камара. Протестът е под надслов „Обединени срещу приватизацията на бранша“. На площада пред храм-паметник „Св. Александър Невски“ и по продължението на бул. „Цариградско шосе“ от страната на хотел „Плиска“ до разклона за ж.к. „Дружба“ – ще бъдат разположени автобуси. Преди разклона за ж.к. „Дружба“ покрай двореца „Врана“ и по автомагистрала Тракия до комплекс „Черната котка“ ще бъдат разположени пътни камиони. В 11.00 часа шествието ще потегли от площада пред храм-паметника „Александър Невски“ и ще премине през бул. „Цар Освободител“ и бул. „Мария Луиза“ до Централна автогара София. Автобусите ситуирани по бул. „Цариградско шосе“ ще потеглят в 10.50 часа през „Орлов мост“ и бул. „Цар Освободител“ до пл. „Народно Събрание“, където ще се присъединят към първия поток. Товарните автомобили ще продължат по бул. „Цариградско шосе“ до кръговото при Площад на авиацията, където ще приключат шествието си.\r\n***\r\nОт 10.00 часа в Националния пресклуб на БТА ще бъде представено изследването „Народът срещу социалните помощи“ на Сдружение „Колектив за обществени интервенции“ и сдружение „Солидарна България“ с автор икономиста Ваня Григорова.\r\n***\r\nОт 11.00 часа в Националния пресклуб на БТА ще се състои пресконференция по повод отбелязване на 28 години от възстановяването на Съюза на военноинвалидите и военнопострадалите (1990 г.) на тема „Военния, обществения, здравния, социалния и трудов статус на тези заслужили за род и родина български граждани в днешното време и законодателни инциативи за подобряването на състоянието им”.\r\n***\r\nОт 12.00 часа в Националния пресклуб на БТА ще се състои съвместна пресконференция на ръководствата на Съюза на международните превозвачи /СМП/, Българската асоциация на сдруженията в автомобилния транспорт /БАСАТ/ и Конфедерацията на работодателите и индустриалците в България /КРИБ/, които ще представят своите позиции и становище в подкрепа на обединението на транспортния бранш чрез Закон за Браншовата автомобилна камара.\r\n***\r\nОт 13.00 часа Висшето училище по застраховане и финанси (ВУЗФ) организира специална лятна бизнес академия за ученици между 10 и 12 клас, с която да им помогне да изберат правилната професионална посока за развитие. Академията ще се провежда цяла седмица - до 29 юни.\r\n***\r\nОт 13.30 часа в сградата на Комисията по енергийно и водно регулиране (КЕВР) ще се проведе открито заседание за обсъждане на доклад за утвърждаване на цени на „Булгаргаз“ ЕАД, по които общественият доставчик продава природен газ на крайните снабдители и на клиенти, присъединени към газопреносната мрежа за III тримесечие на 2018 г.\r\n***\r\nОт 18.00 часа в Изложбена галерия на СБХ, ще бъде представен проектът на Съюзът на българските художници „Живата изложба“. \r\n***\r\nОт 18.30 часа в „Червената къща” ще се проведе прожекция и дискусия на последния документален филм на режисьорката Адела Пеева „Да живее България”. \r\n***\r\nОт 19.30 часа в зала „България“ Маестро Петко Димитров и цигуларят Георги Вълчев ще представят Концерта за цигулка и оркестър от Сибелиус и Първа симфония от Рахманинов. Концертът е част от програмата на фестивала „Софийски музикални седмици“ и Календара на културните събития на Столична община. \r\n***\r\nОт 20.00 часа на лятната естрада на читалище „Витоша” в кв. „Павлово“ ще се проведе творческа вечер на всички участващи в XXII Международен фолклорен фестивал „Витоша - 2018“.\r\n***\r\nОт 11.00 часа заместник-министърът на икономиката Александър Манолев ще участва в среща с бизнеса и научните среди в Благоевград за представяне на новите възможности за кандидатстване по Националния иновационен фонд, която ще се проведе в зала „22 Септември“.\r\n***\r\nОт 19.00 часа в Младежкия дом официално ще бъде открито шестото поредно издание на детски театрален фестивал „Талантино“.  \r\n***\r\nОт 11.00 часа в Заседателната зала на Община Бургас ще се проведе пресконференция по повод предстоящите музикално-поетични вечери „Памет за Емил Чакъров”, Бургаски музикални празници „Емил Чакъров“ 2018 и 70-годишнината от рождението на Маестрото. Подробности за събитията ще дадат зам.-кметът Йорданка Ананиева, директорът на Държавна опера – Бургас Александър Текелиев и журналистът и телевизионен водещ Георги Тошев.\r\n***\r\nОт 11.00 часа народният представител от ПГ на „БСП за България“ Александър Паунов ще се срещне с граждани в централата на партията на ул. „Македония” 33. От 13.00 часа на същото място започва срещата с Иван Иванов.\r\n***\r\nОт 11.00 часа в зала „Пресцентър“ ще се състои пресконференция във връзка с Пети Черноморски форум на винопроизводството 2018 (ЧФВ), който ще се състои от 27 до 29 юни т.г. в курорта „Златни пясъци\".\r\n***\r\nОт 19.00 часа в Градската художествена галерия ще се състои концерт на клавирно дуо Йорданова-Кюркчиев, които ще представят пред публиката произведения от Моцарт, Регер, Стравински. Събитието е част от програмата на музикалното „Варненско лято“ 2018.\r\n*** \r\nОт 10.30 часа в ДГ „Пролет“ деца от програмата „Помощник на библиотекаря” ще четат „Приказка без край” . \r\n*** \r\nОт 11.00 часа  в „Болярка ВТ“ ще се състои среща, част от Националната бирена академия, организирана от Съюза на пивоварите в България.\r\n***\r\nОт 11.00 часа в зала 302 на община Велико Търново ще се проведе пресконференция по повод предстоящия Европейски младежки шампионат по спортно ориентиране.\r\n***\r\nОт 16.00 до 17.30 часа в офиса на ГЕРБ – Враца, бул. „Демокрация\" №2, народният представител инж. Петя Аврамова ще има приемен ден. \r\n***\r\nОт 10.30 часа в Младежкия център ще бъде открита изложба „Деца, изкуство и спорт срещу дрогата“. \r\n***\r\nОт 19.00 часа в Драматичен театър „И. Йовков“ ще се състои спектакъл „Лъжата“ на Продуцентска къща „Вива Арте“. \r\n***\r\nОт  10.00 часа в Цар Симеоновата градина ще се състои откриването на Лятна детска читалня на открито, организирана от Детския отдел на библиотека „Иван Вазов“. \r\n***\r\nОт  16.30 часа в Конферентната зала на Народна библиотека „Иван Вазов“ ще се състоят премиерите на две книги - Иван Гранитски ще представи новата си стихосбирка „Стрелата на времето“, а Боян Ангелов - „Сянката на хоругвите“.\r\n***\r\nОт  18.00 часа в Конферентната зала на Народна библиотека „Иван Вазов“ ще бъде представена новата книга на Тоня Трайкова „Тихата светлина в процепа под вратата.\r\n***\r\nОт 09.30 до 16.30 часа общинските съветници Христо Котов и Димитър Павлов ще приемат граждани в партийния офис на ул. „Цар Освободител“ № 17.\r\n***\r\nОт 10.30 часа на тренировъчния терен на спортен комплекс „Берое“ официално ще бъде даден старта на „Ювентус джуниър камп“ – второто издание на лицензирания тренировъчен лагер на италианския футболен клуб „Ювентус“.\r\n***\r\nОт 10.00 часа в детския отдел на на библиотека „Родина“ ще се проведе лятна детска академия и творческо ателие.\r\n***\r\nОт 18.00 часа в къщата музей „Гео Милев“ ще се проведе творческа вечер, по повод 75 години на писателя Йордан Атанасов и премиера на новата му стихосбирка „Необясним захлас“. С участието на писателите Иван Енчев, Пламен Анакиев и проф. Румен Стоянов\r\n***\r\nОт 10.00 часа народният представител от ПП ГЕРБ Десислава Костадинова ще се срещне с жители в клуба на партията.", "date": "2018.06.25", "title": "Предстоящи събития в страната за 25 юни (Агенция „Фокус“)"}
{"url": "http://www.focus-news.net/news/2018/06/25/2537722/kathimerini-dokladite-ot-es-otnosno-razlichiyata-sled-otkrovenite-razgovori-za-migratsiyata.html", "text": "Лидерите на 16 държави оцеляха „откровените разговори“ на спешната среща посветена на имиграцията в Брюксел и излязоха със замазката на общата цел, докато Европейският съюз влиза в потенциално жизненоважна седмица за своето единство, пише електронното издание на гръцкия вестник Kathimerini.\r\nКанцлерът на Германия Ангела Меркел заяви, че срещата е разкрила „много добра воля“ за разрешаване на различията върху това как да се ръководят бежанците и икономическите мигранти, които са готови да рискуват живота си, за да стигнат до Европа.\r\nЛидерите на няколко други държави се присъединиха към Италия и Франция в одобрението си за идеята за създаване на центрове в Африка, които да наблюдават потенциалните търсачи на убежище, преди те да тръгнат към друг континент.\r\nРазговорите бяха „откровени и отворени“, но „нямаме никакви конкретни последствия или заключения“, заяви испанският министър-председател Педро Санчес.\r\nПреобладаващите честност и доброжелателност на показ в неделя намаляват с малко залозите за пълната среща на върха на ЕС, започваща в четвъртък. Четири държави-членки в Източна Европа отказаха да вземат участие в срещата, заради изискванията да вземат повече търсещи убежище мигранти, за да улеснят тежестта другаде.\r\nНовият италиански премиер Джузепе Конте представи план, който оспорва, че сегашните правила за убежище на ЕС са остарели и „парадоксални“.\r\nНастоящите правила определят, че мигрантите могат да кандидатстват за убежище само в страната, в която първо са пристигнали, която обикновено е Италия или Гърция.\r\nКонте заяви, че неговото предложение от десет точки ще бъде „промяна на парадигмата“ в това как Европа подхожда към миграцията и че той е „определено доволен“ от изхода на срещата в неделя.\r\n„Дадохме правилната посока за дебата, който е в ход. Ще се видим отново в четвъртък“, заяви той.\r\nАнгела Меркел и френският президент Еманюел Макрон изразиха малка надежда, че ще успеят да съберат всички 28 държави зад единен имиграционен план на предстоящата среща на върха.\r\nМеркел, която се бори с вътрешна политическа криза със своя коалиционен партньор върху миграцията, заяви че търси „двустранни и тристранни“ споразумения, за да се справи с краткосрочния миграционен натиск.\r\nДържавите от ЕС, според нея, трябва да потърсят „как можем да си помогнем един на друг без винаги да трябва да чакаме всички 28, а да мислим какво е важно за кого“.\r\nИдеята за наблюдение на търсещите убежище в Северна Африка получи подкрепа от няколко лидера сред ескалиращото напрежение, което заплашва да подрине кохезията на ЕС.\r\nПарадоксално, имиграционните политики на ЕС получават обновено внимание, докато броят на новопристигнали в Европа е паднал значително.\r\nВърховният комисариат на ООН за бежанците предрича, че около 80 000 души ще пристигнат в Европа по море през 2018 година, ако настоящата тенденция продължи – но политическото вълнение в ЕС по въпроса се надигна.\r\nАнтимигрантските партии – и правителствата в Унгария и Италия – подклаждат публичните страхове за пристигащите чужденци и спечелиха подкрепа правейки го.\r\n„Някои се опитват да използват ситуацията в Европа, за да създадат политическо напрежение и да си играят със страха“, заяви френският президент Еманюел Макрон. „Не трябва да се поддаваме. Когато някой има правото на закрила и убежище, трябва да му го дадем“.\r\nПровал в намирането на решение може да заплаши безграничното свободно пътуване в ЕС, едно от най-големите постижения в 60-годишната история на Блока.\r\nВъпреки различните перспективи, белгийският министър-председател Шарл Мишел заяви, че „прогрес е възможен в четвъртък“.\r\nОкуражен от споразумението с Турция, което намали рязко броят хора пристигащи от там с 97 процента от 2015 година насам, ЕС изглежда готов да одобри плановете за установяване на наблюдателни центрове в Алжир, Египет, Либия, Мароко, Нигер и Тунис.\r\nПланове за изграждане на мигрантски приемателни центрове в Албания също се обсъждат. Макрон заяви, че „методът който ще приемем“ ще включва „съвместна работа лице в лице с държавите на произход и транзитните държави извън Европейския съюз“.\r\nТой спомена Либия – основната потеглящата точка за държави вързани за Европа – други африкански държави и Балканите.\r\nОтбелязвайки, че пристигащите мигранти са намалели значително, Макрон заяви: „това е политическа криза, която Европа и Европейският съюз изживяват предимно днес“.\r\nМеждувременно Педро Санчес призова своите партньори от ЕС да помогнат на Испания с нарастващия брой пристигащи през Средиземно море.\r\nВърховният комисариат на ООН за бежанците твърди, че около 40 000 души са пристигнали в Европа по море през тази година, 16 000 от тях в Италия, 12 000 в Гърция и 12 000 в Испания.\r\nКакто с всичко свързано с миграцията в Европа, дори срещата в Брюксел не задоволи всички.\r\nЧетири източноевропейски държави – Чехия, Унгария, Полша и Словакия – отказаха да присъстват и отхвърлиха приемането на мигранти като цяло. Йонислав Дочев", "date": "2018.06.25", "title": "Kathimerini: Докладите от ЕС относно различията, след „откровените“ разговори за миграцията"}
{"url": "http://www.focus-news.net/news/2018/06/25/2538073/ekathimerini-protestirashti-sreshtu-dogovora-za-imeto-i-politsiya-sa-se-sblaskali-v-solun.html", "text": "Протестиращи са се сблъскали с полицията пред конферентната зала на Солунския международен панаир, където управляващата партия СИРИЗА проведе събитие, на което представи споразумението за името, което Гърция и Македония подписаха по-рано този месец, пише  Ekathimerini.\r\nФенове на местния футболен отбор ПАОК са се опитали да влязат в конферентната зала, но са били спрени от полицията, която е използвала сълзотворен газ, за да разпръсне протестиращите.\r\nОрганизаторите на събитието първоначално са планирали да го проведат в културния център в източния солунски квартал Тумба, но са решили да извършат промяната, след като фенове на ПАОК, местни жители и различни групи са обявили протестно шествие срещу промяната на името на Македония пред сградата. Виктор Турмаков", "date": "2018.06.25", "title": "Ekathimerini: Протестиращи срещу договора за името и полиция са се сблъскали в Солун"}
{"url": "http://www.focus-news.net/news/2018/06/25/2537725/sputnik-severna-koreya-se-gotvi-da-izprati-ostankite-na-amerikanskite-voennosluzheshti-v-sasht-prizova-vashington-za-spazvane-na-sporazumenieto.html", "text": "Докато Северна Корея се подготвя да изпрати останките на няколкостотин американски военнослужещи, убити в Севера по време на Корейската война, правителството в Пхенян призова Вашингтон да спазва своята част от сделката, предава Sputnik.\r\n„Те вече изпратиха, или са в процеса на изпращане, останките на нашите велики герои, които загинаха в Северна Корея по време на войната“, заяви президентът на САЩ Доналд Тръмп в четвъртък. Почти 40 000 американци са загинали в Корейската война, между 1950 и 1953, докато тази цифра за корейците е 5 милиона. Според оценките около 5 300 тела на американски военнослужещи са били оставени, след като САЩ се изтеглят от Севера. Това е първото усилие за връщане на останките от 2005 година насам.\r\nВоенните сили на САЩ започнаха да транспортират 100 дървени „временни транзитни сандъци“ към демилитаризираната зона между Северна и Южна Корея в събота, за да получат останките на около 250 американски военнослужещи, чиито тела са оставени по време на корейско-китайската офанзива изтласкала САЩ и съюзните им сили от Северна Корея във финалните месеци на войната, пише американското издание The New York Times.\r\nПредаването ще се случи в Пханмунджом, така нареченото „село на примирието“, което се намира в демилитаризираната зона.\r\n„Пътят към старателно изпълнение на съвместното споразумение между Северна Корея и САЩ и пътят към осигуряването на общите интереси на народите на двете държави, както и мирът, сигурността и просперитетът на корейския полуостров и в света“, заявиха от Северна Корея, цитирани от агенция „Yonhap“. Йонислав Дочев", "date": "2018.06.25", "title": "Sputnik: Северна Корея се готви да изпрати останките на американските военнослужещи в САЩ, призова Вашингтон за спазване на споразумението"}
{"url": "http://www.focus-news.net/news/2018/06/25/2537726/voa-singapur-razkri-tsenata-na-sreshtata-mezhdu-donald-tramp-i-kim-chen-un.html", "text": "Сингапур пресметна и разкри какви са били разходите за историческата среща на върха между САЩ и Северна Корея, представяйки сметка от 12 милиона долара, противно на по-ранните информации за изразходвани 15 милиона долара, предава Voice of America.\r\nМинистър-председателят на Сингапур Ли Сян Лун заяви, че по-голямата част от разходите са били насочени към сигурността на президента на САЩ Доналд Тръмп и лидера на Северна Корея Ким Чен-ун.\r\n„Това е цена, която сме готови да платим“, за да допринесем за среща, която е в „дълбок интерес“ на Сингапур, заяви той.\r\nГрадът-държава подготви масивна операция по сигурност за срещата, разполагайки хиляди полицейски служители. Той също плати разходите на голямата севернокорейска делегация, включително и отсядането на Ким Чен-ун в хотел „Сейнт Реджис“, според BBC.\r\nИ двамата лидери прекараха три дена в Сингапур. Йонислав Дочев", "date": "2018.06.25", "title": "VOA: Сингапур разкри цената на срещата между Доналд Тръмп и Ким Чен-ун"}
{"url": "http://www.focus-news.net/news/2018/06/25/2537728/sport-kolumbiya-pobedi-polsha-s-30-yaponiya-i-senegal-zavarshiha-naravno-22-v-grupa-n.html", "text": "Изиграха се всички двубои от втория кръг на груповата фаза на 21-ото световно първенство по футбол в Русия. В Група „Н“ снощи Колумбия победи Полша с 3:0 и елиминира „Дружина Полска“ от първенството. Япония и Сенегал завършиха наравно 2:2 и с по 4 точки заемат първите две места в тази група. Колумбия е на трето място с три точки и в последния мач играе срещу Сенегал.\r\nПо-рано вчера Англия победи Панама с 6:1 в мач от Група G и стана лидер в групата с 6 точки, колкото има и Белгия.", "date": "2018.06.25", "title": "Спорт: Колумбия победи Полша с 3:0, Япония и Сенегал завършиха наравно 2:2 в Група „Н“"}
{"url": "http://www.focus-news.net/news/2018/06/25/2537721/makfaks-makedoniya-george-ivanov-e-chestitil-pobedata-na-redzhep-tayip-erdogan-v-telefonen-razgovor.html", "text": "Президентът на Македония Георге Иванов в телефонен разговор е честитил победата на турския си колега Реджеп Тайип Ердоган на президентските и парламентарни избори, предава македонската информационна агенция „Макфакс“, като се позовава на съобщение от кабинета на македонския държавен глава.\r\nВ разговора, Иванов пожела на колегата си успешно изпълнение на президентската функция.\r\n„В телефонния разговор бяха разменени мнения за актуалните политически събития в двете страни, при което президентът Иванов благодари за досегашната подкрепа от Република Турция и изрази увереност, че в следващия период ще продължи силното приятелство и сътрудничество между двете държави“, се казва в съобщението на президентския кабинет. Йонислав Дочев", "date": "2018.06.25", "title": "„Макфакс“ (Македония): Георге Иванов е честитил победата на Реджеп Тайип Ердоган в телефонен разговор"}
{"url": "http://www.focus-news.net/news/2018/06/25/2537729/redzhep-tayip-erdogan-turskiyat-narod-dade-urok-po-demokratsiya-na-sveta.html", "text": "„Турция даде уроци по демокрация на света със своята близо 90 процентова избирателна активност“, заяви президентът на Турция Реджеп Тайип Ердоган, цитиран от Anadolu Agency.\r\nВ неделя вечерта той обяви победата си в президентските и парламентарни избори.\r\n„Нашата нация ми даде отговорностите на президентството и изпълнителната власт“, заяви Ердоган пред журналисти в Истанбул, цитирайки неофициалните резултати, които ще го направят първия турски лидер в президентска система на управление.\r\nТой призова всички да оставят на заден план предизборните аргументи, напрежения и обиди, за да се фокусират върху бъдещето на страната. Йонислав Дочев", "date": "2018.06.25", "title": "Реджеп Тайип Ердоган: Турският народ даде урок по демокрация на света"}
{"url": "http://www.focus-news.net/news/2018/06/25/2538063/aleksandar-damovski-mkd-v-makedoniya-shte-ima-predsrochni-izbori-ako-stranata-ne-poluchi-data-za-zapochvane-na-pregovori-s-es.html", "text": "В Македония ще има предсрочни избори, ако страната не получи дата за започване на преговори с ЕС. Това прогнозира в интервю за обзора на деня на Радио „Фокус“ „Това е България“ Александър Дамовски, главен редактор на електронното издание МКД. Според него новината ще бъде лоша вест за премиера Зоран Заев и правителството, ще даде шансове на опозицията и предимство на негативния отговор на македонските граждани при референдума за промяната на името. „Всяка негативна новина ще се отрази много лошо и на властта в Македония, и на обстановката в страната, която и така не е добра, тъй като голяма част от македонските граждани смятат, че този договор е вреден и е подписан против националните интереси на Македония, на македонския народ. Трудно е да се правят прогнози, каква ще бъде реакцията. Досега реакцията, след онези протести пред парламента, е доста лека. Опозицията е въздържана, политическите партии и опозицията са доста въздържани. Дори бих казал, че не са достатъчно ясни по отношение на позицията си във връзка с договора с Гърция. Отгоре на всичко стоят и много други нерешени въпроси по реализацията на договора за промяна на името, има още много какво да се направи. Така че при всички случаи такъв ход от Европа, от НАТО, от международната общност, която по някакъв начин беше ментор на този договор, ще бъде още едно разочарование, ще покаже нечестна игра и неспазване на принципите, които ЕС иначе  изтъква, а в същото време зад кулисите води играта по друг начин“, коментира Александър Дамовски. Той каза още, че на по-късен етап могат да се очакват остри реакции от албанските партии срещу това, че с договора те ще загубят идентичността си и ще се наричат македонци. Дамовски уточни, че вече такива настроения показват от по-малката албанска партия – Алианса на албанците на Зиадин Села.", "date": "2018.06.25", "title": "Александър Дамовски, МКД: В Македония ще има предсрочни избори, ако страната не получи дата за започване на преговори с ЕС"}
{"url": "http://www.focus-news.net/news/2018/06/25/2537727/svetla-baryakova-muzeen-kompleks-bansko-deynostite-v-ramkite-na-kulturni-vecheri-traditsii-i-izkustvo-sa-svarzani-s-tova-da-se-pokazhe-na-gostite-na-bansko-kakvi-sa-traditsiite-i-umeniyata-koito-sa-ni-zaveshtani-ot-nashite-predtsi.html", "text": "Дейностите в рамките на Културни вечери „Традиции и изкуство“ са свързани с това да се покаже на гостите на Банско какви са традициите и уменията, които са ни завещани от нашите предци. Това каза за Радио „Фокус“-ПиринСветла Барякова, директор на Музеен комплекс-Банско. Тя допълни, че ще бъде показано на туристите с какво Банско се отличава от останалите български градове, освен с богатото си културно-историческо наследство и т.н. По думите й почти всяка вечер ще има демонстрации на плетиво, на тъкане на гайтани; ще се пеят мъжки и женски песни, защото в Банско пеенето е разделено; ще се показва как се е чесала вълната; въобще как българката е работила, за да осигури всичко необходимо за семейството си; ще се показват характерни за региона танци. Барякова подчерта, че една от най-атрактивните демонстрации е тъкането, която ще се организира почти всяка седмица във Веляновата къща. Тя отбеляза, че тъкането наистина предизвиква все по-голям интерес, защото всеки има възможност да изработи нещо за себе си и след това да си го вземе, а освен това посетителите имат възможност да разгледат и Веляновата къща, която е единствена в България със своите стенописи от периода на Възраждането.\r\nНатали СТЕФАНОВА", "date": "2018.06.25", "title": "Светла Барякова, Музеен комплекс-Банско: Дейностите в рамките на Културни вечери „Традиции и изкуство“ са свързани с това да се покаже на гостите на Банско какви са традициите и уменията, които са ни завещани от нашите предци"}
{"url": "http://www.focus-news.net/news/2018/06/25/2537730/the-guardian-dzhuzepe-konte-predupredi-che-migratsiyata-e-zaplaha-za-zonata-za-svobodno-pridvizhvane-v-es.html", "text": "Италия предупреди, че бъдещето на зоната за безгранично свободно придвижване в Европейския съюз е под заплаха, пише британският вестник The Guardian.\r\nМинистър-председателят на Италия Джузепе Конте заяви, по време на мини срещата на върха на ЕС в Брюксел, че планът, представен от правителството му на срещата, представлява промяна на парадигмата в справянето с миграцията. Но амбициозния му ход за промяна на това, което той нарече остарели правила на ЕС, които управляват кой е отговорен за кандидатите за убежище, е вероятно да срещне опозиция от други страни.\r\nПланът от десет точки, представен от правителството му, възражда много идеи предложени от предишни италиански правителства, като например призива върху всички държави-членки от ЕС за отговорно споделяне на мигранти, спасени в морето, и орязването на европейско финансиране за държави, които отказват приема на мигранти.\r\nЛидерите на 16-те държави от ЕС, които бяха на срещата, представиха образ на единствено. \r\nМинистър-председателят на Испания Педро Санчес заяви, че разговорите са били откровени и открити“, въпреки че не са довели до „никакви конкретни последствия или заключения“.\r\nСрещата в неделя поставя сцената за отдавна планираното събиране на всички европейски лидери в четвъртък, където ще е по-трудно да се маскират дълбоките разделения на Европа по отношения на миграцията. Унгарският министър-председател Виктор Орбан, може да се очаква да повтори своята яростна опозиция към мигрантските квоти, политика опонирана и от други Централноевропейски държави.\r\nПоследната среща не беше само животоспасяваща за Меркел, но и опит за спасяване на зоната за безгранично свободно придвижване на ЕС, която се вижда като едно от върховите постижения на Съюза.\r\nПреди срещата дори да започне, разделенията бяха на показ, след като Италия и Малта си размениха обиди за това коя държава е отговорна невъзможността на кораб с 234 мигранти да пристигне, след като и двете държави му отказаха пристанище.\r\nВ своя десетточков план Рим ще търси разрушаване на връзката между държавата, която спасява мигранти и държавата задължена да обработи исканията за убежище. Според сегашните правила, държава от ЕС е отговорна за обработката на кандидати за убежище на всички нови пристигащи, което постави огромен натиск върху средиземноморските държави, особено Италия и Гърция.\r\nИталианският план призовава всяка държава от ЕС да постави квота за икономически мигранти и заявява, че мигрантски центрове са нужни и в други държави.\r\nИталия също подкрепя идеята за мигрантски лагери в Северна Африка, които да обработват исканията за убежище на хора, спасени в морето. Въпреки че идеята остава на хартия и нито една африканска държава не се е съгласила да приеме такива центрове, идеята генерира много повече консенсус сред лидерите на ЕС, отколкото как да се управляват хора, когато стигнат Европа. Йонислав Дочев", "date": "2018.06.25", "title": "The Guardian: Джузепе Конте предупреди, че миграцията е заплаха за зоната за свободно придвижване в ЕС"}
{"url": "http://www.focus-news.net/news/2018/06/25/2537732/vse-poveche-zheni-ot-pazardzhik-izbirat-migloplastikata-kato-metod-za-razkrasyavane.html", "text": "Миглопластиката е прецизен метод за вграждане на  мигли косъм по косъм и все повече жени от Пазарджик на различни възрасти  избират този метод за разкрасяване, каза за Радио „Фокус“-Пазарджик  Елена Павлова, специалист по естетична козметика .Тя добави ,че този метод прави миглите по-извити и с по-голям обем, а погледа по-изразителен и запленяващ.  Между 100-150  копринени косъмчета се поставят едно по едно върху миглите, а процедурата трае около час и половина. „С миглопластиката погледът Ви ще е неустоим – без спирали и миглоизвивачки. Лепилото е хипоалергенно – без възпаление и дразнене на очите, без дискомфорт, сърбежи и  слепване на мигли. Методът е напълно безвреден ,защото се ползват качествени продукти“,каза още Павлова. Според нея това, което е необходимо да се знае и има предвид е, че миглите, както и косата падат ежедневно. При това положение в рамките на 2-3 месеца те се подновяват по естествен начин. Това е причината, процедурата да се повтаря обикновено в рамките на 4-6 седмици. Тя допълни ,че има различни методи на поставяне, като това са слагане на цели снопчета мигли или миглопластика косъм по косъм. Във вторият метод всеки отделен косъм се вгражда самостоятелно към естествените мигли. Методът косъм по косъм дава по-голяма устойчивост и удължава периода за подновяване на процедурата.\r\nРадослава МУРДЖЕВА", "date": "2018.06.25", "title": "Все повече жени от Пазарджик избират миглопластиката като метод за разкрасяване"}
{"url": "http://www.focus-news.net/news/2018/06/25/2537733/sport-novak-dzhokovich-zagubi-ot-marin-chilich-na-turnira-v-london.html", "text": "Марин Чилич победи Новак Джокович с 2:1 сета на турнира „Куинс клъб“ в Лондон. Хърватинът Чилич стигна до победата след 5:7, 7:6, 6:3 след близо три часа игра. За него това е 18-а титла в кариерата. За Джокович това беше първи финал на ниво ATP от почти година.", "date": "2018.06.25", "title": "Спорт: Новак Джокович загуби от Марин Чилич на турнира в Лондон"}
{"url": "http://www.focus-news.net/news/2018/06/25/2538058/magdalena-miltenova-natsionalno-sdruzhenie-na-avtobusnite-prevozvachi-vreme-e-da-se-razdeli-avtobusniyat-bransh-ot-tovarniya-prevoz.html", "text": "Време е да разделим автобусния бранш от товарния превоз. Това каза в обзорното предаване „Това е България“ на Радио „Фокус“ Магдалена Милтенова, член на контролния съвет на Националното сдружение на автобусните превозвачи в България и председател на Браншовия съюз за стопанска инициатива. „Имаме едно стълкновение, което се случва около хората, които извършват превоз на товари. Те настояват да се обединят с автобусния бранш, при условие, че ние категорично отказваме да се случва нещо подобно. При условие, че дори законът „Макрон“, който те наричат мобилен пакет 1 и мобилен пакет 2, са две различни неща\", отбеляза Милтенова. \"Тоест Европейският съюз разделя бранша на две – на товарни превози и на автобусни превози. И ние в момента оставаме в недоумение от желанието на тези хора да обединят автобусния с товарния превоз, което няма как да се случи\", допълни тя.", "date": "2018.06.25", "title": "Магдалена Милтенова, Национално сдружение на автобусните превозвачи: Време е да се раздели автобусният бранш от товарния превоз"}
{"url": "http://www.focus-news.net/news/2018/06/25/2537731/the-independent-donald-tramp-zayavi-che-mediynoto-otrazyavane-na-sreshtata-mu-s-kim-chen-un-e-bilo-pochti-predatelsko.html", "text": "Президентът на САЩ Доналд Тръмп описа медийното отразяване на срещата си с лидер на Северна Корея Ким Чен-ун като „почти предателско“, след като предприе обичайната си тирада към своите критици по време на телевизионно интервю, пише британският вестник The Independent.\r\nАмериканският президент се похвали, че е виждан като „световен герой“ в Япония, заради „прекрасното споразумение“ постигнато със севернокорейския лидер преди 2 седмици.\r\n„Жалко е, че фалшивите медии я отразяват по начина, по който го правят в момента“, заяви Тръмп.\r\n„Честно казано това, че искаш да знаеш истината, е почти предтелско.. Но ако се слушаш в масовите медии, изглежда сякаш загубих преговорите. Да слушам масовите медии – това нещо най-много ме ядоса“, добави той.\r\nЗапитан по време на интервюто дали се доверява на Ким Чен-ун, президентът отвърна: „Да, мисля че имам много добра връзка с него, имаме много химия, знаете какво значи това. Той гледа как да направи правилното нещо“.\r\n„Вижте какви неща постигнахме, няма изстреляни ракети, Япония ме има за световен герой в страната си“.\r\nТръмп използва интервюто, за да защити политиките си за имиграция, търговски мита и преместване на посолството на САЩ в Ерусалим.\r\nТой заяви, че имиграционната криза е по „вина на демократите“, докато настояваше, че опонентите желаят „престъпността да се изсипе“ в страната, допълвайки: „Имаме нужда от сигурност на границата. Имаме нужда от стената. Тя ще се случи“.\r\nАмериканският президент разкри също, че е игнорирал молбите на други световни лидери да не мести посолството на САЩ в Ерусалим, допълвайки: „В същност се стигна до един момент, в който казах, „обадете ми се пак след седмица“. Йонислав Дочев", "date": "2018.06.25", "title": "The Independent: Доналд Тръмп заяви, че медийното отразяване на срещата му с Ким Чен-ун е било „почти предателско“"}
{"url": "http://www.focus-news.net/news/2018/06/25/2537723/ria-novosti-donald-tramp-prizova-vsichki-strani-da-se-otarvat-ot-targovskite-si-barieri-i-mita.html", "text": "Президентът на САЩ Доналд Тръмп заплаши с допълнителни мерки в областта на търговията против тези страни, които не се отърват от търговските си бариери и мита, предава РИА Новости.\r\n„САЩ настояват всички държави, които са поставили изкуствени търговски бариери и мита върху стоки влизащи в страните им, да премахнат тези бариери и мита или да се изправят пред повече от реципрочни действия от страна на САЩ. Търговията трябва да бъде честна и да престане да бъде еднопосочна улица“, написа американският президент в социалната мрежа „Туитър“. Йонислав Дочев", "date": "2018.06.25", "title": "РИА Новости: Доналд Тръмп призова всички страни да се отърват от търговските си бариери и мита"}
{"url": "http://www.focus-news.net/news/2018/06/25/2537735/signal-za-silna-muzika-stana-povod-za-naprezhenie-mezhdu-tsinagi-i-politsai-v-botevgrad-obzor.html", "text": "Около 23.00 часа в събота е получен сигнал за силна музика в бл. 15 в Ботевград. Когато полицаите отишли на мястото, се оказало, че се е събрала тълпа пред блока, която е започнала да хвърля камъни и дървета по служебните автомобили на служителите на реда. Изпочупени са част от стъклата на колите, а хулиганските действия са били преодолени. При разигралата се ситуация няма пострадали полицейски служители. Бяха установени са 7 души - шестима мъже и една жена, които са били по-активни в създалата се ситуация. По-рано днес те бяха обявени за издирване, а вече са задържани. Версията на близките на участниците в сблъсъка е, че те са били нападнати от полицаите и са били бити от служителите на реда. Твърдят още, е простреляна бременна жена, която наблюдавала случващото се от терасата си. От МВР потвърдиха, че до стрелба не се е стигнало.\r\nВицепремиерът на Република България по обществен ред и сигурност Красимир Каракачанов със публикация в социалните мрежи защити действията на полицаите и настоя в законите на Република България да бъде вкарана тяхната неприкосновеност като неизменно право, релевантно с техните професионални задължения. По думите му маргиналите и екстремните субекти, които не желаят да спазват законите на страната ни, ще бъдат поставяни на мястото им с цялата сила и строгост на закона. Каракачанов заяви още, че на циганизацията, циганската престъпност и безчинствата трябва да се сложи край.", "date": "2018.06.25", "title": "Сигнал за силна музика стана повод за напрежение между цинаги и полицаи в Ботевград (ОБЗОР)"}
{"url": "http://www.focus-news.net/news/2018/06/25/2537724/nezavisimaya-gazeta-aleksandar-lukashenko-otkri-neizvesten-front.html", "text": "Беларуската икономика „се опира на несигурност“, което може да стане причина за загуба на независимостта на страната и дори започването на война, заяви президентът на Беларус Александър Лукашенко, пише руското електронно издание „Независимая газета“.\r\n„Днес вече имаме някаква сигурност в селското стопанство. Стои въпросът как да оцелеем по-дълго, как да вървим напред, за да осигурим ефективно производство и да оцелеем в конкуренция“, призна беларуският президент.\r\nМинистърът на земеделието и храните на Беларус Леонид Заяц от своя страна обясни, че главният проблем на селското стопанство е отсъствието на изпълняваща дисциплина. Вероятно най-добрият начин за подобряване на дисциплината, според държавния глава, е сплашването. „Решихме да го направим – трябва задължително да бъде направен железобетон. Последствие от едно неизпълнение – смърт. Ние – на фронта. Ако не издържим тази година, проваляме се – това значи, че или влизаме в състава на някоя друга държава, или просто ни затриват краката. А да не дава Господ, да се отприщи война, както в Украйна“, заяви той. Лукашенко не уточнява в чий състав би влязъл Беларус в случая на икономически провал и кой може да отприщи война, но според местни наблюдатели, очевидно става на въпрос за Русия.\r\nВъв военновременни условия Лукашенко е дал на чиновниците си кардбланш за каквито и да е действия за възстановяване на реда: „Ако искате – ходете в строя, ако искате – вземете пистолети и въведете порядък тук. Това са ваши проблеми“.\r\nМестни наблюдатели и експертната общност са останали удивени от откровените заявления на беларуския президент. Намеци от подобен род той си е позволявал и преди, но те са били много по-неясни. Йонислав Дочев", "date": "2018.06.25", "title": "„Независимая газета“: Александър Лукашенко откри неизвестен фронт"}
{"url": "http://www.focus-news.net/news/2018/06/25/2538066/magdalena-miltenova-natsionalno-sdruzhenie-na-avtobusnite-prevozvachi-ne-chuhme-nito-edin-argument-ot-kolegite-s-kakvo-branshovata-kamara-shte-bade-polezna.html", "text": "Не чухме нито един аргумент от колегите с какво браншовата камара ще бъде полезна. Това каза в обзорното предаване „Това е България“ на Радио „Фокус“ Магдалена Милтенова, член на контролния съвет на Националното сдружение на автобусните превозвачи в България и председател на Браншовия съюз за стопанска инициатива. „Преди колегите да излязат на протест, ще бъде добре да излязат и да аргументират тезата си. Днешната пресконференция за нас е компрометирана още със самото присъствие на господин Пиронков, който се представи за председател на Националното сдружение на автобусните превозвачи, което знаете, че е един от организаторите на протеста и в което всъщност членовете са свалили отдавна доверието си от него и са избрали госпожа Топалова за председател на Управителния съвет. Това, че на документ все още в Агенцията по вписванията не е извършено, не означава, че общото събрание е делегирало правомощия на господин Пиронков“, коментира Милтенова. „Така че цялата позиция, която той днес е изразил на пресконференцията, е неговата лична позиция, а не е позицията на общото събрание на сдружението“, допълни тя. „Ние смятаме тази пресконференция изцяло за компрометирана. Още повече, че очаквахме да чуем от колегите тяхната позиция за тази браншова камара. Всъщност ние не чухме нищо подобно, нито един мотив, нито един аргумент, с който това нещо ще бъде полезно на бранша“, посочи още Магдалена Милтенова. „Напротив, чухме само едни словоизлияния по отношение на колегата Ивайло Константинов“, каза тя и допълни, че те не са обвързани по никакъв начин с Миролюб Столарски и Ивайло Константинов. Магдалена Милтенова помоли задочно, ако те имат личен конфликт, да го решат индивидуално, без да намесват бранша в него.", "date": "2018.06.25", "title": "Магдалена Милтенова, Национално сдружение на автобусните превозвачи: Не чухме нито един аргумент от колегите с какво браншовата камара ще бъде полезна"}
{"url": "http://www.focus-news.net/news/2018/06/25/2537737/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Президентът на Сирия Башар Асад обясни защо Западът така яростно е подхванал темата за използването на химически оръжия в страната му. По негово мнение тези „приказки“ са нужни на недоброжелателите на Дамаск, за да се реабилитират, когато водените от тях терористи сдадат позициите си, пише руският вестник „Правда“.\r\n„Страната се сбогува с този вид оръжия още преди пет години“, подчерта Асад в интервю с журналистката Ирада Зейналов за руската телевизия „НТВ“. „А всички тези „истории“ – са част от политиките на сирийските неприятели, желаещи зло на страната“.\r\nПо думите на сирийския лидер, ситуацията около химическите е само оправдание и повод за атака към сирийската армия. И ако тя достойно отговаря, блокира и обезврежда терористи, то започва следващата „серия“ приказки, поясни Асад.\r\nПреди няколко дни „Правда“ съобщи за изявлението на началника на войската за радиационна, химическа и биологическа защита към Въоръжените сили на Русия Игор Кирилов за това, че „зарин“-ът е нарочно смесен в проби от сирийския град Хан Шайхун. Целта на провокаторите е била да обвинят Дамаск в нападение над селището.\r\nКирилов приведе няколко довода. Първо, размерът на фуниите не съвпада с тези, които оставят опасното вещество „зарин“. Второ, населението след удара е било без специална защита, но в пълното си здраве. А „зарин“-ът поразява всеки, който се намира в зоната на удара.\r\nИнцидентът в Хан Шайхун се случи през пролетта на 2017 година. Западът обвини Сирия в химическа атака. Дамаск не призна вината си, защото не разполага с химическо оръжие.\r\n*** Беларуската икономика „се опира на несигурност“, което може да стане причина за загуба на независимостта на страната и дори започването на война, заяви президентът на Беларус Александър Лукашенко, пише руското електронно издание „Независимая газета“.\r\n„Днес вече имаме някаква сигурност в селското стопанство. Стои въпросът как да оцелеем по-дълго, как да вървим напред, за да осигурим ефективно производство и да оцелеем в конкуренция“, призна беларуският президент.\r\nМинистърът на земеделието и храните на Беларус Леонид Заяц от своя страна обясни, че главният проблем на селското стопанство е отсъствието на изпълняваща дисциплина. Вероятно най-добрият начин за подобряване на дисциплината, според държавния глава, е сплашването. „Решихме да го направим – трябва задължително да бъде направен железобетон. Последствие от едно неизпълнение – смърт. Ние – на фронта. Ако не издържим тази година, проваляме се – това значи, че или влизаме в състава на някоя друга държава, или просто ни затриват краката. А да не дава Господ, да се отприщи война, както в Украйна“, заяви той. Лукашенко не уточнява в чий състав би влязъл Беларус в случая на икономически провал и кой може да отприщи война, но според местни наблюдатели, очевидно става на въпрос за Русия.\r\nВъв военновременни условия Лукашенко е дал на чиновниците си кардбланш за каквито и да е действия за възстановяване на реда: „Ако искате – ходете в строя, ако искате – вземете пистолети и въведете порядък тук. Това са ваши проблеми“.\r\nМестни наблюдатели и експертната общност са останали удивени от откровените заявления на беларуския президент. Намеци от подобен род той си е позволявал и преди, но те са били много по-неясни.\r\n*** Българският министър-председател Бойко Борисов заяви, че е впечатлен от инфраструктурата, която е създадена от руските власти за Световното първенство по футбол, пише  „РБК Дейли“.\r\n„Впечатлен съм от инфраструктурата, която е създадена за толкова кратък срок“, заяви Борисов. Говорейки за бойкота на Световното първенство от страна на някои западни страни, той отбеляза, че се радва, „че не са предприети някакви глупави действия, макар и да имаше намерения“.\r\nНа 21 юни министърът на външните работи на Литва Линас Линкявичус заяви, че призивите да се бойкотира Световното първенство в Русия не са подействали. Той заяви, че е лоша идея Мондиалът да се провежда в нея, защото според него властите на страната използват спорта като средство за пропаганда.\r\n***", "date": "2018.06.25", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/06/25/2537738/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Италия предупреди, че бъдещето на зоната за безгранично свободно придвижване в Европейския съюз е под заплаха, пише британският вестник The Guardian.\r\nМинистър-председателят на Италия Джузепе Конте заяви, по време на мини срещата на върха на ЕС в Брюксел, че планът, представен от правителството му на срещата, представлява промяна на парадигмата в справянето с миграцията. Но амбициозния му ход за промяна на това, което той нарече остарели правила на ЕС, които управляват кой е отговорен за кандидатите за убежище, е вероятно да срещне опозиция от други страни.\r\nПланът от десет точки, представен от правителството му, възражда много идеи предложени от предишни италиански правителства, като например призива върху всички държави-членки от ЕС за отговорно споделяне на мигранти, спасени в морето, и орязването на европейско финансиране за държави, които отказват приема на мигранти.\r\nЛидерите на 16-те държави от ЕС, които бяха на срещата, представиха образ на единствено. \r\nМинистър-председателят на Испания Педро Санчес заяви, че разговорите са били откровени и открити“, въпреки че не са довели до „никакви конкретни последствия или заключения“.\r\nСрещата в неделя поставя сцената за отдавна планираното събиране на всички европейски лидери в четвъртък, където ще е по-трудно да се маскират дълбоките разделения на Европа по отношения на миграцията. Унгарският министър-председател Виктор Орбан, може да се очаква да повтори своята яростна опозиция към мигрантските квоти, политика опонирана и от други Централноевропейски държави.\r\nПоследната среща не беше само животоспасяваща за Меркел, но и опит за спасяване на зоната за безгранично свободно придвижване на ЕС, която се вижда като едно от върховите постижения на Съюза.\r\nПреди срещата дори да започне, разделенията бяха на показ, след като Италия и Малта си размениха обиди за това коя държава е отговорна невъзможността на кораб с 234 мигранти да пристигне, след като и двете държави му отказаха пристанище.\r\nВ своя десетточков план Рим ще търси разрушаване на връзката между държавата, която спасява мигранти и държавата задължена да обработи исканията за убежище. Според сегашните правила, държава от ЕС е отговорна за обработката на кандидати за убежище на всички нови пристигащи, което постави огромен натиск върху средиземноморските държави, особено Италия и Гърция.\r\nИталианският план призовава всяка държава от ЕС да постави квота за икономически мигранти и заявява, че мигрантски центрове са нужни и в други държави.\r\nИталия също подкрепя идеята за мигрантски лагери в Северна Африка, които да обработват исканията за убежище на хора, спасени в морето. Въпреки че идеята остава на хартия и нито една африканска държава не се е съгласила да приеме такива центрове, идеята генерира много повече консенсус сред лидерите на ЕС, отколкото как да се управляват хора, когато стигнат Европа.\r\n*** Президентът на САЩ Доналд Тръмп описа медийното отразяване на срещата си с лидер на Северна Корея Ким Чен-ун като „почти предателско“, след като предприе обичайната си тирада към своите критици по време на телевизионно интервю, пише британският вестник The Independent.\r\nАмериканският президент се похвали, че е виждан като „световен герой“ в Япония, заради „прекрасното споразумение“ постигнато със севернокорейския лидер преди 2 седмици.\r\n„Жалко е, че фалшивите медии я отразяват по начина, по който го правят в момента“, заяви Тръмп.\r\n„Честно казано това, че искаш да знаеш истината, е почти предтелско.. Но ако се слушаш в масовите медии, изглежда сякаш загубих преговорите. Да слушам масовите медии – това нещо най-много ме ядоса“, добави той.\r\nЗапитан по време на интервюто дали се доверява на Ким Чен-ун, президентът отвърна: „Да, мисля че имам много добра връзка с него, имаме много химия, знаете какво значи това. Той гледа как да направи правилното нещо“.\r\n„Вижте какви неща постигнахме, няма изстреляни ракети, Япония ме има за световен герой в страната си“.\r\nТръмп използва интервюто, за да защити политиките си за имиграция, търговски мита и преместване на посолството на САЩ в Ерусалим.\r\nТой заяви, че имиграционната криза е по „вина на демократите“, докато настояваше, че опонентите желаят „престъпността да се изсипе“ в страната, допълвайки: „Имаме нужда от сигурност на границата. Имаме нужда от стената. Тя ще се случи“.\r\nАмериканският президент разкри също, че е игнорирал молбите на други световни лидери да не мести посолството на САЩ в Ерусалим, допълвайки: „В същност се стигна до един момент, в който казах, „обадете ми се пак след седмица“.\r\n*** Лидерът на Лейбъристката партия Джереми Корбин е под напрежение, след като беше призован от свои привърженици да противоречи на волята на хората и да подкрепи втори референдум от група, която е против Брекзит, призоваваща за избирането на „радикално лейбъристко правителство“, пише британският всекидневник The Daily Express.\r\nЧленове на крайнолявата групировка „Momentum“ са сред тези, призоваващи Лейбъристката партия да се отклони от „самоубийствения“ Брекзит на Консервативната партия, като подкрепи „народния вот“ за финалното споразумение с Брюксел.\r\nПлановете на „Оставащите“ (група, която води кампания за оставане в ЕС) за „Лейбъристи за народен вот“ призовава за „опция да се остане в ЕС, ако гласоподавателите отхвърлят споразумението“.\r\nГрупата, която съдържа членове на левичарската организация „Momentum“, която подкрепя Корбин, иска партията да постави ясна дистанция между себе си и Консервативната партията.\r\nОрганизацията иска официалната позиция на Лейбъристите да бъде против финалната сделка за Брекзит на британския премиер Тереза Мей, ако сделката не срещне „шестте условия“ на партията.\r\nОт „Momentum“ след това смятат да проведат кампания за „публичен вот върху сделката, с опция да се остане в ЕС, ако гласоподавателите я отхвърлят“.\r\nНо групата твърди, че първият ѝ приоритет е избирането на „радикално лейбъристко правителство“.\r\nЧленът на „Momentum“ Майкъл Чесъм, който е работил за втората кампания на Корбин за лидер на Лейбъристите, е поддръжник на групата.\r\n„Брекзитът на консерваторите ще бъде разрушителен за перспективата за радикално лейбъристко правителство – това ще дерегулира и свие икономиката и ще нападне работническата класа и мигрантите. Не можем да игнорираме това повече – и много хора, които не са твърди „оставащи“ ще стигнат до същия извод“, заяви Чесъм.\r\nМануел Кортес, генерален секретар на профсъюз, заяви че скорошните притеснения за Брекзит повдигнати от „Airbus“, „Siemens“ и „CBI“ са били „събуждане по телефона за нашето движение да се бори със зъби и нокти“.\r\nТой добави: „Единственият Брекзит предлаган от консерваторите е самоубийствен такъв. Той ще унищожи работните места, нашата производствена индустрия и правата на работниците“.\r\n„Няма нищо в Брекзит за работещите хора. Затова сега виждаме увеличаващ се брой профсъюзи, които излизат срещу него“, заяви още Кортес.\r\n***", "date": "2018.06.25", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/06/25/2537739/sport-lyuis-hamiltan-specheli-gran-pri-na-frantsiya-i-otnovo-e-lider-v-klasiraneto.html", "text": "Пилотът на Мерцедес Люис Хамилтън спечели Гран При на Франция на пистата „Пол Рикар“, която се завръща в календара на Формула 1 за първи път от 28 години. Победата на британския пилот и проблемите на основния му конкурент Себастиен Фетел от \r\nФерари, който завърши 5-и, позволи на Хамилтън да си върне първото място в генералното класиране със 145 точки, на 12 пред Фетел. Следващото състезание ще бъде Гран При на Австрия на 1 юли.", "date": "2018.06.25", "title": "Спорт: Люис Хамилтън спечели Гран При на Франция и отново е лидер в класирането"}
{"url": "http://www.focus-news.net/news/2018/06/25/2537734/the-daily-express-dzheremi-korbin-beshe-prizovan-ot-da-podkrepi-vtori-referendum-za-brekzit-ot-privarzhenitsi.html", "text": "Лидерът на Лейбъристката партия Джереми Корбин е под напрежение, след като беше призован от свои привърженици да противоречи на волята на хората и да подкрепи втори референдум от група, която е против Брекзит, призоваваща за избирането на „радикално лейбъристко правителство“, пише британският всекидневник The Daily Express.\r\nЧленове на крайнолявата групировка „Momentum“ са сред тези, призоваващи Лейбъристката партия да се отклони от „самоубийствения“ Брекзит на Консервативната партия, като подкрепи „народния вот“ за финалното споразумение с Брюксел.\r\nПлановете на „Оставащите“ (група, която води кампания за оставане в ЕС) за „Лейбъристи за народен вот“ призовава за „опция да се остане в ЕС, ако гласоподавателите отхвърлят споразумението“.\r\nГрупата, която съдържа членове на левичарската организация „Momentum“, която подкрепя Корбин, иска партията да постави ясна дистанция между себе си и Консервативната партията.\r\nОрганизацията иска официалната позиция на Лейбъристите да бъде против финалната сделка за Брекзит на британския премиер Тереза Мей, ако сделката не срещне „шестте условия“ на партията.\r\nОт „Momentum“ след това смятат да проведат кампания за „публичен вот върху сделката, с опция да се остане в ЕС, ако гласоподавателите я отхвърлят“.\r\nНо групата твърди, че първият ѝ приоритет е избирането на „радикално лейбъристко правителство“.\r\nЧленът на „Momentum“ Майкъл Чесъм, който е работил за втората кампания на Корбин за лидер на Лейбъристите, е поддръжник на групата.\r\n„Брекзитът на консерваторите ще бъде разрушителен за перспективата за радикално лейбъристко правителство – това ще дерегулира и свие икономиката и ще нападне работническата класа и мигрантите. Не можем да игнорираме това повече – и много хора, които не са твърди „оставащи“ ще стигнат до същия извод“, заяви Чесъм.\r\nМануел Кортес, генерален секретар на профсъюз, заяви че скорошните притеснения за Брекзит повдигнати от „Airbus“, „Siemens“ и „CBI“ са били „събуждане по телефона за нашето движение да се бори със зъби и нокти“.\r\nТой добави: „Единственият Брекзит предлаган от консерваторите е самоубийствен такъв. Той ще унищожи работните места, нашата производствена индустрия и правата на работниците“.\r\n„Няма нищо в Брекзит за работещите хора. Затова сега виждаме увеличаващ се брой профсъюзи, които излизат срещу него“, заяви още Кортес. Йонислав Дочев", "date": "2018.06.25", "title": "The Daily Express: Джереми Корбин беше призован от да подкрепи втори референдум за Брекзит от привърженици"}
{"url": "http://www.focus-news.net/news/2018/06/25/2537736/pravdaru-bashar-asad-obyasni-zashto-zapadat-prikazva-za-himicheski-orazhiya.html", "text": "Президентът на Сирия Башар Асад обясни защо Западът така яростно е подхванал темата за използването на химически оръжия в страната му. По негово мнение тези „приказки“ са нужни на недоброжелателите на Дамаск, за да се реабилитират, когато водените от тях терористи сдадат позициите си, пише руският вестник „Правда“.\r\n„Страната се сбогува с този вид оръжия още преди пет години“, подчерта Асад в интервю с журналистката Ирада Зейналов за руската телевизия „НТВ“. „А всички тези „истории“ – са част от политиките на сирийските неприятели, желаещи зло на страната“.\r\nПо думите на сирийския лидер, ситуацията около химическите е само оправдание и повод за атака към сирийската армия. И ако тя достойно отговаря, блокира и обезврежда терористи, то започва следващата „серия“ приказки, поясни Асад.\r\nПреди няколко дни „Правда“ съобщи за изявлението на началника на войската за радиационна, химическа и биологическа защита към Въоръжените сили на Русия Игор Кирилов за това, че „зарин“-ът е нарочно смесен в проби от сирийския град Хан Шайхун. Целта на провокаторите е била да обвинят Дамаск в нападение над селището.\r\nКирилов приведе няколко довода. Първо, размерът на фуниите не съвпада с тези, които оставят опасното вещество „зарин“. Второ, населението след удара е било без специална защита, но в пълното си здраве. А „зарин“-ът поразява всеки, който се намира в зоната на удара.\r\nИнцидентът в Хан Шайхун се случи през пролетта на 2017 година. Западът обвини Сирия в химическа атака. Дамаск не призна вината си, защото не разполага с химическо оръжие. Йонислав Дочев", "date": "2018.06.25", "title": "„Правда.ru“: Башар Асад обясни защо Западът „приказва“ за химически оръжия"}
{"url": "http://www.focus-news.net/news/2018/06/25/2537741/yambol-pozhar-plamna-v-park-bakadzhika-obzor.html", "text": "Сигналът за огъня е постъпил около 14.10 часа в неделя. Веднага към мястото на пожара са изпратени 3 екипа на пожарната, както и екипи на „Горско стопанство“, които са с техни автомобили, специализирани за пожарогасене, се борят с овладяването на пожара. Кметът на Община Тунджа Георги Георгиев обясни, че огънят е възникнал в бивше сечище, но не опасен за населението. \r\nМалко преди 18.00 часа огънят беше овладян. Пожарът засегна площ от около 30 дка, като огънят е горял само във вътрешността на сечището, не са обхванати горски масиви. Причините за възникването му предстоят да бъдат изяснени. На място през нощта остава автомобил на „Горско стопанство“, който ще наблюдава да не възникват нови опасности от запалване. \r\nЦветелин ДИМИТРОВ", "date": "2018.06.25", "title": "Ямбол: Пожар пламна в парк \"Бакаджика\" (ОБЗОР)"}
{"url": "http://www.focus-news.net/news/2018/06/25/2537742/pregled-na-mezhdunarodnite-novini-do-6-chasa-agentsiya-fokus.html", "text": "Президентът на Турция Реджеп Тайип Ердоган и неговата Партия на справедливостта и развитието (ПСР) са победители на президентските и парламентарни избори в страната, след като 99% от гласовете са обработени.\r\nЗа преизбрания турския президент Реджеп Ердоган са гласували 52,5% от избирателите, на второ място остава кандидатът на Републиканската народна партия Мухарем Индже с 30,7%, на трето място се изкачва Селахатин Демирташ от Демократическата партия на народите с 8,4%, а четвърта остава Мерал Акшенер от „Добрата партия“ със 7,3% от гласовете.\r\nСред партиите на парламентарните избори победител е Партията на справедливостта и развитието с 42,5%, на второ място остава Републиканската народна партия с 22,7%, а Демократическата партия на народите се изкачва до третото място събирайки 11,6% от гласовете. На четвърто място остава Партията на националното действие с 11,1% от гласовете, а на пето е \"Добрата партия\" с 10,0%.\r\nИзбирателната активност на изборите е 86,7%.\r\n*** Президентът на Турция Реджеп Тайип Ердоган обяви победа в президентските избори в неделя и заяви, че управляващата му партия е спечелила мнозинство в парламента.\r\n„Неофициалните резултати в изборите станаха ясни. Според тях нацията ми повери задачите и отговорностите на президентството“, заяви Ердоган в своята резиденция в Истанбул, допълвайки че алиансът, воден от неговата Партия на справедливостта и развитието, е спечелила мнозинство в парламента.\r\n***  Италия иска всички страни от ЕС да приемат част от икономическите мигранти, влизащи в Съюза или да получават по-малко европейски средства. Това е част от италианското предложение, представено от неформалната мини среща на високо равнище на ЕС в Брюксел.\r\nДокументът, който ще бъде представен на 15-те други европейски лидери, пристигнали в Брюксел да обсъдят миграцията, изброява 10 точки, за които Рим свята, че ще решат проблема.\r\n„Всяка страна установява входяща квота за икономическите мигранти. Това е принцип, който трябва да се уважава, а адекватни контрамерки ще се наложат за плащанията на държавите, които не приемат бежанци“, пише в документа.\r\nВ него се изяснява, че Италия иска промени в т.нар. Дъблински регулации, които установяват правилата за управление на мигрантите и бежанците, влизащи в ЕС. Според правилата страната, от където бежанците навлизат в ЕС е отговорна за тях.\r\n„Който пристига в Италия, пристига в Европа“, пише в предложението на Италия. Според нея ЕС трябва да има обща отговорност за спасените в морето. Призовава се за създаване на центрова за мигранти в другите страни от ЕС, посочвайки се, че те не трябва да се изграждат единствено в Италия и в Испания.\r\n*** Няколко от лидерите на страните членки на ЕС подкрепиха плановете мигрантите, идващи към съюза да бъдат проверявани в Южна Африка и на Балканите, за да се види дали имат право на убежище. По време на спешна среща, посветена на миграцията в Брюксел, група от 16 страни, водени от Франция и Германия влязоха в спор който да бъде отговорен за мигрантите, пристигащи в Европа – най-вече в Италия, Испания и Гърция и доколко трябва да се помага от страна на другите държави членки.\r\nПрезидентът на Франция Еманюел Макрон заяви, че „методът, който ще приемем, включва работа със старите на транзит и произход извън ЕС“. Той спомена Либия – основната страна, през която минават африканските мигранти към Европа, други страни от „черния континент“, както и Балканите.  Според него кризата с мигрантите е и „политическа,   през която в момента Европа и ЕС преминават“.\r\nМинистър-председателите на Дания, Белгия и Люксембург Ларс Льоке Расмусен, Шарл Мишел и Савие Бетел подкрепиха идеята усилията за справяне с миграцията да се насочат извън ЕС, макар и да посочиха необходимостта международното право да се спазва. \r\nГерманският канцлер Ангела Меркел, която се бори с домашна политическа криза с коалиционните си партньори, изрази надежда, че по време на срещата на високо равнище на ЕС в четвъртък ще се постигне задълбочено и обширно споразумение за справяне с мигрантите.  \r\nИталианският министър-председател Джузепе Конте представи план, който представлява „промяна в парадигмата“ как Европа се справя с миграцията. Той призова към изменения на правилата на ЕС, според които молбите за убежище на мигрантите се обработват от първата страна на Съюза, в която попаднат.\r\nКакто се случва винаги с миграционните въпроси в Европа, дори и срещата в Брюксел не бе приета от всички. Чешката република, Унгария, Полша и Словакия отказаха да участват на събирането в Брюксел и отказват да приемат каквито и да е мигранти.\r\n***  Дипломатическият натиск върху Франция да не блокира присъединяването на Македония към ЕС и НАТО все още не дава конкретни резултати. Дипломатически източници съобщават, че окончателното решение ще бъде съобщено от президента Еманюел Макрон по време на срещата на високо равнище на ЕС на 28 юни в Брюксел.\r\nНа интернет страницата на Държавния департамент на САЩ се съобщава, че държавният секретар Майк Помпео е поискал от френския външен министър Жан-Ив льо Дриан, да подкрепи поканата от НАТО за присъединяване на Македония, както и за откриване на преговорите за членството на страната в ЕС.\r\nУниверситетският преподавател и бивш посланик на Македония в ЕС Нано Ружин заяви, че Европейският съюз е изправен пред много собствени проблеми, преди всичко свързани с мигрантската криза и че това може да заличи успеха на Зоран  Заев и на Алексис Ципрас. Предвид силното международно лобиране за насърчаване на нашата Македония, оценката на шанса му страната да получи дата за преговори следващата седмица са 50:50.\r\nУтре гръцкият външен министър Никос Коцияс ще изпрати писма до ЕС и НАТО и ще потвърди, че Гърция няма да се противопостави на интеграцията на Македония.\r\n***  След половин година Българското председателство в Съвета на ЕС приближава края си и. Въпреки, че все още има една важна седмица до края му, кулминираща на срещата на високо равнище на Европейския съвет в Брюксел на 28 и 29 юни, може да се каже, че страната е постигнала силни резултати.\r\n„Поехме председателството във важен и труден момент за ЕС, когато единството продължава да е най-важно“, заяви посланикът на България в Белгия Мая Добрева. „Предизвикателствата, произтичащи от Брекзит, разминаващите се гледни точки по някои ключови въпроси, сложната среда на международна сигурност направиха задачата особено предизвикателна“, допълни тя.\r\nБългария е поставила редица приоритети за „по-сигурна, стабилна и солидарна Европа“. „Не очаквахме чудеса и целта ни бе да се започне открит и честен диалог във всички организации в Съвета в духа на партньорство и доверие“, допълни дипломатът.\r\nТя посочи, че българското председателство се е занимавало с над 100 тристранни срещи по законодателни предложения с представители на Европейския парламент, Европейската комисия и Съвет.\r\nПо време на председателството са приети и влезли в сила няколко законодателни акта, свързани с единния пазар, околната среда, мобилността, научните изследвания и образованието, цифровия единен пазар. Постигнат е напредък и по важни въпроси в икономическата, социалната, финансовата област, областта на сигурността и правосъдието.\r\n„Един от ключовите успехи бе политическото споразумение с Европейския парламент относно Директивата за командированите работници в областта на услугите. След не по-малко от 9 тристранни срещи с Европейската комисия и Европейския парламент и работата на три председателства България успя да намери правилния баланс между всички“, убедена е Добрева.\r\nДирективата установява принципа на равно заплащане за еднакъв труд, извършен на едно и също място, като същевременно гарантира по-голяма правна сигурност както за работниците, така и за работодателите.\r\n„Друг важен принос в социалната сфера е споразумението за законодателно предложение, свързано с регулираните професии“, посочи посланикът. Това е тема, засягаща близо 50 милиона европейски граждани с такива професии в области като медицината, фармацията, архитектурата и много други.\r\nПо време на българското председателство Европейският съюз навлезе в период на ключови преговори не само по отношение на финансовите аспекти на многогодишната финансова рамка след 2020 г., но и по отношение на визията за своите приоритети и действия през следващото десетилетие.\r\n„Значението на политиката на сближаване бе сред ключовите послания, изпратени в разговорите за новата финансова рамка. Работихме усилено и за да гарантираме, че Общата селскостопанска политика остава силен инструмент с доказана добавена стойност“,  смята Добрева.\r\nМиграцията остава ключово предизвикателство за ЕС днес. Посланик Добрева подчерта, че България е положила много усилия по въпроса за миграцията с цел постигане на цялостна реформа на Общата европейска система за убежище.\r\nБългария, съсед страните кандидатки за членство в ЕС от Западните Балкани, обърна специално внимание на напредъка на процеса на присъединяване.\r\n„Радваме се, че успяхме да върнем региона в дневния ред на ЕС и да потвърдим подкрепата на ЕС за европейската перспектива на страните от Западните Балкани. Срещата на високо равнище на 17 май в София беше първото събиране на лидерите на държавите-членки на ЕС и на страните от региона след Солун през 2003 г.“, припомни тя.\r\nТя вярва, че България е поставила инерция, която ще бъде поета от следващите председателства. „Нашата цел е да изпратим силни послания, потвърждаващи постигнатия напредък и насърчаване на продължаването на усилията по пътя на ЕС“.\r\nОсвен ако никоя държава-членка няма да използва ветото си на заседанието на Съвета по общи въпроси във вторник, Съветът се очаква да одобри препоръките на Комисията за започване на преговори за присъединяване с Албания и Македония.\r\n*** Миграционната криза в Европейския съюз премина в политическа фаза, независимо от това че количеството пристигащи мигранти е значително по-ниско от това през 2015 година, заяви президентът на Франция Еманюел Макрон по време на срещата на върха в Брюксел посветена на миграцията в ЕС.\r\n„Ситуацията с пристигащите мигранти е значително по-добра, отколкото през 2015 година, но кризата сега премина в политически стадий. Предизвикателството пред нас е политическият натиск, който се усеща в отделните страни от ЕС. Вторият проблем се състои във вътрешното движение на мигрантите в Евросъюза“, заяви Макрон.\r\nВ същото време той призна, че не е обсъждан никакъв общ план за действие по време на срещата. „Нямаме общ план. Всеки изрази своето мнение и всички потвърдиха стремежа си за работа към разрешаване на европейската криза“, допълни френският президент.\r\nТой също посочи, че ЕС не може да отстъпи от своите ценности и е длъжен да разреши миграционната криза, опирайки се на принципа на европейска солидарност.\r\n*** Върховният представител на ЕС по въпросите на външната политика и сигурността Федерика Могерини беше домакин в Брюксел на срещата на върха между президента на Сърбия Александър Вучич и косовският му колега Хашим Тачи.\r\nМогерини, Вучич и Тачи са провели интензивна дискусия върху рамката за споразумение за нормализация на отношенията между двете страни. Те са се съгласили да засилят работния процес в предстоящите седмици, се казва в прессъобщението публикувано от офиса на Федерика Могерини след срещата.\r\nСлед срещата двамата президенти направиха коментари. Хашим Тачи заяви, че срещата му с Александър Вучич е била сложна, имайки предвид че са били обсъждани столетни проблеми между сърби и албанци. „Знам, че с едно потенциално споразумение двете страни могат да спечелят много, но се опасявам че ако никакво споразумение не бъде постигнато ще загубим, защото ще навредим на европейското си бъдеще, ще го отложим и ще останем изолирани“, заяви той.\r\n„Не можем да останем жертви на горчивото минало, а трябва да гледаме напред към бъдещето за нашата страна и нашите граждани. Сега е правилният момент и ако изпуснем този шанс, ще струва скъпо и на двете страни. Днес дискутирахме конкретни въпроси, обсъдихме и варианти за това как да продължим към финалната фаза на диалога, за да намерим решение между двата ни народа. Живеем близо един до друг и се познаваме. Искаме да изградим нормални отношения“, допълни косовският президент.\r\nСръбският президент Вучич, от своя страна, заяви че решението между Косово и Сърбия трябва да бъде рационално и всички проблеми трябва да се решат мирно.\r\n„Постигнахме съгласие, че всички проблеми трябва да се решат мирно и с взаимно уважение. Това е много важно за косовските сърби и за всички граждани на Сърбия. Обсъдихме фокуса на диалога, за да докажем че можем да дискутираме и да работим върху решението на отворените въпроси. Не съм оптимист, но засегнахме много проблеми“, заяви Вучич.\r\nТой потвърди, че диалогът с Косово и ЕС ще бъде засилен.\r\n*** Канцлерът на Германия Ангела Меркел заяви, след срещата в Брюксел посветена на проблемите с миграцията в Европейския съюз, че бежанците не могат да избират къде да кандидатстват за убежище.\r\nПред журналисти тя заяви, че е имало „много добра воля“ за обсъждане на различията в ЕС по въпроса с миграцията. Меркел отбеляза, че Съюзът иска европейски решения там, където са възможни. Според нея ЕС трябва да обмисли двустранни сделки на местата, където други варианти не са приложими. Тя посочи Либия и Турция като добри примери за двустранни сделки с държави, които не са член на ЕС.\r\n„Обсъдихме Операция София и прогреса в укрепването на либийската брегова охрана. Ясно показахме, че тази охрана трябва да работи наистина ефективно и че ние, разбира се, трябва да подкрепим Либия“, заяви Меркел.\r\nВъпреки критиките по отношение на споразумението за миграция между ЕС и Турция, германският канцлер заяви, че Съюзът трябва да изплати втория транш по споразумението.\r\n„Колкото до на нашите отношения с държавите на произход или транзитните държави, отново се убедихме днес, че споразумението между ЕС и Турция е за пример, но трябва да изплатим втория си транш, за да може Турция да изпълни трудната си задача да подкрепя бежанците с помощ от Европа“, заяви Меркел.\r\n*** Министър-председателят на Гърция Алексис Ципрас призова за ревизия на европейската система за предоставяне на убежище, за да може тежестта на грижите за бежанци да бъде споделена по-справедливо.\r\nГръцкият премиер присъства на неформалната среща на държавни лидери в Брюксел посветена на миграцията в Европейския съюз.\r\nСпоред правителствените източници, предложенията на Ципрас са включвали по-голяма подкрепа за страните първоприемници на мигранти в Европа, подкрепа за транзитните държави и държавите на произход на бежанците, както и замяната на граничната агенция „Фронтекс“ със силна Европейска гранична и брегова охрана.\r\nТой е изразил сериозни резерви относно предложенията за центрове за задържане на бежанци от „затворен тип“ извън ЕС.\r\nЦипрас  е отбелязал, че миграционният и бежански въпрос е европейско предизвикателство, което изисква европейско решение. Според него, едностранните действия подриват Европа, не водят до решения и подсилват антиевропейските и консервативни подходи.\r\nГръцкият премиер е призовал за европейска инициатива на няколко нива върху този въпрос, поне от тези, които все още желаят Европа да разрешава проблемите си колективно.\r\n*** Лидерите на 16 държави оцеляха „откровените разговори“ на спешната среща посветена на имиграцията в Брюксел и излязоха със замазката на общата цел, докато Европейският съюз влиза в потенциално жизненоважна седмица за своето единство.\r\nКанцлерът на Германия Ангела Меркел заяви, че срещата е разкрила „много добра воля“ за разрешаване на различията върху това как да се ръководят бежанците и икономическите мигранти, които са готови да рискуват живота си, за да стигнат до Европа.\r\nЛидерите на няколко други държави се присъединиха към Италия и Франция в одобрението си за идеята за създаване на центрове в Африка, които да наблюдават потенциалните търсачи на убежище, преди те да тръгнат към друг континент.\r\nРазговорите бяха „откровени и отворени“, но „нямаме никакви конкретни последствия или заключения“, заяви испанският министър-председател Педро Санчес.\r\nПреобладаващите честност и доброжелателност на показ в неделя намаляват с малко залозите за пълната среща на върха на ЕС, започваща в четвъртък. Четири държави-членки в Източна Европа отказаха да вземат участие в срещата, заради изискванията да вземат повече търсещи убежище мигранти, за да улеснят тежестта другаде.\r\nНовият италиански премиер Джузепе Конте представи план, който оспорва, че сегашните правила за убежище на ЕС са остарели и „парадоксални“.\r\nНастоящите правила определят, че мигрантите могат да кандидатстват за убежище само в страната, в която първо са пристигнали, която обикновено е Италия или Гърция.\r\nКонте заяви, че неговото предложение от десет точки ще бъде „промяна на парадигмата“ в това как Европа подхожда към миграцията и че той е „определено доволен“ от изхода на срещата в неделя.\r\n„Дадохме правилната посока за дебата, който е в ход. Ще се видим отново в четвъртък“, заяви той.\r\nАнгела Меркел и френският президент Еманюел Макрон изразиха малка надежда, че ще успеят да съберат всички 28 държави зад единен имиграционен план на предстоящата среща на върха.\r\nМеркел, която се бори с вътрешна политическа криза със своя коалиционен партньор върху миграцията, заяви че търси „двустранни и тристранни“ споразумения, за да се справи с краткосрочния миграционен натиск.\r\nДържавите от ЕС, според нея, трябва да потърсят „как можем да си помогнем един на друг без винаги да трябва да чакаме всички 28, а да мислим какво е важно за кого“.\r\nИдеята за наблюдение на търсещите убежище в Северна Африка получи подкрепа от няколко лидера сред ескалиращото напрежение, което заплашва да подрине кохезията на ЕС.\r\nПарадоксално, имиграционните политики на ЕС получават обновено внимание, докато броят на новопристигнали в Европа е паднал значително.\r\nВърховният комисариат на ООН за бежанците предрича, че около 80 000 души ще пристигнат в Европа по море през 2018 година, ако настоящата тенденция продължи – но политическото вълнение в ЕС по въпроса се надигна.\r\nАнтимигрантските партии – и правителствата в Унгария и Италия – подклаждат публичните страхове за пристигащите чужденци и спечелиха подкрепа правейки го.\r\n„Някои се опитват да използват ситуацията в Европа, за да създадат политическо напрежение и да си играят със страха“, заяви френският президент Еманюел Макрон. „Не трябва да се поддаваме. Когато някой има правото на закрила и убежище, трябва да му го дадем“.\r\nПровал в намирането на решение може да заплаши безграничното свободно пътуване в ЕС, едно от най-големите постижения в 60-годишната история на Блока.\r\nВъпреки различните перспективи, белгийският министър-председател Шарл Мишел заяви, че „прогрес е възможен в четвъртък“.\r\nОкуражен от споразумението с Турция, което намали рязко броят хора пристигащи от там с 97 процента от 2015 година насам, ЕС изглежда готов да одобри плановете за установяване на наблюдателни центрове в Алжир, Египет, Либия, Мароко, Нигер и Тунис.\r\nПланове за изграждане на мигрантски приемателни центрове в Албания също се обсъждат. Макрон заяви, че „методът който ще приемем“ ще включва „съвместна работа лице в лице с държавите на произход и транзитните държави извън Европейския съюз“.\r\nТой спомена Либия – основната потеглящата точка за държави вързани за Европа – други африкански държави и Балканите.\r\nОтбелязвайки, че пристигащите мигранти са намалели значително, Макрон заяви: „това е политическа криза, която Европа и Европейският съюз изживяват предимно днес“.\r\nМеждувременно Педро Санчес призова своите партньори от ЕС да помогнат на Испания с нарастващия брой пристигащи през Средиземно море.\r\nВърховният комисариат на ООН за бежанците твърди, че около 40 000 души са пристигнали в Европа по море през тази година, 16 000 от тях в Италия, 12 000 в Гърция и 12 000 в Испания.\r\nКакто с всичко свързано с миграцията в Европа, дори срещата в Брюксел не задоволи всички.\r\nЧетири източноевропейски държави – Чехия, Унгария, Полша и Словакия – отказаха да присъстват и отхвърлиха приемането на мигранти като цяло.\r\n*** Президентът на САЩ Доналд Тръмп заплаши с допълнителни мерки в областта на търговията против тези страни, които не се отърват от търговските си бариери и мита.\r\n„САЩ настояват всички държави, които са поставили изкуствени търговски бариери и мита върху стоки влизащи в страните им, да премахнат тези бариери и мита или да се изправят пред повече от реципрочни действия от страна на САЩ. Търговията трябва да бъде честна и да престане да бъде еднопосочна улица“, написа американският президент в социалната мрежа „Туитър“.\r\n*** Докато Северна Корея се подготвя да изпрати останките на няколкостотин американски военнослужещи, убити в Севера по време на Корейската война, правителството в Пхенян призова Вашингтон да спазва своята част от сделката.\r\n„Те вече изпратиха, или са в процеса на изпращане, останките на нашите велики герои, които загинаха в Северна Корея по време на войната“, заяви президентът на САЩ Доналд Тръмп в четвъртък. Почти 40 000 американци са загинали в Корейската война, между 1950 и 1953, докато тази цифра за корейците е 5 милиона. Според оценките около 5 300 тела на американски военнослужещи са били оставени, след като САЩ се изтеглят от Севера. Това е първото усилие за връщане на останките от 2005 година насам.\r\nВоенните сили на САЩ започнаха да транспортират 100 дървени „временни транзитни сандъци“ към демилитаризираната зона между Северна и Южна Корея в събота, за да получат останките на около 250 американски военнослужещи, чиито тела са оставени по време на корейско-китайската офанзива изтласкала САЩ и съюзните им сили от Северна Корея във финалните месеци на войната, пише американското издание The New York Times.\r\nПредаването ще се случи в Пханмунджом, така нареченото „село на примирието“, което се намира в демилитаризираната зона.\r\n„Пътят към старателно изпълнение на съвместното споразумение между Северна Корея и САЩ и пътят към осигуряването на общите интереси на народите на двете държави, както и мирът, сигурността и просперитетът на корейския полуостров и в света“, заявиха от Северна Корея, цитирани от агенция „Yonhap“.\r\n*** Сингапур пресметна и разкри какви са били разходите за историческата среща на върха между САЩ и Северна Корея, представяйки сметка от 12 милиона долара, противно на по-ранните информации за изразходвани 15 милиона долара.\r\nМинистър-председателят на Сингапур Ли Сян Лун заяви, че по-голямата част от разходите са били насочени към сигурността на президента на САЩ Доналд Тръмп и лидера на Северна Корея Ким Чен-ун.\r\n„Това е цена, която сме готови да платим“, за да допринесем за среща, която е в „дълбок интерес“ на Сингапур, заяви той.\r\nГрадът-държава подготви масивна операция по сигурност за срещата, разполагайки хиляди полицейски служители. Той също плати разходите на голямата севернокорейска делегация, включително и отсядането на Ким Чен-ун в хотел „Сейнт Реджис“, според BBC.\r\nИ двамата лидери прекараха три дена в Сингапур.\r\n*** „Турция даде уроци по демокрация на света със своята близо 90 процентова избирателна активност“, заяви президентът на Турция Реджеп Тайип Ердоган.\r\nВ неделя вечерта той обяви победата си в президентските и парламентарни избори.\r\n„Нашата нация ми даде отговорностите на президентството и изпълнителната власт“, заяви Ердоган пред журналисти в Истанбул, цитирайки неофициалните резултати, които ще го направят първия турски лидер в президентска система на управление.\r\nТой призова всички да оставят на заден план предизборните аргументи, напрежения и обиди, за да се фокусират върху бъдещето на страната.\r\n*** Италия предупреди, че бъдещето на зоната за безгранично свободно придвижване в Европейския съюз е под заплаха.\r\nМинистър-председателят на Италия Джузепе Конте заяви, по време на мини срещата на върха на ЕС в Брюксел, че планът, представен от правителството му на срещата, представлява промяна на парадигмата в справянето с миграцията. Но амбициозния му ход за промяна на това, което той нарече остарели правила на ЕС, които управляват кой е отговорен за кандидатите за убежище, е вероятно да срещне опозиция от други страни.\r\nПланът от десет точки, представен от правителството му, възражда много идеи предложени от предишни италиански правителства, като например призива върху всички държави-членки от ЕС за отговорно споделяне на мигранти, спасени в морето, и орязването на европейско финансиране за държави, които отказват приема на мигранти.\r\nЛидерите на 16-те държави от ЕС, които бяха на срещата, представиха образ на единствено. \r\nМинистър-председателят на Испания Педро Санчес заяви, че разговорите са били откровени и открити“, въпреки че не са довели до „никакви конкретни последствия или заключения“.\r\nСрещата в неделя поставя сцената за отдавна планираното събиране на всички европейски лидери в четвъртък, където ще е по-трудно да се маскират дълбоките разделения на Европа по отношения на миграцията. Унгарският министър-председател Виктор Орбан, може да се очаква да повтори своята яростна опозиция към мигрантските квоти, политика опонирана и от други Централноевропейски държави.\r\nПоследната среща не беше само животоспасяваща за Меркел, но и опит за спасяване на зоната за безгранично свободно придвижване на ЕС, която се вижда като едно от върховите постижения на Съюза.\r\nПреди срещата дори да започне, разделенията бяха на показ, след като Италия и Малта си размениха обиди за това коя държава е отговорна невъзможността на кораб с 234 мигранти да пристигне, след като и двете държави му отказаха пристанище.\r\nВ своя десетточков план Рим ще търси разрушаване на връзката между държавата, която спасява мигранти и държавата задължена да обработи исканията за убежище. Според сегашните правила, държава от ЕС е отговорна за обработката на кандидати за убежище на всички нови пристигащи, което постави огромен натиск върху средиземноморските държави, особено Италия и Гърция.\r\nИталианският план призовава всяка държава от ЕС да постави квота за икономически мигранти и заявява, че мигрантски центрове са нужни и в други държави.\r\nИталия също подкрепя идеята за мигрантски лагери в Северна Африка, които да обработват исканията за убежище на хора, спасени в морето. Въпреки че идеята остава на хартия и нито една африканска държава не се е съгласила да приеме такива центрове, идеята генерира много повече консенсус сред лидерите на ЕС, отколкото как да се управляват хора, когато стигнат Европа.\r\n*** Президентът на САЩ Доналд Тръмп описа медийното отразяване на срещата си с лидер на Северна Корея Ким Чен-ун като „почти предателско“, след като предприе обичайната си тирада към своите критици по време на телевизионно интервю.\r\nАмериканският президент се похвали, че е виждан като „световен герой“ в Япония, заради „прекрасното споразумение“ постигнато със севернокорейския лидер преди 2 седмици.\r\n„Жалко е, че фалшивите медии я отразяват по начина, по който го правят в момента“, заяви Тръмп.\r\n„Честно казано това, че искаш да знаеш истината, е почти предтелско.. Но ако се слушаш в масовите медии, изглежда сякаш загубих преговорите. Да слушам масовите медии – това нещо най-много ме ядоса“, добави той.\r\nЗапитан по време на интервюто дали се доверява на Ким Чен-ун, президентът отвърна: „Да, мисля че имам много добра връзка с него, имаме много химия, знаете какво значи това. Той гледа как да направи правилното нещо“.\r\n„Вижте какви неща постигнахме, няма изстреляни ракети, Япония ме има за световен герой в страната си“.\r\nТръмп използва интервюто, за да защити политиките си за имиграция, търговски мита и преместване на посолството на САЩ в Ерусалим.\r\nТой заяви, че имиграционната криза е по „вина на демократите“, докато настояваше, че опонентите желаят „престъпността да се изсипе“ в страната, допълвайки: „Имаме нужда от сигурност на границата. Имаме нужда от стената. Тя ще се случи“.\r\nАмериканският президент разкри също, че е игнорирал молбите на други световни лидери да не мести посолството на САЩ в Ерусалим, допълвайки: „В същност се стигна до един момент, в който казах, „обадете ми се пак след седмица“.\r\n*** САЩ ще представят график на Северна Корея със „специфични заръки“ за Пхенян след историческата среща между президента на САЩ Доналд Тръмп и лидера на Северна Корея Ким Чен-ун, заяви висш представител на отбраната на САЩ.\r\nПредставителят, който говори пред малка група репортери преди пътуването на министъра на отбраната на САЩ Джеймс Матис до Азия тази седмица, не уточни детайли, но предположи че графикът ще бъде достатъчно рязък, за да изясни нивото на отдаденост на Пхенян.\r\n„Много скоро ще знаем дали ще съдействат с добри намерения или не“, заяви той.\r\n„Ще има специфични заръки и специфичен график, когато запознаем севернокорейците с нашата концепция за това как изглежда осъществяването на споразумението от срещата“, допълни представителят.\r\n***", "date": "2018.06.25", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/06/25/2537745/aktualna-patna-obstanovka.html", "text": "През нощта над по-голямата част от страната ще е предимно ясно. На 25.06.2018 г. над западната половина от страната ще има временни увеличения на облачността и на места, главно в планинските райони ще превали и прегърми. Над Източна България ще преобладава слънчево време. Ще духа слаб до умерен вятър от изток-североизток. Максималните температури ще са между 24° и 29°, в София около 24°. Това съобщиха от пресцентъра на Агенция \"Пътна инфраструктура\". \r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1)за периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nи за дните петък – от 17:00 часа до 20:00 часа и неделя – от 14:00 часа до 20:00 часа:\r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-5 Русе-Велико Търново;\r\n•\tпът I-9 Варна-Бургас;\r\n•\tпът II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n•\tВсички автомагистрали; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nІІ. Състояние на автомагистралите: \r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 20.12.2018 г.\r\nДвижението в района на Ихтиман от км 35+700 до км 37+200 се осъществява с повишено внимание поради чести случаи на падаща мъгла или задимяване по пътя. Срок 30.06.2019 г.\r\nДвижението по АМ \"Тракия\" в тунел \"Траянови врата\" посока Бургас се осъществява в една лента поради ремонтни дейности по осветителните тела в активната лента. Движението се извършва в изпреварващата лента. Срок 25.06.2018 г.\r\nОбласт Пловдив:\r\nДвижението на МПС над 12 тона по АМ „Тракия“ в участъка от км 133 до км 156 в двете посоки е ограничено поради ремонтни дейности. \r\nОбходни маршрути: \r\nВ посока София – Бургас се отклонява при пътен възел „Пловдив – изток“ на км 133, по път II-56, път I-8, път II-66 – Мирово – Плодовитово – път III-666 – пътен възел Оризово /Плодовитово/ и включване на АМ „Тракия“ при км 165, или по маршрут пътен възел Чирпан на км 174, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133+2. \r\nВ посока Бургас – София се отклонява при пътен възел Чирпан на км 184, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133. Срок до 30.06.2018 г.\r\nАМ „Хемус“: \r\nОбласт София: \r\nДвижението по от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.\r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно-възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ - п.в. Ботевград. Срок 20.12.2018 г.\r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г.\r\nДвижението по от км 36+770 до км 38+150 в посока Варна е ограничено поради аварийно-възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.;\r\nДвижението при Ботевград от км 44+000 до км 47+000 в посока София се осъществява в една лента поради преасфалтиране на пътното тяло в активната лента. Движението се извършва в изпреварващата лента. Срок 29.06.2018 г.\r\nОбласт Варна:\r\nДвижението в участъка п.в. Невша – п.в. Млада Гвардия от км 375+800 до км 381+500 посока Варна се осъществява двупосочно в платното посока София поради ремонтни дейности на асфалтовата настилка. Срок до 30.06.2018 г.\r\nДвижението в участъка п.в. Ветрино – п.в. Неофит Рилски от км 389+717 до км 393+600 посока Варна се осъществява двупосочно в лявото платно /посока София/ поради ремонтни дейности на асфалтовата настилка. Затваря се п.в. Неофит Рилски, като МПС се пренасочват по път I-2 Русе – Варна. Слизането от AM “Хемус“ посока с. Габърница и с. Неофит Рилски се осъществява на п.в. Ветрино. Затваря се връзката при  п.в. Неофит Рилски в посока Варна. Движението се пренасочва по път I-2 Русе – Варна, като качването на AM “Хемус“ се осъществява при  п.в. Девня. Срок до 30.06.2018 г.;\r\nАМ „Струма“: няма.\r\nАМ „Марица“:\r\nОбласт Пловдив: \r\nДвижението на МПС над 12 тона по АМ „Марица“ в участъка от км 0 до км 2 в посока София е ограничено поради ремонтни дейности. \r\nОбходен маршрут: в посока Свиленград – София движението се отклонява при пътен възел Оризово /Плодовитово/ по път II-66 Плодовитово – Поповица, по път I-8 до гр. Пловдив, по път II-56 и включване на АМ „Тракия“ при пътен възел „Пловдив – изток“ на км 133. Срок до 30.06.2018 г.\r\nАМ „Черно море“: \r\nДвижението в участъка Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. \r\nАМ „Люлин“: \r\nОбласт София: \r\nДвижението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София - кв. Суходол - Мало Бучино - Големо Бучино - Перник/. Срок от 10:00 до 18:00 часа до 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.\r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.\r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 30.06.2018 г.\r\nОбласт Перник: \r\nДвижението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол е забранен за МПС над 12 тона./ Срок от 10:00 до 18:00 часа на 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.\r\nІІI. Въведени ограничения по основните пътни направления:\r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.\r\nІV. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 31.08.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 02.07.2018 г.;\r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г.\r\nОбласт Перник: \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.11.2018 г.\r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.;\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: \r\nПравец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), п.в. І-3, п.в. „Ботевград“ на АМ „Хемус“ и обратно. Срок до 30.09.2018 г.;\r\nДвижението по път I-3 АМ \"Хемус\" – Ботевград от км 195+257 до км 195+480 се осъществява с повишено внимание поради изпълнение на строително-монтажни работи по външно ел. захранване. Срок 29.06.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе:\r\nДвижението в участъка разклон Борово – Бяла от км 44+600 до км 52+240 се осъществява повишено внимание поради ремонтни дейности по асфалтовата настилка. Движението се регулира от сигналисти. Срок до 30.06.2018 г.\r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.06.2018 г. \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.06.2018 г. \r\nЗатворен за движение участъка на републикански път І-5 Русе – Бяла – В.Търново от км 4+758 до км 6+799. \r\nОбласт Кърджали:\r\nЧерноочене – Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково  път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г.\r\nОбласт Стара Загора:\r\nДвижението по път I-5 Шипка - Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 30.06.2018 г.\r\nОбласт Хасково:\r\nДвижението в участъка Хасково – Димитровград от км 283+050 до км 288+505 се осъществява извършват ремонтни дейности на пътната инфраструктура. В участъка е затворено за движение платното в посока Димитровград. Движението се осъществява двупосочно в платното в посока Хасково в по една лента за посока. Срок до 16.07.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт София: \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г.\r\nОбласт Хасково: \r\nДвижението в участъка гр. Свиленград – Капитан Андреево от км 370+500 до км 377+900 временно е ограничено за движение поради пропадане на насип; \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nОбласт Бургас: \r\nДвижението в участъка Обзор – Равда от км 167+100 до км 207+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 02.07.2018 г.\r\nДвижението в участъка Обзор – Равда от км 167+100 до км 207+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 02.07.2018 г.\r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г.\r\nДвижението по път Варна – Бургас при км 231+750 се осъществява в една лента на определени участъци поради частични ремонтни дейности на асфалтовата настилка в участъка от км 231+200 до км 231+875. Срок до 26.06.2018 г.\r\nДвижението в участъка Сл. бряг – Бургас от км 222+849 до км 225+522 километраж по проект /обход Поморие/ или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е  намалена до 70 км/ч в участъците на съществуващите кръстовища. Движението се регулира от пътни знаци. Срок до 01.07.2018 г.;\r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г.\r\nІV. Състояние на републиканската пътна мрежа: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-108: Движението по път IІІ-108 АМ Струма – Петрич от км 0+000 до км 13+900, се осъществява с повишено внимание поради монтиране на пътни знаци. Срок до 29.06.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът II - 99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. \r\nОбходен маршрут:\r\nобщинския път Черноморец – Созопол. Срок до 31.12.2018 г.\r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г.\r\nРемонтни дейности: \r\nПът II-99: Движението по път II-99 в участъка Бургас – Созопол от км 0+000 до км 20+000 се осъществява с повишено внимание поради почистване под еластична ограда. Организацията на движението се сигнализира с пътни знаци. Срок  до 29.06.2018 г.\r\nПът III-795: Движението по път III-795 в участъка Крумово градище – Карнобат от км 49+000 до км 53+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 02.07.2018 г\r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.07.2018 г.;\r\nПът III-5392: Движението по път III-5392 от км 5+800 до км 17+900 в участъка Камено – Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 29.06.2018 г.;\r\nПът III-7306: Движение с повишено внимание по път III-7306 от км 0+000 до км 15+000 в участъка Лозарево-Черница-Сунгурларе поставя се напречна маркировка. Организацията на движение е сигнализирана с пътни знаци. Срок до 29.06.2018 г.\r\nПът III-7306: Движението по път III-7306 от км 15+000 до км 19+100 в участъка ,,Сунгурларе-Пъдарево” се осъществява в една лента на определени участъци поради цялостно асфалтиране на участъка. Организацията на движение е сигнализирана с пътни знаци. Срок до 31.07.2018 г.\r\nПът III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 29.06.2018 г.\r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 29.06.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. \r\nОбходен маршрут: Лозен – Драганово – Янтра – Поликраище – Полски Тръмбеш; Срок до 11.01.2019 г.\r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности. \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 30.06.2018 г.\r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности. \r\nОбходен маршрут: по път II-53 от Г.Оряховица до пътен възел с път I-4 до с.Шереметя, по път VTR 1014 до с.Арбанаси и обратно. Срок до 20.08.2018 г.\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.07.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено за всички МПС поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 30.06.2018 г.\r\nРемонтни дейности: \r\nПът III-1301: Стесняване на една от лентите за движение по път III-1301 Криводол-Галатин от км 1+000 до км 3+500, поради частични ремонти на асфалтовата настилка и почистване на окопи. Срок до 29.06.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл. \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово. \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г.\r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя. \r\nОбходен маршрут: По уличната мрежа на гр. Козлодуй\r\nОграничението е сигнализирано с пътни знаци, съгласно проекта за временна организация. Срок 31.08.2018 г.\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 25.06.2018 г.\r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 12.07.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът III-1301: Движението по път III-1301 Криводол – Галатин от км 1+000 до км 2+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 29.06.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г.\r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693. \r\nДвижението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево. Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г.\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 30.09.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 25.12.2018 г.\r\nПът II-44: Движението по път II-44 Драгановци – Габрово в участъка от км 16+970 до км 17+175 се осъществява в едната лента поради извършване на ремонт на пътно съоръжение при км 17+075. Ремонтът включва направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 30.06.2018 г.;\r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента /без отбиване на движението/ поради извършване на ремонт на пътно съоръжение при км 20+484 Ремонтът включва направа на стоманобетонова плоча, хидроизолация и полагане на нови пластове. Поставена е необходимата пътна сигнализация. Срок до 30.06.2018 г.;\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.06.2028 г.\r\nПът II-71: Движението по път II-71 Силистра – Добрич от км 36+760 до км 38+000 в района на с. Коларци се осъществява с повишено внимание поради пропадане на част от пътното тяло. Срок до 25.06.2018 г.\r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г.\r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 02.07.2018 г.;\r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”.\r\nОбходен маршрут за МПС до 12 тона: по улици през центъра на гр. Ловеч. \r\nОбходни маршрути за товарни автомобили над 12 т.:\r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут.\r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”.\r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен.\r\nДвижението се регулира с пътни знаци. Срок до 30.11.2018 г.\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г.\r\nРемонтни дейности: \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г.\r\nПът II-35: Движението по път II-35 Плевен – Кърнаре в град Троян от км 71+038 до км 71+394 е ограничено поради частичен ремонт на асфалтовата настилка. Затворено е платното за движение в посока Кърнаре, като движението се осъществява двупосочно в платното в посока Ловеч. Водачите да се движат със съобразена скорост. Срок 30.06.2018 г.\r\nПът II-35: Движението по път II-35 Плевен – Кърнаре в град Троян от км 70+911 до км 71+038 се осъществява в една лента поради ремонт на пътно съоръжение. Водачите да се движат със съобразена скорост. Срок 25.06.2018 г.\r\nПът III-358: Движението по път III-358 кръстовище за м. Нановица - кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018г.\r\nОбходен маршрут: по път III-358  от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица.\r\nПът III-3504: Движението по път III-3504 Ловеч – Радювене – Орляне – Угърчин в участъка от км 2+000 до км 3+000 се осъществява в едната лента поради ремонт на асфалтовата настилка. Водачите да се движат със съобразена скорост. Срок до 26.06.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. \r\nОбходен маршрут: по път ІІ-81 Боровци – Благово – Монтана, по път І-1 /Е-79/ Монтана – Сумер, по път ІІІ-1621 и път ІІІ-8104 Сумер – Пърличево и обратно.Срок до 26.06.2018 г.\r\nРемонтни дейности:\r\nПът ІІ-11: Движението по път ІІ-11 Сливата – Орсоя от км 26+000  до км 29+000 се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 02.07.2018 г.;\r\nПът ІІ-81: Движението по път ІІ-81 Бързия – Лом от км 50+870 до км 71+560 се осъществява двупосочно в една лента на определени участъци поради косене на трева, кастрене на храсти и дървета, почистване на банкети и окопи. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 26.06.2018 г.\r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 02.07.2018 г. \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г.\r\nРемонтни дейности:няма.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци.\r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІІІ-137: Движението по път III-137, Кнежа- Крушовене от км 10+000 до км 19+000 между Гостиля-Ставерци  се осъществява с повишено внимание  поради частично  асфалтиране. Срок до 24.06.2018 г.\r\nПът ІІІ-3501: Движението по път III-3501 Згалево-Летница от км 16+500 до 32+600 между Пордим-Каменец  се осъществява с повишено внимание поради частично асфалтиране. Срок до 26.06.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-56: Движението по път II-56 Раковски – Пловдив при пътен възел Пловдив-изток е ограничено за тежкотоварните МПС с тегло над 12 тона. Поради ремонтни дейности на настилката на АМ „Тракия\" тежкотоварните МПС с тегло над 12 тона се отклоняват по обходни маршрути: \r\nЗа посока Пловдив – Бургас по път II-56 Стряма - Брезово до път I-6.\r\nЗа посока Стряма – Бургас по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“. Срок до 30.06.2018 г.\r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 15.07.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.07.2018 г.\r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: \r\nПът II-23: Движение по път II-23 Завет – Исперих - Дулово, в участъка между гр. Завет и граница с ОПУ Силистра от км 63+250 до км 94+200 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 29.06.2018 г.\r\nПът III-205: Движение по път III-205 гр. Разград – с. Ясеновец от км 7+480  до км 21+938 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 26.06.2018 г.\r\nПът III-205: Движение по път III-205 гр. Исперих и с. Свещари от км 33+855 до км 39+250 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 26.06.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г.\r\nРемонтни дейности: \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г.\r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 30.06.2018 г.;\r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 40 км/ч. Срок до 29.06.2018 г.\r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г.\r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г.\r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента, поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности:\r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г.\r\nРемонтни дейности:\r\nПът ІIІ-197: Движението по път ІІІ-197 Сатовча – Доспат – Грохотно от км 42+000 до км 80+000 се осъществява с повишено внимание в свободната лента, съобразно създадената организация на движение поради частични ремонти в асфалтовата настилка. Срок до 29.06.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 30.06.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-18: Движението по пътна връзка АМ \"Хемус\" - АМ \"Тракия\" при км 35+050 на Софийски околовръстен път /СОП/ се осъществява в една лента поради преасфалтиране на пътното тяло в лявата лента. Движението се извършва в дясната лента. Срок до 26.06.2018 г.\r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 30.06.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 30.06.2018 г.\r\nРемонтни дейности:\r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради ремонт на пътната настилка. Срок до 30.09.2018 г.\r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г.\r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г.\r\nРемонтни дейности: \r\nПът III – 806: Движението по път III-806 между Хасково и пътен възел Хасково от км 0 +000 до км 0+877 се осъществява с повишено внимание поради частични ремонтни дейности на асфалтовата настилка. В участъкът е затворено за движение платното в посока Димитровград. Движението се осъществява двупосочно в платното в посока Хасково, като е обособена по една лента за посока. Срок до 16.07.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 30.06.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.\r\nРемонтни дейности:\r\nПът III-536: Движението по път III-536 в участъка Ямбол – Роза от км 5+600 до км 6+800 се осъществява двупосочно в една лента, поради частични ремонтни дейности на асфалтовата настилка. Водачите да се движат с повишено внимание и съобразена скорост в свободната лента, съобразно създадената организация на движение. Срок до 29.06.2018 г.\r\nПът III-707: Движението по път III-707 в участъка Стралджа - Палаузово от км 7+000 до км 16+200 се осъществява двупосочно в една лента, поради частични ремонтни дейности на асфалтовата настилка. Водачите да се движат с повишено внимание и съобразена скорост в свободната лента, съобразно създадената организация на движение. Срок до 29.06.2018 г.\r\nПът III-5305: Движението по път III-5305 в участъка Обходен път Изток на гр. Ямбол от км 1+760 до км 4+280 се осъществява двупосочно в една лента, поради частични ремонтни дейности на асфалтовата настилка. Водачите да се движат с повишено внимание и съобразена скорост в свободната лента, съобразно създадената организация на движение. Срок до 29.06.2018 г.\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.06.25", "title": "Актуална пътна обстановка"}
{"url": "http://www.focus-news.net/news/2018/06/25/2537746/predstoyashti-mezhdunarodni-sabitiya-za-25-yuni-agentsiya-fokus.html", "text": "Ще се проведе среща между външните министри на страните членки на ЕС.\r\n*** Световната туристическа организация ще проведе конференция.\r\n*** Британският принц Уилям ще посети Израел и Палестинската автономия.\r\n*** Европейският комисар по миграцията Димитрис Аврамополус е на посещение в Техеран.\r\n***", "date": "2018.06.25", "title": "Предстоящи международни събития за 25 юни (Агенция \"Фокус\")"}
{"url": "http://www.focus-news.net/news/2018/06/25/2537740/reuters-sasht-shte-predstavyat-na-severna-koreya-grafik-sas-zaraki-otnosno-yadrenoto-razorazhavane.html", "text": "САЩ ще представят график на Северна Корея със „специфични заръки“ за Пхенян след историческата среща между президента на САЩ Доналд Тръмп и лидера на Северна Корея Ким Чен-ун, предава Reuters, като се позовава на изявлението на висш представител на отбраната на САЩ.\r\nПредставителят, който говори пред малка група репортери преди пътуването на министъра на отбраната на САЩ Джеймс Матис до Азия тази седмица, не уточни детайли, но предположи че графикът ще бъде достатъчно рязък, за да изясни нивото на отдаденост на Пхенян.\r\n„Много скоро ще знаем дали ще съдействат с добри намерения или не“, заяви той.\r\n„Ще има специфични заръки и специфичен график, когато запознаем севернокорейците с нашата концепция за това как изглежда осъществяването на споразумението от срещата“, допълни представителят. Йонислав Дочев", "date": "2018.06.25", "title": "Reuters: САЩ ще представят на Северна Корея график със „заръки“ относно ядреното разоръжаване"}
{"url": "http://www.focus-news.net/news/2018/06/25/2537747/predstoyashti-sabitiya-v-stranata-za-25-yuni-agentsiya-fokus.html", "text": "***\r\nОт 14.00 часа на „Дондуков“ 2 президентът Румен Радев ще удостои с държавни отличия дейци на културата и изкуството.\r\n***\r\nОт 14.00 часа в Националния дворец на културата министър-председателят Бойко Борисов и българският комисар по цифрова икономика и общество Мария Габриел ще открият Цифрова асамблея 2018 #DA.18eu. От 15.10 часа е предвидена пресконференция на министър-председателя Бойко Борисов и комисаря Мария Габриел.  \r\n***\r\nНа 25 и 26 юни София ще бъде домакин на Годишната среща на Европейската съдебна мрежа по граждански и търговски дела.\r\n***\r\nНа 25 и 26 юни в хотел „Рамада“ ще заседава Дирекционният и Изпълнителен комитет на Европейската конфедерация на профсъюзите /ЕКП/.\r\n***\r\nОт 09.00 часа в хотел „Хилтън“ ще се проведе конференция на тема „По-добро сътрудничество, по-добри данни“. Организатори на събитието са Националният статистически институт (НСИ) и Евростат.\r\n***\r\nОт 10.00 часа в Националния пресклуб  на БТА  ще бъде представено изследването „Народът срещу социалните помощи“ на Сдружение „Колектив за обществени интервенции“ и сдружение „Солидарна България“ с автор икономистът Ваня Григорова. \r\n***\r\nОт 10.00 до 12.00 часа в зала „Проф. Марин Дринов“ на Българската академия на науките (Голям салон, ул. „15-ти ноември“ 1), учените от Института по електрохимия и енергийни системи „Акад. Евгени Будевски“ (ИЕЕС) ще представят пред българската общественост научната си дейност, която развиват под мотото „Чиста енергия!”. \r\nОт 14.00 до 16.30 часа вратите на ИЕЕС (ул. „Акад. Георги Бончев“, блок 10) ще бъдат отворени за посещение и запознаване с апаратурата в института и настоящите иновативни разработки.\r\n***\r\nОт 10.00 до 13.00 часа ще се проведе протест на автобусни и товарни превозвачи срещу внесения законопроект за Българска автомобилна камара. Протестът е под надслов „Обединени срещу приватизацията на бранша“. На площада пред храм-паметник „Св. Александър Невски“ и по продължението на бул. „Цариградско шосе“ от страната на хотел „Плиска“ до разклона за ж.к. „Дружба“ – ще бъдат разположени автобуси. Преди разклона за ж.к. „Дружба“ покрай двореца „Врана“ и по автомагистрала Тракия до комплекс „Черната котка“ ще бъдат разположени пътни камиони. В 11.00 часа шествието ще потегли от площада пред храм-паметника „Александър Невски“ и ще премине през бул. „Цар Освободител“ и бул. „Мария Луиза“ до Централна автогара София. Автобусите ситуирани по бул. „Цариградско шосе“ ще потеглят в 10.50 часа през „Орлов мост“ и бул. „Цар Освободител“ до пл. „Народно Събрание“, където ще се присъединят към първия поток. Товарните автомобили ще продължат по бул. „Цариградско шосе“ до кръговото при Площад на авиацията, където ще приключат шествието си.\r\n***\r\nОт 10.00 часа в Националния пресклуб на БТА ще бъде представено изследването „Народът срещу социалните помощи“ на Сдружение „Колектив за обществени интервенции“ и сдружение „Солидарна България“ с автор икономиста Ваня Григорова.\r\n***\r\nОт 11.00 часа в Националния пресклуб на БТА ще се състои пресконференция по повод отбелязване на 28 години от възстановяването на Съюза на военноинвалидите и военнопострадалите (1990 г.) на тема „Военния, обществения, здравния, социалния и трудов статус на тези заслужили за род и родина български граждани в днешното време и законодателни инциативи за подобряването на състоянието им”.\r\n***\r\nОт 12.00 часа в Националния пресклуб на БТА ще се състои съвместна пресконференция на ръководствата на Съюза на международните превозвачи /СМП/, Българската асоциация на сдруженията в автомобилния транспорт /БАСАТ/ и Конфедерацията на работодателите и индустриалците в България /КРИБ/, които ще представят своите позиции и становище в подкрепа на обединението на транспортния бранш чрез Закон за Браншовата автомобилна камара.\r\n***\r\nОт 13.00 часа Висшето училище по застраховане и финанси (ВУЗФ) организира специална лятна бизнес академия за ученици между 10 и 12 клас, с която да им помогне да изберат правилната професионална посока за развитие. Академията ще се провежда цяла седмица - до 29 юни.\r\n***\r\nОт 13.30 часа в сградата на Комисията по енергийно и водно регулиране (КЕВР) ще се проведе открито заседание за обсъждане на доклад за утвърждаване на цени на „Булгаргаз“ ЕАД, по които общественият доставчик продава природен газ на крайните снабдители и на клиенти, присъединени към газопреносната мрежа за III тримесечие на 2018 г.\r\n***\r\nОт 18.00 часа в Изложбена галерия на СБХ, ще бъде представен проектът на Съюзът на българските художници „Живата изложба“. \r\n***\r\nОт 18.30 часа в „Червената къща” ще се проведе прожекция и дискусия на последния документален филм на режисьорката Адела Пеева „Да живее България”. \r\n***\r\nОт 19.30 часа в зала „България“ Маестро Петко Димитров и цигуларят Георги Вълчев ще представят Концерта за цигулка и оркестър от Сибелиус и Първа симфония от Рахманинов. Концертът е част от програмата на фестивала „Софийски музикални седмици“ и Календара на културните събития на Столична община. \r\n***\r\nОт 20.00 часа на лятната естрада на читалище „Витоша” в кв. „Павлово“ ще се проведе творческа вечер на всички участващи в XXII Международен фолклорен фестивал „Витоша - 2018“.\r\n***\r\nОт 11.00 часа заместник-министърът на икономиката Александър Манолев ще участва в среща с бизнеса и научните среди в Благоевград за представяне на новите възможности за кандидатстване по Националния иновационен фонд, която ще се проведе в зала „22 Септември“.\r\n***\r\nОт 19.00 часа в Младежкия дом официално ще бъде открито шестото поредно издание на детски театрален фестивал „Талантино“.  \r\n***\r\nОт 11.00 часа в Заседателната зала на Община Бургас ще се проведе пресконференция по повод предстоящите музикално-поетични вечери „Памет за Емил Чакъров”, Бургаски музикални празници „Емил Чакъров“ 2018 и 70-годишнината от рождението на Маестрото. Подробности за събитията ще дадат зам.-кметът Йорданка Ананиева, директорът на Държавна опера – Бургас Александър Текелиев и журналистът и телевизионен водещ Георги Тошев.\r\n***\r\nОт 11.00 часа народният представител от ПГ на „БСП за България“ Александър Паунов ще се срещне с граждани в централата на партията на ул. „Македония” 33. От 13.00 часа на същото място започва срещата с Иван Иванов.\r\n***\r\nОт 11.00 часа в зала „Пресцентър“ ще се състои пресконференция във връзка с Пети Черноморски форум на винопроизводството 2018 (ЧФВ), който ще се състои от 27 до 29 юни т.г. в курорта „Златни пясъци\".\r\n***\r\nОт 19.00 часа в Градската художествена галерия ще се състои концерт на клавирно дуо Йорданова-Кюркчиев, които ще представят пред публиката произведения от Моцарт, Регер, Стравински. Събитието е част от програмата на музикалното „Варненско лято“ 2018.\r\n*** \r\nОт 10.30 часа в ДГ „Пролет“ деца от програмата „Помощник на библиотекаря” ще четат „Приказка без край” . \r\n*** \r\nОт 11.00 часа  в „Болярка ВТ“ ще се състои среща, част от Националната бирена академия, организирана от Съюза на пивоварите в България.\r\n***\r\nОт 11.00 часа в зала 302 на община Велико Търново ще се проведе пресконференция по повод предстоящия Европейски младежки шампионат по спортно ориентиране.\r\n***\r\nОт 16.00 до 17.30 часа в офиса на ГЕРБ – Враца, бул. „Демокрация\" №2, народният представител инж. Петя Аврамова ще има приемен ден. \r\n***\r\nОт 10.30 часа в Младежкия център ще бъде открита изложба „Деца, изкуство и спорт срещу дрогата“. \r\n***\r\nОт 19.00 часа в Драматичен театър „И. Йовков“ ще се състои спектакъл „Лъжата“ на Продуцентска къща „Вива Арте“. \r\n***\r\nОт  10.00 часа в Цар Симеоновата градина ще се състои откриването на Лятна детска читалня на открито, организирана от Детския отдел на библиотека „Иван Вазов“. \r\n***\r\nОт  16.30 часа в Конферентната зала на Народна библиотека „Иван Вазов“ ще се състоят премиерите на две книги - Иван Гранитски ще представи новата си стихосбирка „Стрелата на времето“, а Боян Ангелов - „Сянката на хоругвите“.\r\n***\r\nОт  18.00 часа в Конферентната зала на Народна библиотека „Иван Вазов“ ще бъде представена новата книга на Тоня Трайкова „Тихата светлина в процепа под вратата.\r\n***\r\nОт 09.30 до 16.30 часа общинските съветници Христо Котов и Димитър Павлов ще приемат граждани в партийния офис на ул. „Цар Освободител“ № 17.\r\n***\r\nОт 10.30 часа на тренировъчния терен на спортен комплекс „Берое“ официално ще бъде даден старта на „Ювентус джуниър камп“ – второто издание на лицензирания тренировъчен лагер на италианския футболен клуб „Ювентус“.\r\n***\r\nОт 10.00 часа в детския отдел на на библиотека „Родина“ ще се проведе лятна детска академия и творческо ателие.\r\n***\r\nОт 18.00 часа в къщата музей „Гео Милев“ ще се проведе творческа вечер, по повод 75 години на писателя Йордан Атанасов и премиера на новата му стихосбирка „Необясним захлас“. С участието на писателите Иван Енчев, Пламен Анакиев и проф. Румен Стоянов\r\n***\r\nОт 10.00 часа народният представител от ПП ГЕРБ Десислава Костадинова ще се срещне с жители в клуба на партията.", "date": "2018.06.25", "title": "Предстоящи събития в страната за 25 юни (Агенция „Фокус“)"}
{"url": "http://www.focus-news.net/news/2018/06/25/2537750/prezidentat-rumen-radev-shte-udostoi-s-darzhavni-otlichiya-deytsi-na-kulturata-i-izkustvoto.html", "text": "От 14.00 часа на „Дондуков“ 2 президентът Румен Радев ще удостои с държавни отличия дейци на културата и изкуството. Това съобщиха от прессекретариата на държавния глава. На церемония в Гербовата зала режисьорът Адела Пеева ще бъде отличена с орден „Стара планина“ – първа степен. \r\nРумен Радев ще удостои с орден „Св. св. Кирил и Методий“ - огърлие, балетната изпълнителка, педагог и хореограф доц. Калина Богоева, оперната прима Стефка Евстатиева, дългогодишния директор на Националния учебен комплекс по култура с лицей за изучаване на италиански език и култура Величка Велянова. На церемонията актьорите Иван Иванов и Христо Мутафчиев, както и композитора и педагог проф. Милко Коларов също ще бъдат удостоени с орден „Св. св. Кирил и Методий“ – огърлие.\r\nРумен Радев ще връчи орден \"Св. св. Кирил и Методий\" - втора степен, на писателя и преводач Петър Велчев и на д-р Иван Ангелов - директор (2000-2015) на Народната библиотека \"П. Р. Славейков\" във Велико Търново.", "date": "2018.06.25", "title": "Президентът Румен Радев ще удостои с държавни отличия дейци на културата и изкуството"}
{"url": "http://www.focus-news.net/news/2018/06/25/2537748/nimh-v-planinskite-rayoni-na-zapadna-balgariya-shte-prevali-i-pregarmi-a-nad-iztochna-vremeto-shte-bade-slanchevo.html", "text": "Днес над западната половина от страната ще има временни увеличения на облачността и на места, главно в планинските райони ще превали и прегърми. Над Източна България ще преобладава слънчево време. Ще духа слаб до умерен вятър от изток-североизток. Максималните температури ще са между 24° и 29°, в София около 24°. Това съобщи за Агенция „Фокус“ дежурният синоптик Христо Христов от Националния институт по метеорология и хидрология. Атмосферното налягане ще бъде малко по-високо от средното за юни и ще остане без съществена промяна.\r\nНад Черноморието ще бъде предимно слънчево с временни увеличения на облачността. Ще духа до умерен североизточен вятър. Максимални температури по крайбрежието: 22-24°. Температурата на морската вода е 24-25°. Вълнението на морето ще бъде 2-3 бала. Над планините ще се развива купесто-дъдовна облачност и на места ще има краткотрайни валежи от дъжд и гръмотевици. Ще духа до умерен югоизточен вятър. Максималната температура на височина 1200 метра ще е около 16°, на 2000 метра – около 8°.", "date": "2018.06.25", "title": "НИМХ: В планинските райони на Западна България ще превали и прегърми, а над Източна времето ще бъде слънчево"}
{"url": "http://www.focus-news.net/news/2018/06/25/2537744/publika-tv-moldova-nad-hilyada-dushi-izlyazoha-na-protest-v-stolitsata-na-moldova.html", "text": "Над хиляда души излязоха на протест в центъра на молдовската столица Кишинев в неделя, предава молдовският телевизионен канал „Publika TV“.\r\nПротестиращите са били поддръжници на спечелилия изборите от 3 юни за кмет Андрей Нъстасе. Резултатите по-късно бяха касирани от съда на Молдова. Протестът е бил проведен пред кметството.\r\nМного хора от провинциалните области в страната също са се присъединили към протеста, въпреки факта че не са участвали в изборите или не са имали право да гласуват за Нъстасе.\r\nСлед половин час на протести пред кметството на Кишинев, демонстрантите са се преместили пред площада на народното събрание.\r\nПубличният ред е бил осигурен от десетки полицейски служители. Не се съобщава за инциденти. Йонислав Дочев", "date": "2018.06.25", "title": "„Publika TV“ (Молдова): Над хиляда души излязоха на протест в столицата на Молдова"}
{"url": "http://www.focus-news.net/news/2018/06/25/2537752/gd-granichna-politsiya-intenziven-e-trafikat-na-granichnite-punktove-kapitan-andreevo-i-dunav-most-ruse-za-tovarni-avtomobili-na-izhod-ot-stranata.html", "text": "Интензивен е трафикът на граничните пунктове „Капитан Андреево“ и „Дунав мост Русе“ за товарни автомобили на изход от страната. Това съобщиха от пресцентъра на ГД „Гранична полиция“. Трафикът по границите със Сърбия, Македония и Гърция е нормален.", "date": "2018.06.25", "title": "ГД „Гранична полиция“: Интензивен е трафикът на граничните пунктове „Капитан Андреево“ и „Дунав мост Русе“ за товарни автомобили на изход от страната"}
{"url": "http://www.focus-news.net/news/2018/06/25/2537754/predsedatelyat-na-pg-na-gerb-tsvetan-tsvetanov-shte-uchastva-v-sreshta-na-varha-na-predsedatelite-na-parlamentarni-grupi-ot-enp-v-natsionalnite-parlamenti-i-v-evropeyskiya-parlament.html", "text": "Председателят на ПГ на ГЕРБ и заместник-председател на партията Цветан Цветанов заминава на работно посещение в Брюксел. Това съобщиха от пресцентъра на ПП ГЕРБ. Там той ще участва в 27-ата среща на върха на председателите на парламентарни групи от ЕНП в националните парламенти и в Европейския парламент.\r\nЦветан Цветанов, заедно със зам.-председателя на Групата на ЕНП, отговаряща за връзките с парламентарните групи в националните парламенти - Естер де Ланге, ще съпредседателстват форума. Конференцията в Брюксел ще бъде съставена от два панела, посветени на подготовката за Многогодишната финансова рамка след 2020 г., сигурността на границите, борбата с тероризма и киберсигурността. \r\nСред говорителите на форума са евродепутатът и координатор на Комисията по бюджет Хосе Мануел Фернандес, зам.-председателят на Европейската инвестиционна банка Александър Щуб, европейският комисар за Съюза за сигурност Сър Джулиян Кинг, зам.-изпълнителният директор на отдел „Операции“ в Европол Вил ван Гемерт, както и евродепутатът от ГЕРБ/ЕНП Андрей Новаков.\r\nМежду двата панела на конференцията участниците в нея имат насрочена среща и със зам.-председателя на ЕНП и директор на кампанията за европейските избори през 2019 г. Дара Мърфи. Те ще обсъдят приоритетите на ЕНП за европейските избори през 2019 г. \r\nПреди да открие срещата между председателите на парламентарни групи от ЕНП в националните парламенти и в Европейския парламент, Цветан Цветанов ще разговаря с генералния секретар на ЕНП Антонио Лопес.", "date": "2018.06.25", "title": "Председателят на ПГ на ГЕРБ Цветан Цветанов ще участва в среща на върха на председателите на парламентарни групи от ЕНП в националните парламенти и в Европейския парламент"}
{"url": "http://www.focus-news.net/news/2018/06/25/2537743/kathimerini-izkustvoto-na-politikata.html", "text": "Kathimerini \r\nВсеки, който се занимава с политика, трябва да има здрав стомах и много търпение.\r\nДо много скоро, членове на елита на Атина често бяха чувани да се оплакват от лидера на „Нова демокрация“: „Кириакос Мицотакис не притежава това, което е нужно. Той трябва да говори повече популистки неща, да казва няколко лъжи, не е толкова лошо“.\r\nСъщите хора сега шумно се оплакват: „Това не е правилно. Той е прекалено голям популист относно Скопие. Отиде твърде далеч“. Тези, които искаха лидерът на основната опозиция да прилича повече на бившия министър-председател на страната Андреас Папандреу и по-малко на „Мицотакис“, сега не са доволни.\r\nВъпреки това, „политиката е изкуството на възможното“, както казваше бившият премиер Константин Караманлис. Ако Мицотакис беше подкрепил договора с Бившата югославска република Македония (БЮРМ) е сигурно, че „Нова демокрация“ щеше да потъне в класациите и нова, националистическа и напълно антиевропейска партия щеше да бъде създадена на нейно място, чиято популярност най-вероятно щеше да скочи стремглаво на следващите избори.\r\nАко изборната система се промени на пропорционална, гръцката политическа система ще бъде силно фрагментирана и крайнодясното ще си осигури влиятелна роля.\r\nОт друга страна, политиката е като готвенето. Тя е изкуство, в което точните пропорции са важни, за да се произведе успешна рецепта. Ако добавиш малко повече „патриотизъм“, поемаш риска да изгубиш центристите, които не желаят да изглеждат като отдадени гласоподаватели на никоя специфична партия.\r\nРазумно е, ако Мицотакис си мисли, че е яздил галопиращ кон откакто се сключи договора за името. Опасността е, че може да стигне до там да язди Буцефал, мощният жребец на Александър Велики, който е можел да заведе ездача си където поиска.\r\nБалансът между дясното и умерения център ще изисква сериозно внимание от тук нататък. Мицотакис ясно разбира, че не може да резонира с крайнодясна публика каквото и да прави, защото в техните очи той не е достатъчно десен.\r\nЯсно е, обаче, че планът за разделяне на дясното се провали. Договорът за името помогна на видни партийни деятели да сформират обединен фронт.\r\n„Старата гвардия“ на „Нова демокрация“ ще изпита период на неловкост и апатия. Но със сигурност ще има и други усилия за разделяне на партията, защото старите навици умират трудно.\r\nМицотакис в момента играе роля, която не му приляга и която едва ли е вярвал, че ще играе. Това беше еднопосочна улица. Ако не го беше направил, щеше да извърши политическо самоубийство или щеше да превърне „Нова демокрация“ в някакъв по-голям вариант на „Потами“.\r\nКритиците, разбира се, ще продължат да изтъкват своите аргументи. Нищо не е по-лесно от това да бъдеш настолен коментатор, наблюдавайки нагорещената политическа сцена в Гърция. Йонислав Дочев", "date": "2018.06.25", "title": "Kathimerini: Изкуството на политиката"}
{"url": "http://www.focus-news.net/news/2018/06/25/2537756/komisiyata-po-energiyno-i-vodno-regulirane-shte-obsadi-na-otkrito-zasedanie-tsenite-na-prirodniya-gaz-za-tretoto-trimesechie.html", "text": "От 13.30 часа в сградата на Комисията по енергийно и водно регулиране (КЕВР) ще се проведе открито заседание за обсъждане на доклад за утвърждаване на цени на „Булгаргаз“ ЕАД, по които общественият доставчик продава природен газ на крайните снабдители и на клиенти, присъединени към газопреносната мрежа за III тримесечие на 2018 г.\r\nОт „Булгаргаз“ подадоха заявление за утвърждаване на цена от 427,12 лв. за 1000 куб. метра природен газ, което представлява ръст от 18,05 %. Общественият доставчик мотивира исканото поскъпване от 1 юли с очакваните по-високи цени на алтернативните горива на световните пазари - с 11 % на мазута и с 11,56 % на газьола, което ще доведе до повишаване на доставните цени.\r\nОт КЕВР обаче изчисляват, че цената през третото тримесечие трябва да бъде 400,95 лева за 1000 куб. метра т.е. увеличението да бъде с 10,81 на сто.\r\nПовишаването на цената на природния газ ще се отрази на цените на парното и топлата вода, както и на електроенергията, произвеждана по комбиниран способ от топлофикациите.", "date": "2018.06.25", "title": "Комисията по енергийно и водно регулиране ще обсъди на открито заседание цените на природния газ за третото тримесечие"}
{"url": "http://www.focus-news.net/news/2018/06/25/2537751/reuters-sasht-planirat-ogranichenie-varhu-kitayskite-investitsii-v-amerikanski-tehnologichni-kompanii.html", "text": "Министерството на финансите на САЩ изработва регулация, която би попречила на компании с поне 25 процента китайско участие от закупуването на американски компании с „индустриално значима технология“, заяви представител на правителството в неделя, цитиран от Reuters.\r\nПредставителят подчерта, че прагът на китайска собственост може да се промени преди ограниченията да бъдат обявени в петък.\r\nХодът отбелязва още една ескалация от търговския конфликт на президента Доналд Тръмп с Китай.\r\nИнвеститорските регулации на финансовото министерство се очаква да бъдат насочени към ключови сектори, включително някои, които Китай се опитва да развие като част от собствения си индустриален план „Направено в Китай 2025“, заяви правителственият представител. Йонислав Дочев", "date": "2018.06.25", "title": "Reuters: САЩ планират ограничение върху китайските инвестиции в американски технологични компании"}
{"url": "http://www.focus-news.net/news/2018/06/25/2537757/stara-zagora-zapochva-vtoroto-izdanie-na-trenirovachniya-lager-yuventus-dzhuniar-kamp.html", "text": "Официално ще бъде даден старта на Ювентус джуниър камп – второто издание на лицензирания тренировъчен лагер на най-известния и успешен италиански футболен клуб Ювентус. Това съобщиха от пресцентъра на Община Стара Загора. Церемонията по откриването ще започне в 10.30 часа на 25 юни на тренировъчния терен на спортен комплекс „Берое“(ест. трева), където ще се съберат всички участници в тазгодишното издание, официалните гости, начело с патрона на кампа, кметът на Община Стара Загора Живко Тодоров, както и представители на съорганизаторите от официалния фенклуб Ювентус-България, „Детска Футболна Академия – Комета“ и техни партньори.\r\nРожина Миха, който ще ръководи треньорите от Торино, заяви, че изключително много се вълнува от второто му посещение в България и е сигурен, че нивото отново ще бъде високо. Италианският екип и българските им помощници от школата на ФК „Берое“ ще проведат първата си тренировка в понеделник сутринта.", "date": "2018.06.25", "title": "Стара Загора: Започва второто издание на тренировъчния лагер Ювентус джуниър камп"}
{"url": "http://www.focus-news.net/news/2018/06/25/2537753/sofiya-v-natsionalniya-dvorets-na-kulturata-shte-se-provede-tsifrova-asambleya-2018.html", "text": "В Националния дворец на културата българският комисар по цифрова икономика и общество Мария Габриел ще открие заедно с министър-председателя Бойко Борисов Цифрова асамблея 2018 #DA.18eu. Това съобщиха от пресцентъра на Представителството на ЕК в България. Това е най-голямото събитие от календара на Българското председателство, посветено на цифровизацията, което се организира от генерална дирекция \"Съобщителни мрежи, съдържание и технологии\" на Европейската комисия.   \r\nВ откриването на Асамблеята ще участват още заместник-председателят на Европейския парламент Евелин Гебхарт и министърът на транспорта, информационните технологии и съобщенията Ивайло Московски. \r\nСред гостите ще бъдат министри от държавите членки на ЕС, както и от Албания, бившата югославска република Македония, Босна и Херцеговина, Сърбия, Косово и Черна гора. Веднага след откриването ще бъде даден старт на изпълнението на Програмата в областта на цифровите технологии за Западните Балкани. \r\nОт 15.10 часа е предвидена пресконференция на министър-председателя Бойко Борисов и комисаря Мария Габриел. \r\nДигиталната асамблея е годишен форум на най-високо равнище, който събира повече от 1000 заинтересовани страни и политици за обсъждане на цифровата политика на ЕС и последствията от последните технологични разработки. В два поредни дни (на 25 и 26 юни) те ще дискутират по теми свързани с цифровите умения, киберсигурността, изкуственият интелект и цифровото бъдеще на Европа. Модератор на двудневния форум на високо равнище ще бъде Ралица Василева. За повече информация вижте специалния сайт на събитието.", "date": "2018.06.25", "title": "София: В Националния дворец на културата ще се проведе Цифрова асамблея 2018"}
{"url": "http://www.focus-news.net/news/2018/06/25/2537759/konferentsiya-na-tema-po-dobro-satrudnichestvo-po-dobri-danni-shte-se-provede-v-sofiya.html", "text": "Националният статистически институт (НСИ) и Евростат ще бъдат домакини на Конференция за потребителите на европейска статистическа информация в България на тема „По-добро сътрудничество, по-добри данни“, която ще се проведе в хотел Хилтън в София. Това съобщиха от НСИ.\r\nСъбитието се провежда в рамките на Българското председателство на Съвета на Европейския съюз и по повод 138-ата годишнина от създаването на официалната статистическа институция в България. \r\nПрезентации ще направят Мариана Коцева – генерален директор на Евростат, Георг Георгиев – зам.-министър на външните работи, представители на НСИ, БНБ, неправителствени организации и др. \r\nПо време на конференцията производителите и потребителите на статистическа информация и ще имат възможност да обсъдят идеи, да представят добри практики и да споделят своите изисквания и очаквания за статистически данни. Ще бъдат представени статистическите продукти и услуги, до които потребителите имат безплатен, неограничен достъп чрез сайта на Евростат, дейността на българския център за подпомагане на потребителите на европейска статистическа информация, както и постигнатите резултати в областта на сътрудничеството между двете институции при подготовката на потребителски ориентирани продукти и услуги. \r\nВ началото на форума ще бъдат наградени победителите в националния кръг на първата Европейска олимпиада по статистика за ученици, в която участваха общо 527 ученици от България, разпределени в 194 отбора.\r\nПодробна информация и дневния ред на събитието са публикувани на сайта на конференцията - http://www.nsi.bg/bg/node/16153.", "date": "2018.06.25", "title": "Конференция на тема „По-добро сътрудничество, по-добри данни“ ще се проведе в София"}
{"url": "http://www.focus-news.net/news/2018/06/25/2537758/vratsa-narodniyat-predstavitel-ot-gerb-inzh-petya-avramova-shte-provede-priemen-den-na-25-yuni.html", "text": "Народният представител от ГЕРБ инж. Петя Аврамова организира приемен ден за граждани от област Враца, съобщиха от пресцентъра на ПП ГЕРБ. Той ще се проведе от 16.00 до 17.30 часа в офиса на ГЕРБ – Враца, намиращ се на бул. \"Демокрация\" №2. \r\nЗаписвания и информация - на място в офиса на партията или на телефон 0884 800 186.", "date": "2018.06.25", "title": "Враца: Народният представител от ГЕРБ инж. Петя Аврамова ще проведе приемен ден на 25 юни"}
{"url": "http://www.focus-news.net/news/2018/06/25/2537763/emil-dimitrov-revizoro-zashto-vladislav-goranov-slaga-spitsi-v-kolelata-na-zakona-za-gorivata-a-boyko-borisov-mi-go-vazlozhii.html", "text": "Емил Димитров-Ревизоро, председател на комисията за борба със сивата икономика и контрабандата, в разговор с Илиана Беновска в предаването „Беновска пита“ по Радио К2 и Канал 3 коментира актуалните политичеси теми, съобщиха от екипа на предаването.\r\nБорбата с контрабандата на горива\r\nЕмил Димитров-Ревизиро заяви, че тази седмица предстои да бъде хвърлена много голяма мина в краката на премиера Бойко Борисов, по-голяма мина дори от тази, която Ревизиро подари на Беновска преди време. Тази мина ще бъде в края на европредседателството, един ден преди заключителния концерт. Собственици на бензиностанции ше се опитат да направят стачка във вторник, към тях ще се присъединят и превозвачи на горива. Според Ревизоро, това ще бъде “време разделно” за премиера Борисов дали ще се противопостави на контрабандата  и високото покровителство, което има тя или ще я посоче, или ще търси причина да избяга от този дебат. \r\n“Съгласна ли сте, че през последните месеци премиера непрекъснато говореше, че кредитния рейтинг на България се повишава от стабилен на положителен, че агенция “Fitch” казва, че дългосрочния рейтинг на България е станал BBB, че Борисов очаква външния дълг от 25% на 24% да падне, имаме 20% ДДС и 10% плосък данък и сме идеални за инвеститорите в България. Хвалим се с подобряването на съдебната система, разделянето на ВСС. Чуждестранните инвеститори в България, за които премиерът направи всички тези презентации са Шел, ОМВ, Ромпетрол, Газпром, Еко и Лукойл. Те имат около 5-6 милиарда евро инвестиции в България. Всичките им инвестиции са регистирани, за всяко едно нарушение се санкционира. Други, които не искат да регистрират, но са български инвеститори, искат да правят стачка. Премиерът да прецени дали чуждестранните инвеститори, които ги вика трябва да са регистирани и да бъдат санкционирани, а за нашите не”, постави въпроса Емил Димитров-Ревизоро. \r\n“По т.нар. Закон за горивата, където се твърди, че сте лобист на Лукойл, взима се Лукойл като знакова фигура на големия, след като Ви изкараха като “омбудсман” на големите в областта на горивата, как допускате някой от народните представители да бъдат лобисти на контратези срещу Вас”, попита Беновска. \r\nНикъде в закона не се казва колко бензиностанции може да имаш, за всяка една бензиностанция, която имаш важат едни и същи правила, заяви Ревизоро. Същото важи и за камионите, които превозват горивата. 1995 г. България е подписала европейска спогодба за международен превоз на опасни товари по шосе. Всички превозвачи в България и малки, и големи последните 11 години са работили по едни и същи условия. Емил Димитров заяви, че условията няма да се променят, а всички, които отговарят на тях и имат книжка и застраховка срещу 3 лв могат да бъдат вписани. \r\nБеновска даде пример с електронните медии, където всички телевизии, радиа са лицензирани по един и същ режим, без значение големина, регионален лиценз и т.н. Всички внасят таксите и плащат авторски и сродни права. Как е възможно фирми, които правят обороти за милиони да не могат да внесат 20 000 и откъде накъде тези фирми не плащат ДДС, след като ние плащаме, попита Беновска.\r\nМного от фирмите твърдят, че са освободени от акциз и ДДС, тъй като са били платени предварително. Но нима големите чуждестранни бензиностанции. Всеки един чуждестранен инвеститор с бензиностанции един от тях трябва да декларира с 20 000 лв собственост и срещу 300 лв да декларира с банкова гаранция, за да могат да работят. Тук не става въпрос да се унищожат малките или за разделение, а който иска да работи в България да се регистрира. Земеделците се разграничиха от някои български бензиностанции. Има камиони, на които пише “вода” или са без надписи, а карат контрабандно гориво или газ, заяви Ревизоро.\r\nБеновска даде пример с медиите, които имат профил: политематични, музикални, детски и др. Ако ние не си спазваме профилите, ние ще бъдем лишени от нашите лицензии, посочи Беновска. \r\nНякои са имали неблагоразумието да се регистрат в България и да работят по законовите правила, посочи Емил Димитров-Ревизоро. Целта на готвената стачка е да изнервят премиера в последния ден на европредседателството и да го унижат. \r\n“Силен ли ще бъде този протест”, попита Беновска.\r\nРевизоро отговори, че иска премиерът Борисов да види с очите си, че трябва да се прекрати контрабандата в горивата. \r\n“Вие имате богат опит в Агенция митници, а борбата с контрабандата е Ваша мисия на живота Ви и свръхзадача. Корнелия Нинова каза, че Борисов трябва да вземе пари за майките на деца с увреждания от контрабандата”, посочи Беновска.\r\nСпоред Емил Димитров-Ревизоро не може държавата да бъде мащеха към майките и нуждаещите се, а към контрабандистите майка. “Има ли покровителство над контрабандата и производители на акцизни стоки, които не плащат акцизи. Политическата воля и законодателната инициатива е извън ръцете на премиера и главния прокурор. Но премиерът като партиен лидер създаде работна група и изслушва всички мнение по закона за горивата. 20 години има съпротива срещу закона за горивата и много правителства са бягали от него“, допълни още той. \r\n„А НАП как допуска този сив сектор“, попита Беновска.\r\nВисшите държавни служители имат голям, когато му кажат не се занимавай с някого. Време разделно предстои , подчерта отново Ревизоро и каза, че се надявапремиерът да види въпросните протестиращи и да разбере колко е голям проблема.  \r\nВладислав Горанов, Румен Порожанов и Емил Караниколов са министрите, които слагат „спици“ в колелата на закона за горивата. Имеше разнобой сред депутатите на ГЕРБ и заиграване с бивши министри. Премиерът е информиран за всичко това и трябва да каже на Министерски съвет да спрат да толерират тези хора. Емил Караниколов е изпратил становище на законопроекта. Земеделският министър подкрепи закона, но неговите юристи се опитват да пречат. Финансовият министър пък каза „да“ пред премиера, а сега изпраща писма, че е против и намира от 100 кладенеца вода, посочи Емил Димитров-Ревизоро. Беновска обеща да покани в предаването следващия път финансовия министър Владислав Горанов, за да отговори на тези въпроси. \r\nЗнае е се кой е платил кампанията за протеста, че камионите ще се съберат в Казичене, това е Манекенът и неговите покровители. Не е публична фигура, уточни Ревизоро. \r\nВот на недоверие, бежанци и искането на опозицията за предсрочни избори\r\n“Вот на недоверие, бежанци и страстното желание на Корнелия Нинова да спечели някакви предсрочни избори и да управлява. Вашият коментар?”, попита Беновска.\r\nОпозицията няма задължение да харесва всичко, което управляващите предлагат. Опозицията не би могла да постигне нищо, защото има много малко гласове. България е пример за цяла Европа в опазването на границата, отговори Ревизоро.\r\n“Ефективна и печеливша ли опозиция е БСП”, попита Беновска.\r\nНе може да се сърдим на опозицията, заяви Емил Димитров. Той счита, че Корнелия Нинова не може да спечели предсрочни избори, но това не й пречи да опитва. Така завърши разговоът между Емил Димитров-Ревизоро и Илиана Беновска в предаването “Беновска пита” по Радио К2 и Канал 3.", "date": "2018.06.25", "title": "Емил Димитров-Ревизоро: Защо Владислав Горанов слага “спици“ в колелата на закона за горивата, а Бойко Борисов ми го възложи?"}
{"url": "http://www.focus-news.net/news/2018/06/25/2537760/anadolu-agency-redzhep-tayip-erdogan-pecheli-absolyutno-mnozinstvo-na-izborite-potvardiha-ot-izbiratelniya-savet.html", "text": "Върховният избирателен съвет на Турция в ранния понеделник обяви, че президентът Реджеп Тайип Ердоган е спечелил абсолютно мнозинство на президентски избори, след като 97,7% от избирателните пликове са били отворени, предава Anadolu Agency.\r\nГоворейки часове след неделните избори за президент и парламент, председателят на избирателния съвет Сади Гювен заяви, че Партията на справедливостта и развитието, Народнорепубликанската партия, Партията на националното действие, Демократическата партия на народите и „Добрата партия“ преминават 10-процентовия праг за влизане в парламента.\r\nСади добави, че останалите непреброени гласове няма да окажат влияние върху изборните резултати.\r\nРеджеп Ердоган получи 53,6% от гласовете, а неговата Партия на справедливостта и развитието спечели с 42,4%. Йонислав Дочев", "date": "2018.06.25", "title": "Anadolu Agency: Реджеп Тайип Ердоган печели абсолютно мнозинство на изборите, потвърдиха от избирателния съвет"}
{"url": "http://www.focus-news.net/news/2018/06/25/2537762/pregled-na-osnovnite-temi-v-starozagorskiya-pechat.html", "text": "„Вдигат бронзов паметник на княз Павел Романов в Павел баня“ е водещо заглавия в днешното издание на вестник „Старозагорски новини“. Висок 2.4 м паметник от бронз в цял ръст на великия княз Павел Александрович Романов, син на руския император Александър II Освободител, ще бъде поставен в парка на курортния град Павел баня, съобщи кметът Станимир Радевски. \r\n60 000 лв. е заплатила общинската хазна за тежащата 360-килограмова фигура, изработена от скулптора Тамер Халил, който е автор на фигурите на Алеко Константинов и неговия герой Бай Ганьо в близкото село Скобелево. \r\nОткриването на паметника, който ще бъде монтиран върху 2-метров гранитен постамент насред градския парк, ще стане на 29 юни, когато православната църква чества светите първовърховни апостоли Петър и Павел. \r\nТочно преди 140 години е създадено и бъдещото курортно градче, което приема името на апостол Павел и сина на императора. \r\n „Събират заедно сабите на Хаджи Димитър и Стефан Караджа“ е друго заглавие от страниците на изданието. Оръжията на войводите ще са в центъра на изложбата за 150-годишния юбилей от Бузлуджанската епопея. Револверните саби на Стефан Караджа и Хаджи Димитър ще са в центъра на изложба в Казанлък, посветена на 150-годишния юбилей от подвига на тяхната обединена чета. Оръжието на Стефан Караджа се съхранява в Русенския исторически музей от 1988 г. и е дарено от силистренеца Георги Георгиев. А сабята на Хаджи Димитър пристига от Варненския музей. Изложбата ще бъде открита на 3 юли в залите на казанлъшкия Музей-галерия, съобщи д-р Чавдар Ангелов, директор на Националния парк-музей \"Шипка Бузлуджа\". \r\nДвете револверни саби са идентични и са произведени от белгийската оръжейна фирма \"Анри Гусен и синове\", която патентова този модел в началото на 60-те години на ХIХ век. Огнестрелното оръжие е монтирано в дръжките на сабите, като револверният барабан разполага с 6 гнезда за 9-милиметрови патрони. Сабята на Стефан Караджа е изследвана в МВР - София, през 80-те години на ХХ век. Тогава са открити инициалите СТК, оформени като монограм. Открито е и голямо сходство между автентичния почерк на войводата и този от сабята. Другата важна подробност е, че двете оръжия носят поредни номера от фабриката-производител. Сабята на Караджата е с номер 346, а тази на Хаджи Димитър - с No 345. Това е един от основните доводи, които се използват в подкрепа на тезата, че двете оръжия са принадлежали именно на двамата войводи. \r\n „Старозагорски депутат напусна коалиция \"БСП за България“, четем още в изданието.\r\nНе сме доволни от отношението на БСП към нас като коалиционен партньор, заявява в интервю за медията лидерът на БЗНС \"Александър Стамболийски\" Спас Панчев. Решението е взето в събота на редовния 44-ти конгрес на партията, на който Спас Панчев е преизбран за неин председател. \r\nБЗНС \"Александър Стамболийски\", която е традиционен съюзник на БСП, има двама депутати - лидера ѝ Спас Панчев и Димитър Георгиев. Те няма да напуснат парламента и ще останат в него като независими народни представители. След напускането на коалицията обаче червените ще имат 78 депутати. \r\nТова се случва в навечерието на внесения от \"БСП за България\" вот на недоверие към правителството, втория по време на българското европредседателство. Панчев обаче е категоричен, че причината не е свързана с вота. \r\nОт \"Позитано\" 20 заявиха, че БСП ще се събере на заседание в понеделник и ще вземе решение по случая.", "date": "2018.06.25", "title": "Преглед на основните теми в старозагорския печат"}
{"url": "http://www.focus-news.net/news/2018/06/25/2537761/burgas-v-obshtinata-shte-se-provede-preskonferentsiya-po-povod-muzikalno-poetichnite-vecheri-pamet-za-emil-chakarov-i-70-godishninata-ot-rozhdenieto-na-maestroto.html", "text": "В Заседателната зала на Община Бургас ще се проведе пресконференция по повод предстоящите музикално-поетични вечери „Памет за Емил Чакъров”, Бургаски музикални празници „Емил Чакъров“ 2018 и 70-годишнината от рождението на Маестрото. Това съобщиха от пресцентъра на Община Бургас. Подробности за събитията ще дадат зам.-кметът Йорданка Ананиева, директорът на Държавна опера – Бургас Александър Текелиев и журналистът и телевизионен водещ Георги Тошев.", "date": "2018.06.25", "title": "Бургас: В Общината ще се проведе пресконференция по повод музикално-поетичните вечери „Памет за Емил Чакъров” и 70-годишнината от рождението на Маестрото"}
{"url": "http://www.focus-news.net/news/2018/06/25/2537767/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството. \r\nВъв връзка с направа на връзка между новоизграден и съществуващ уличен водопровод на ул. „8-ми декември“ жк. „Студунтски град“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на:\r\nул. „Проф. Виталий Танджер“, ул. „Проф. Николай Генчев“, ул. „8-ми декември“, бл. 7, бл. 7а,бл. 8, бл. 9\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: между бл. 8 и бл. 9.\r\nВъв връзка с изграждане на водопроводни връзки на ул. „Каменица“ кв. „Горна баня“, се налага спиране на водоподаването от 08:00 до 20:00 часа на клиентите на „Софийска вода”, живеещи в района на:\r\nул. „Каменица“, ул. „Роза“, ул. 646,ул. „Диамант“,\r\nпо ул. „Каменица“ от ул. 748 до ул. „Еделвайс“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Каменица“ ъгъла с ул. „Роза“.\r\nВъв връзка с изграждане на сградно водопроводно отклонение на ул. „Оборище“ Център, се налага спиране на водоподаването от 09:00 до 17:00 часа на клиентите на „Софийска вода”, живеещи в района на:\r\nпо ул. „Оборище“ от ул. „Кракра“ до бул. „Васил Левски“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Оборище“№5.\r\nНа 25 юни 2018 г. (понеделник), във връзка с подмяна на сградно водопроводно отклонение на ул. „Христо Ботев“ с. Герман, се налага спиране на водоподаването от 09:00 до 19:00 часа на клиентите на „Софийска вода”, живеещи в района на:\r\nул. „Христо Ботев“, ул. „Шипка“\r\nпо ул. „Вела Пеева“ от ул. „Патриарх Герман“ до ул. „Шипка“\r\nпо ул. „Божур“ от ул. „Шипка“ до ул. „Христо Ботев“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Христо Ботев“ ъгъла с ул. „Вела Пеева“.\r\nВъв връзка с подмяна на сградно водопроводно отклонение на ул. „Константин Фотинов“ кв. „Васил Левски“, се налага спиране на водоподаването от 09:30 до 17:00 часа на клиентите на „Софийска вода”, живеещи в района на:\r\nпо ул. „Константин Фотинов“ от ул. „Баба Тонка“ до ул. „Поп Грую“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Константин Фотинов“№120А.\r\nВъв връзка с подмяна на сградно водопроводно отклонение на ул. „Никола Бонев“ гр. Бухово, се налага спиране на водоподаването от 09:00 до 16:00 часа на клиентите на „Софийска вода”, живеещи в района на:\r\nпо ул. „Сан Стефано“ от ул. „Васил Левски“ до ул. „Св. Св. Кирил и Методий“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Никола Бонев“№30.\r\nВъв връзка с подмяна на сградно водопроводно отклонение на ул. „Васил Левски“ с. Мрамор, се налага спиране на водоподаването от 09:30 до 15:30 часа на клиентите на „Софийска вода”, живеещи в района на:\r\nпо ул. „Васил Левски“ от ул. „Захари Стоянов“ до ул. „Църна бара“ и ул. „Църна бара“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Васил Левски“ ъгъла с ул. „Република“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n“Софийска вода” АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.06.25", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/06/25/2537769/sliven-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ - Сливен организират приемни за граждани. Това съобщиха от пресцентъра на партията. Приемните на представителите на местния парламент се организират всеки понеделник и преминават при голям интерес. Общинските съветници Христо Котов и Димитър Павлов ще приемат граждани от 09.30 до 16.30 часа днес. Приемните се провеждат в офиса на ГЕРБ в Сливен на адрес: ул. \"Цар Освободител\" № 17. Предварително записване - на тел. 044/63 32 23.", "date": "2018.06.25", "title": "Сливен: Общинските съветници от ГЕРБ организират приемни за граждани"}
{"url": "http://www.focus-news.net/news/2018/06/25/2537765/pazardzhik-deputatat-ot-gerb-desislava-kostadinova-shte-provede-priemna-v-grad-sarnitsa.html", "text": "Народният представител от ГЕРБ Десислава Костадинова ще проведе приемна за граждани в град Сърница. Това съобщиха от пресцентъра на ПП ГЕРБ - Пазарджик. В клуба на ГЕРБ в града Костадинова ще приема граждани от 10.00 часа.", "date": "2018.06.25", "title": "Пазарджик: Депутатът от ГЕРБ Десислава Костадинова ще проведе приемна в град Сърница"}
{"url": "http://www.focus-news.net/news/2018/06/25/2537764/veliko-tarnovo-v-obshtinata-shte-se-provede-preskonferentsiya-po-povod-predstoyashtiya-evropeyski-mladezhki-shampionat-po-sportno-orientirane.html", "text": "В Общината ще се проведе пресконференция по повод предстоящия Европейски младежки шампионат по спортно ориентиране. Това съобщиха от пресцентъра на Община Велико Търново. Пресконференцията ще се състои от 11.00 часа в Зала 302 на Общината. В Европейския младежки шампионат по спортно ориентиране ще се включат над 600 състезатели от 27 държави. Той ще се проведе от 28 юни до 1 юли.", "date": "2018.06.25", "title": "Велико Търново: В Общината ще се проведе пресконференция по повод предстоящия Европейски младежки шампионат по спортно ориентиране"}
{"url": "http://www.focus-news.net/news/2018/06/25/2537768/sputnik-ministerstvoto-na-otbranata-na-kitay-ochakva-pristiganeto-na-dzheyms-matis-v-stranata-vav-vtornik.html", "text": "От министерството на отбраната на Китай заявиха в понеделник, че очакват тридневна визита от министъра на отбраната на САЩ Джеймс Матис, започваща във вторник, предава Sputnik.\r\n„По покана на китайския министър на отбраната генерал Вей Фенхе, министърът на отбраната на САЩ ще посети Китай в периода 26-28 юни. Ръководството на Китай, както и китайските въоръжени сили ще проведат среща с него“, се казва в изявлението.\r\nСпоред министерството, двете страни ще обменят вижданията си за двустранните отношения, както и въпросите от общ интерес.\r\n„Развитието на нормални и стабилни отношения във военната сфера е в съответствие с общите интереси на двете държави, както и с общите очаквания на международната общност“, допълват още от отбранителното министерство. Йонислав Дочев", "date": "2018.06.25", "title": "Sputnik: Министерството на отбраната на Китай очаква пристигането на Джеймс Матис в страната във вторник"}
{"url": "http://www.focus-news.net/news/2018/06/25/2537755/ria-novosti-yuzhna-koreya-vazobnovyava-ikonomicheskite-si-proekti-sas-severna-koreya.html", "text": "Южна Корея възобновява икономическите си проекти със Северна Корея, планирайки да проведе разговори през тази седмица за възстановяването на железопътната и автомобилната комуникация между двете страни, както и сътрудничество в областта на горското стопанство, съобщават от южнокорейското министерство по въпросите на националното обединение, предава РИА Новости.\r\nРаботна среща по отношение на транспорта се планира да се проведе на 26 и 28 юни в демилитаризираната зона на корейския полуостров, а среща за горското стопанство ще се проведе на 4 юли. Мястото на провеждане ще бъде определено по-късно, уточняват от министерството.\r\n„Чрез срещи на отраслите за сътрудничество в областите на железопътния и автомобилния транспорт, както и на горското стопанство, ще изградим основата за дългосрочното развитие на отношенията между Юга и Севера, за траен мир на корейския полуостров и искрено обсъждане на направленията за реализация на „декларацията от Пханмунджом““, се казва още в съобщението от министерството. Йонислав Дочев", "date": "2018.06.25", "title": "РИА Новости: Южна Корея възобновява икономическите си проекти със Северна Корея"}
{"url": "http://www.focus-news.net/news/2018/06/25/2537770/denyat-25-yuni-v-balgarskata-istoriya.html", "text": "2004 г. \r\nПрезидентът на Република България присъжда орден „Стара планина“ първа степен на проф. Васил Мръчков „за изключително големи заслуги към Република България и във връзка със 70-годишнината от рождението му“.1999 г. \r\nС почти пълно единодушие (3-ма против и 2-ма въздържали се) българският парламент гласува решение, с което дава право на войските на НАТО да използват сухопътното пространство на България за мироопазващата операция в Косово. Късно вечерта въздушен коридор за 6 военни самолета иска и Русия, но Министерството на външните работи отговаря, че това не може да стане по-рано от 5 работни дни, необходими на правителството да вземе такова решение.1991 г. \r\nЗаконът за БНБ я обявява за централна емисионна институция, независима от правителството и отчитаща се пред парламента.\r\nБългарска Народна Банка е първото държавно банково учреждение в България. Основана през 1879 г. в София, БНБ започва да функционира от юни следващата година. Създава клонове в цялата страна. От 1885 г. се превръща в емисионен център, който й дава правото да издава банкноти. Занимава се с краткосрочно и дългосрочно кредитиране на предприятия, отделни търговци, индустриалци и други, както и с отпускане на заеми на общините. Чрез нея страната сключва и външните си заеми. От 1929 г. под натиска на външни финансови сили ограничава кредитирането си само на държавни и частни банки. Тази функция изпълнява до национализацията на банковото дело (1947 г.), когато се обособява в централно звено на банковата система в страната.1975 г. \r\nУстановени са дипломатически отношения между Р. България и Мозамбик.1973 г. \r\nВ периода 25 - 27 юни на официално посещение в България е президентът на Ирак Ахмед Хасан ал Бакр. Подписана е спогодба за разширяване на икономическото, научно-техническото и културното сътрудничество между двете страни.1970 г. \r\nВ периода 25 юни - 3 юли в София се провеждат българо-гръцки разговори и са подписани документи за свързване на енергийните системи на двете страни, за използване на водите на реките, протичащи през териториите на двете страни, и за туризма.1955 г. \r\nИзпратено е писмо на Никита С. Хрушчов, първи секретар на ЦК на КПСС, до ЦК на БКП с информация за преговорите на съветската делегация в Белград от 27 май до 2 юни за нормализиране на отношенията между СССР и Югославия. Същата политика се изисква и от България.\r\nНикита Сергеевич Хрушчов е руски общественик, държавник, висш партиен функционер. Работник и миньор е в Донбас (от 1908 г.), участник е в Гражданската война (1918-1920 г.). Учи известно време в Московската промишлена академия (1929-1931 г.), след което работи в московския партиен апарат (1931-1935 г.). Първи секретар е на московския градски партиен комитет (1935-1938 г.); първи секретар е на ЦК на украинската болшевишка партия (1938 г. - март 1947 г.); ръководител е на украинското правителство (1944-1947 г.). По време на войната като партиен комисар воюва на много фронтове и получава званието генерал-лейтенант (1943 г.). От декември 1949 г. е секретар на ЦК на ВКБ , от 1939 г. е член на Политбюро. Като висш партиен функционер има отношение към организацията и провеждането на масовите репресии срещу партийни, държавни и военни функционери в навечерието на II световна война и след нея. След смъртта на Й. В. Сталин Хрушчов заема неговата длъжност. През февруари 1956 г. организира разобличаването му и разкрива ужасите на неговата диктатура пред света в доклад на закрито заседание на ХХ конгрес на КПСС . Хрушчов започва ликвидирането на “култа към личността на Й. В. Сталин”. Опитва се да въведе демократизъм в тоталитарната социалистическа система и да съчетае демокрацията в обществото с т. нар. демократичен централизъм и с монопола на комунистическата партия върху политическата власт и ръководството на обществото и държавата. Като използва възможностите на плановата икономика, Хрушчов се опитва да активизира земеделието и СССР да изпревари САЩ в селскостопанското производство; хвърля огромни средства за разработване и усвояване на нови земеделски земи в Казахстан. Във външната политика проявява инициатива и постига сближаване със САЩ, при което се постига разбирателство по някои въпроси на световния мир и международната сигурност. След ХХ конгрес на КПСС освобождава всички политически затворници, осъдени по времето на “култа към личността”. Въвежда определен ред и започва да осъществява контрол върху работата на органите за държавната сигурност. Под ръководството на Никита Хрушчов се създават условия за творческа свобода на интелектуалците.По-късно той се намесва в дейността на творческата интелигенция. Свален е от длъжност и е пенсиониран по решение на Октомврийския пленум на ЦК на КПСС (1964 г.).1947 г. \r\nПрофесор Георги Наджаков е избран за ректор на Софийски университет \"Св. Климент Охридски\".\r\nГеорги Стефанов Наджаков е български физик и откривател, обществен и държавен деец, академик (от 1945 г.), член-кореспондент на Гьотингенската академия на науките (от 1940 г.), член на Американската асоциация за напредък на науката (от 1965 г.). Роден е на 8 януари 1897 г. в гр. Дупница. Завършва физика и математика в Софийски университет “Св. Климент Охридски” (1920 г.), специализира в Париж в лабораторията на Пол Ланжвен (1925-1926 г.) и в института \"Радиум\" в Сорбоната при Мария Склодовска-Кюри. Доцент е от 1927 г., професор е по физика от 1932 г., ръководител е на Катедрата по експериментална физика (1937-1962 г.), декан е на Физико-математическия факултет (1939-1940 г., 1944-1947 г.), ректор е на Софийски университет “Св. Климент Охридски” (1947-1951 г.). Основател е и е директор на секцията за научна апаратура и специални проблеми към Физическия институт при Българската академия на науките (1946-1971 г.). Подпредседател е на Българската академия на науките (1947-1959 г.), председател е на Физико-математическото дружество в България, един от основателите е и е член на научния съвет и постоянен представител на България в Обединения институт за ядрени изследвания в Дубна. Съосновател е и е член на Пъгуошкото движение на учените (1958 г.) и на Световното движение за защита на мира, член е и е почетен председател (1970-1981 г.) на Световния съвет на мира. В областта на физиката открива \"фотоелектретното състояние на веществатавата\" (докладва на 22 юни 1937 г. пред Френската академия на науките, в България откритието е узаконено едва през 1981 г., вписано е в Държавния регистър на откритията и изобретенията под № 1. Името на Георги Наджаков е записано първо в Златната книга на българските изобретатели и откриватели), т. е. фотоелектричния ефект при диелектрици и полупроводници (Ефект на Наджаков-Андрейчин) и перманентната фотоелектрична поляризация при диелектрици (1937 г.). Автор е на около 120 оригинални научни статии, студии и трудове. Носител е на златен медал за мир \"Фредерик Жолио-Кюри” (1967 г.). Умира на 24 февруари 1981 г.1933 г. \r\nОрганизирана е полицейска блокада на София за изземване на оръжието от ВМРО.\r\nВътрешната македонска революционна организация (ВМРО) е националнореволюционна организация на македонските българи, създадена през есента на 1919 г. от Тодор Александров, Петър Чаулев и ген. Александър Протогеров. Ръководителите й са привърженици на идеята за присъединяване на Вардарска и Беломорска Македония към България, но поради нейното поражение в Първата световна война (1914–1918 г.) приемат идеята на Вътрешната македонска революционна организация (ВМРО) за автономия на Македония.1923 г. \r\nМинистрите от кабинетите Гешов-Данев и Малинов-Костурков са освободени от Шуменския затвор.1923 г. \r\nНародовластническият български земеделски съюз на Коста Томов издава \"Позив\" за възстановяване на БЗНС. На 5 юли и БЗНС-Стара Загора на Димитър Драгиев издава подобно окръжно.\r\nБългарският земеделски народен съюз (БЗНС) е политическа организация на селячеството, образувана през декември 1899 г. До 1902 г. има професионално–просветителски характер, след което се превръща в политическа партия. Обявява се като защитник на дребните селски стопани и отстоява тезата за самостоятелна водеща роля на селячеството. Възприема съсловния принцип, според който българското общество се дели на съсловия, основното от които е селското. Поради това България трябва да се управлява именно от това население. В редовете на партията могат да членуват всички селяни, независимо от имущественото състояние. Съюзът се стреми към ограничаване на едрото земевладение и към създаване на кооперативни сдружения. Обявява се категорично срещу личния режим на княз Фердинанд I и води борба за укрепване на конституционно-парламентарното управление на страната. Разнородният социален състав на съюза обуславя съществуването на различни политически течения.1913 г. \r\nПо време на Междусъюзническата война Втора армия води отбранителни боеве срещу гръцките войски в Рупелското дефиле.\r\nПърви полски артилерийски полк води сражения със сърбите при Чуковец, Голям стан, Стрешир, Македония.\r\nПо време на Междусъюзническата война повече от 130 първи граждани на Куманово са пребити, изтезавани, а голяма част от тях впоследствие - убити от сръбските окупационни власти, установени в града.\r\nНишавският епископ Иларион, временно управляващ Дебърската епархия е хвърлен в затвора от сръбските власти, заради нежеланието си да премине към Сръбската православна църква.\r\nПо време на Междусъюзническата война в сражения срещу сръбските войски, загиват опълченците от 6-та Охридска дружина на Македоно-одринското опълчение: Фелдфебел Георги Стефанов и ефрейтор Ангел Талев от Крушево, редниците Димче Йорданов, Здраве Георгиев, Йордан Иванов, Иван Кръстев,Иван Димитров, Илия Котев, Иван Пулев, Михаил Танев, Никола Костов, Петър Лешков,Стефан Янакиев, Спас Георгиев, Спасе Житошанчето от Крушево, Иван Георгиев, Мито Христоманов, Наке Андонов, Пандо Григоров от Струмица, Диме Георгиев и Дончо Спасов от Кашино, Битолско, Стоян Секулов, Секула Георгиев, Лазар Николов от Ракитница, Крушевско, Стоян михайлов и Сокол Стоянов от Брезово, Крушевско, Стефан Цветков от Корнца, Крушевско, Спас Богданов от Света, Крушевско, Наум Николов, Александър Николов, Кирко Атанасов и Киро Петров от Цер, Кичевско, Никола Чобанов от Горно Илино, Крушевско, Никола Стоянов и Коста Кръстев от Долни дивяци, Крушевско, Мито Велянов от Сопотница, Битолско, Миле Донев от Вардин, Крушевско, Кръсто Мицов от Върбяни, Прилепско, Йордан Китанов от Обрежани, Прилепско, Йордан Илиев от Закла, Крушевско, Иван Николов и Алекси Илиев от Горни Дивяци, Крушевско, Здраве Велев от Вогяни, Крушевско, Георги Наумов от Отчути, Костурско, Васил Богоев от Селце, Прилепско, Веле Настев от Брезово, Крушевско, Богой Нешков от Крушица, Кичевско, Богдан Траянов от Радево, Крушевско, Атанас Петков от Селце, Крушевско, Атанас Гугулянов от Валандово.1906 г. \r\nВ местността “Куртев камък” в сръбска засада загива околийският войвода на Прилепско Георги Ацев (1883 - 1906), дългогодишен деятел на ВМРО, воювал срещу турския аскер, сръбските и гръцките чети.1905 г. \r\nВ сражение с турския аскер между Куклица и Пендек на връх Видин, заедно с 13 четници, загива войводата Атанас Димитров – Бабата (1875 - 1905). Войводата на ВМОРО е роден в село Синитево, Пазарджишко. През 1901 година е помощник-войвода в Тиквешката чета, по-късно става и самостоятелен войвода. Участва в Аферата \"Мис Стоун\" заедно с Христо Чернопеев, Яне Сандански, Сава Михайлов, Кръстьо Асенов и Андон Кьосето. По време на Илинденско-Преображенското въстание (1903) с четата си действа в Кратовско.1880 г. \r\nСъздаден е Националният статистически институт.\r\nНСИ се занимава с набиране, обработване и предоставяне на точна информация за цялостното социално и икономическо състояние и развитие на страната.\r\nПървите институции, извършващи системна статистическа дейност в България, са Статистическата служба към Отдела за вътрешни работи на Временното руско управление (1877-1879 г.) и Статистическото отделение към Министерството на правосъдието (1880-1883 г.).1863 г. \r\nВ Цариград излиза първият брой на в. „Гайда”. Издател и редактор на в. \"Гайда\" е Петко Славейков. Вестникът излиза два пъти месечно и струва 2 бели меджидиета.На тази дата са родени:1975 г. \r\nРодена е Нина Николина - българска поппевица. С музика се занимава от 3-годишна, участва в детски хор. През 1980 г. учи пиано и солфеж, през 1994 г. завършва Музикалното училище в Плевен, специалност \"Народно пеене\" и \"Контрабас\". В периода 1989-1994 г. има сценични изяви и записи в БНР и БНТ. Висше образование завършва в Академията за музикално и танцово изкуство в Пловдив, където през 1998 г. се дипломира с две специалности – \"Ръководител на народни състави - дирижиране на хор и оркестър\" и \"Музикална педагогика\". Като студентка Нина Николина издава първия си албум с автентични народни песни с модерен аранжимент. Има множество участия във фолклорни фестивали: Дания (1990 г.); Финландия (1991 г.); Румъния (1992 г.); Белгия (1994 г.); Eгипет (1996 г.); Италия (1996 г.); Франция (1997 г.); Англия (1998 г.); Испания (1999 г.); Португалия (1999 г.) и др. От 1997 г. до 2000 г. работи в твшоу \"Хъшове\". През 1999 г. излиза вторият й самостоятелен албум \"Слънчоглед\" (съдържа 15 традиционни фолклорни песни от всички краища на България). През октомври 2000 г. участва с група \"ТБС\" в Международен джазфестивал в София с песните \"Излел е Дельо Хайдутин\" и \"Лале ли си, зюмбюл ли си\" в джазаранжимент. В края на 2001 г. излиза третият й албум \"С отворени очи\", в който е налице синтез между отделни музикални жанрове и електронна звучност.1930 г. \r\nВ Хасково е роден актьорът и режисьор Георги Черкелов. Завършва ВИТИЗ през 1956 г. В киното дебютира през 1961 г. - “Последният рунд” (1961 г.). Черкелов е майстор на отрицателния персонаж (въпреки че играе с успех и положителни роли). Неговите герои са хладнокръвни и рационални, умни и талантливи, независимо че често защитават обречена кауза (“Ричард II”, “Тази малка земя”, “Страшният съд” и др. в театъра). Филми: “На тихия бряг” (1963 г.), “Смърт няма” (1963 г.), “Невероятна история” (1964 г.), “Приключение в полунощ” (1964 г.), “До града е близо” (1965 г.), “Цар и генерал” (1966 г.), “Мълчаливите пътеки” (1967 г.), “Бялата стая” (1968 г.), “Светът е малък” (1968 г.), “Семейство Калинкови” (тв, 1968 г.), “На всеки километър” (тв, 1969 г., 1972 г.), “Шарен свят” (1971 г.), “Странен двубой” (1971 г.), “Демонът на империята” (тв, 1971 г.), “Очакване” (1973 г.), “Иван Кондарев” (1974 г.), “Зарево над Драва” (1974 г.), “Трудна любов” (1974 г.), “На живот и смърт” (тв, 1974 г.), “Сватбите на Йоан Асен” (тв, 1975 г.), “Човекът, който донесе дъжд” (тв, 1975 г.), “Изгори, за да светиш!” (тв, 1976 г.), “Допълнение към ЗЗД” (1976 г.), “Студеното сърце” (тв, 1977 г.), “Юлия Вревска” (1978 г.), “Топло” (1978 г.), “Черешова градина” (1979 г.), “Хан Аспарух” (1981 г.), “Най-тежкият грях” (1982 г.), “Спирка “Берлин” (тв, 1982 г., и режисьор), “Съдията” (1986 г.), “Константин Философ” (1983-1986 г.), “Под игото” (тв, 1991 г.), “Страшният съд” (тв, 1993 г.), “Търкалящи се камъни” (1995 г.), “Закъсняло пълнолуние” (1996 г.), “Стъклени топчета” (1999 г.), “Версенжеторикс” (1999 г.).1909 г. \r\nВ Ловеч е роден Димитър Тодоров Димов – български писател-белетрист. Следва право в Софийски университет “Св. Климент Охридски”, завършва ветеринарна медицина (1934 г.). Работи като участъков лекар в провинцията. Специализира хистология на нервната система в Испания. От 1953 г. е професор във ВССИ \"Г. Димитров\". Автор е на повече от 20 научни труда. Председател е на Съюз на българските писатели (1964-1966 г.). Майстор е на психологическия и социалния роман. Произведения: \"Поручик Бенц\" (1938 г.), \"Осъдени души\" (1945 г.), \"Тютюн\" (1951 г.), \"Жени с минало\" (1960 г.) и др.На тази дата умират:1979 г. \r\nВ София умира Георги Савов Дръндаров - български писател и драматург. Завършва право в Софийски университет “Св. Климент Охридски” (1920 г.). Работи като чиновник. Публикува за пръв път стихотворения през 1914 г. Известен е като драматург. Повечето му пиеси са с историческа тематика и са поставяни в провинциални театри. Две негови пиеси се играят на сцената на Народния театър през 1933 г. Автор е на произведения за деца. Някои съчинения: \"Болярите и пустинножителят\" (1934 г.), \"Страхиловата майчица\" (1934 г.), \"Злато\" (1939 г.), \"Тайната\" (1949 г.), \"Велчова завера\" (1960 г.) и др.1927 г. \r\nВ София умира Боян Николов Пенев - български историк и критик, член на Българската академия на науките (1918 г.). Завършва Славянска филология в София. Професор е в Софийски университет “Св. Климент Охридски” по славянски литератури. Член е на Съюза на българските писатели. Творец е с разностранни познания и интереси; най-добрият познавач е на полската литература и култура. Печата в сп. \"Мисъл\", \"Периодическо списание\", \"Свободно мнение\", \"Златорог\" и др. Отделни издания: \"Посоки и цели при проучване на новата ни литература\" (1910 г.), \"Г. С. Раковски. Живот и дейност\" (1917 г.), \"Сръбският шовинизъм\" (издадена на френски език през 1916 г.), \"П. Р. Славейков. Живот и творчество\"(1919 г.), \"Начало на Българското възраждане (1918 г.), \"История на новата българска литература\", т. 1-4 (1931-1936 г.).1923 г. \r\nВъв Варна умира Херменгилд Вацлав Шкорпил - български археолог. Брат на К. Шкорпил. Завършва Политехниката в Прага и в университета в Лайпциг. Гимназиален учител е в Пловдив, Сливен, София, Русе и Варна (1880-1906 г.). Председател е на Археологическото дружество във Варна (1901-1923 г.).1876 г. \r\nВ родния му град е обесен Стефан Пешев. Той е роден е Севлиево през 1854 г., изявява се като виден деец на националноосвободителното движение. Стефан Пешев е председател на местния революционен комитет, той е главният организатор на Априлското въстание в Севлиевско през 1876 г.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”", "date": "2018.06.25", "title": "Денят 25 юни в българската история"}
{"url": "http://www.focus-news.net/news/2018/06/25/2537772/sofiya-xxii-mezhdunaroden-folkloren-shte-se-provede-festival-vitosha-2018-shte-se-provede-v-perioda-do-30-yuni.html", "text": "В периода до 30 юни ще се проведе XXII издание на Международен фолклорен фестивал „Витоша - 2018“, който тази година е посветен на културното наследство на обединена Европа. Това съобщиха от пресцентъра на Столична община. На две сцени - в парка на НДК  и Народно читалище (НЧ) „Витоша“ в кв. „Павлово“, 11 ансамбъла  от ЕС и Западните Балкани ще запознаят столичната публика с духа, творчеството и фолклорните си традиции. Входът е свободен. Организатор на събитието е Столична община - Район „Витоша“, а съорганизатори са Общината и НЧ „Витоша“. За поредна година патрон на събитието е кметът на София Йорданка Фандъкова, която ще открие фестивала на 26 юни (вторник), от 19.30 часа на сцената пред НДК. Тазгодишното издание на фестивала ще бъде обвързано със закриването на Българското председателство на Съвета на Европейския съюз и ще бъде посветено на културното наследство на обединена Европа. По време на фестивала ще бъде представена богатата палитра от традиции и култури на държавите, населяващи територията на Европа като символ на нашето единство в многообразието.", "date": "2018.06.25", "title": "София: XXII Международен фолклорен ще се проведе фестивал „Витоша - 2018“ ще се проведе в периода до 30 юни"}
{"url": "http://www.focus-news.net/news/2018/06/25/2537774/doncho-atanasov-nay-aktivno-se-raboti-po-am-hemus-koyato-e-prioritet-nomer-edno.html", "text": "Дончо Атанасов, АПИ, в разговор с Илиана Беновска в предаването „Беновска пита“ по „Канал 3“ и „Радио К2“, заяви позиции по следните теми:\r\nУчастието на инж. Дончо Атанасов в политиката.\r\n„За пътищата, готивото и политиката първо ще разговаряме по телефна с Дончо Атанасов, председтаел на УС на „Агенция пътна инфраструктура“, тъй като г-н Аатанасов пътува понеже това му е разботата да проверява пътищата и да се грижи за тяхното качество и сигурност.\r\nБлагодаря Ви за това участие г-н Аатанасов, което ще направим максимално концентрирано и Ви очаквам следвващия път да дойдете на живо в студиото. Ще Ви задам един житейски въпрос, защто днешният ден г-н Аатанасов, не знам дали проследихте, беше много политизиран. Г-жа Нинова, лидер на БСП за пореден път сърцато заяви, че ще спечели следващите предсрочни избори и ще управлява България. Обобщавам кратко това, коет се случи, нападайки разбира се премиера и лидер на ГЕРБ Борисов, за да може тя да покаже силата си. Вие бяхте един от шаблонните фигури на БСП и политиката на БСП дълги години. Сега сте инжинер и ръководител на „Агенция пътна инфраструктура“ в кабинет „Борисов-3“. Кое Ви накара да застанете на тази по-експертна позиция?“, попита водещата Илиана Беновска.\r\nДончо Атанасов отговри, че той е напуснал политиката преди 20 години с огромно облекчение. „40 години работя за българската държава и след 10 ноември една огромна част от трудовият ми  и житейски път премина през производството. Сега работя от доста години в Агенция пътища, а преди това 20 години в  Кремиковци, а сега да коментирам политически въпроси даже нямам право и в лично качество, тъй като аз работя в професионална организация и нямам никакво намерение да вкарвам агенцията и Министерствот на регионалното развитие в политически спекулации. Отнасял съм се с доверие към всички правителства и към сегашното най-много. Естествено с всички правителства, с които съм разботил също са ми имали доверие. Познавам всички министър-председатели на България, които са били след промените след 10 ноември. Аз лично съм влязал със знанията си в професията и с това да умея да разботя с хора и мисля, че след 40 години го правя добре.\r\n\"Благодаря Ви за този достоен отговор. Искате още нещо да добавите ли?“, попита Беновска.\r\nДончо Атанасов добави, че тогава, когато е участвал в политиката в началото на промените са били една голяма група от съратници. „ Включително и предният Ви събеседник Янаки Стоилов. Водейки битка за дтуга България, за друга БСП, то ние тази битка я загубихме, но дали сме загубили войната се надявам, че не, тъй като това бяха по своему наивни момчета и момичета, но пък бяха хора с принципи. Така се случи, че постепенно тези принципи се промениха в партията и пак повтарям аз с облекчение напуснах преди точно 20 години. Дали някой ме помни от политиката, не знам.“, коментира още г-н Атанасов.\r\n„Аз не случайно Ви зададох този въпрос, защото сигурно не съм единствената, която го помни. Добре, нчма да Ви въвличам повече в политика, макар че се изкушавам да Ви попитам Корнелия Нинова в състояние ли е да изведе тази БСП до изборна победа?“, попита водещата Беновска.\r\nСъбеседникът й отговори, че не иска да коментира никакви персонални  политически теми, тъй като той няма право да въвлича агенцията и Министерството на регионалното развитие и благоусстроството в политически дебати и спекулазии.\r\nНовите пътни участъци между Бургас, Поморие и Ахелой.\r\n„Добре, цифри и факти. Рязко обръщам темата към пътищата, не само в политиката, но и като място за придвижване. Може ли да кажете, сега преди активния отпускарски сезон, миналата седмица открихте между Бургас-Поморие-Ахелой нови участъци, на което откриване беше и премиерът Борисов и министър Николай Нанков и възникна покрай това откриване спор, че има проблем с десния или левия завой за Ахелой, каква е изтината?“, попита Илиана Беновска.\r\nДончо Атанасов отговори, че истината е в това, че в обхода на град Ахелой те са успяли да дадат на България и южното черноморие един прекрасен проект и да осигурят нещо, което се чака 40 години. „ Завършихмр и пуснахме в движение директното трасе от Поморие до Ахелой 6 месеца по-рано. Не беше възможно да работим и да осигуряваме втори вход откъм Ахелой до Слънчев бряг, докато не завършим и пуснем директно трасе. Хората, които направиха това, архитекти, строители, администрации, АПИ, Министерството на регионалното развитие и всички, които участваха в това историческо събитие, което се чака 50 години, то те завършиха успешно. Всичко друго, което трябваше да се направи около град Ахелой, както и входове и изходи там, то ние сме реализирали два изхода и един вход. За разлика по всички други населени места по южното черноморие, Ахелой ще се сдобие с още един вход откъм Слънчев бряг. Пътуването от Слънчев бряг и влизането в Ахелой за хората, които работят и упражняват професиите си в Слънчев бряг, равда или Несебър пътуваха около час, за да се приберат по домовете си. Да не говорим, колко часа беше пътуването от Поморие до Бургас и да успееш да стигнеш до Слънчев бряг. Дадохме на България и на южното черноморие възможността за 10 минути да се стига от Бургас до Слънчев бряг, а не както беше за час и половина.“, каза още г-н Атанасов.\r\nНай-важните пътни обекти върху, които работят АПИ и МРРБ.\r\n„Искам да Ви попитам, кои са най-важните три обекта, върху които активно се работи и предстои тяхното завършване, като време пари и място?“, попита водещата Илиана Беновска.\r\nДончо Атанасов заяви, че най-активно се работи по АМ „Хемус“ , която е приоритет номер едно на правителството и на цяла България. „Работим по отсечката Видин-Руженци-Монтана. Работи се по отсечката, след приключване по делото по оценка на въздействие върху околната среда, което се жали във ВАС за един от най-важните пътища Русе-ВеликоТърново. Успоредно с това, въобще не са намалени усилята с това да работим по най-тежкия участък, който е Кресненското дефиле, където се надявам в близко време да стартират процедурите за неговото строителство и надзор. Разбира се до края на годината АПИ, администрацията, министерството начело с министър Нанкв е да пуснем търговете за над 250 нови магистрали. Пак казвам това са Хемус, Видин, Русе – Велико Търново, Кресненското дефиле и да завършим обектите, които са по Оперативна програма „Региони в разтеж“ и да завършим някои много важни обекти, за които правителството осигурява от бюджета, а това са ремонти по републиканска пътна мрежа, както и трети клас пътища, които бяха изоставени. Това са едни изключително важни задачи, които предстоят пред нашата администрация, а и пред МРРБ. Това е много тежка и невидима част, която изисква огромни усилия. Естествено е това напрежение да се подготвят огромни проекти, което дава отражение на всички, а то е огромно. Вие виждате, като хора и общество, когато машините са вече на трасето и виждате видимата част на строителството, но за да подготвиш един проект той може да продължи с години. Не бива да се забравя, че ние стартирахме процедурата за околовръстния път на София, а това са нови отсечки от Младост до АМ „Тракия“ и се надявам съвместно с община София и с г-жа Фандъкова да се завърши този проект и да се стартира процедурата за строитолство от Бъкстон до АМ „Люлин“. Така че това са огромни инфраструктурни проекти, които изискват огромен финансов ресурс, както и кадрови такъв и ние сме длъжни да го дадем това на отечеството.“, коментира г-н Атанасов.\r\n„Много Ви благодаря г-н Атанасов и за човешката и за професионалната откровенност и изчерпателност. Надявам се да Ви видя и на живо в студиото, Желая Ви приятен ден!“, благодари водещата на своя събеседник.\r\nТака завърши предаването „Беновска пита“ в ефира на „Радио К2“ и „Канал 3“ на 24.06.2018 г.", "date": "2018.06.25", "title": "Дончо Атанасов: Най-активно се работи по АМ „Хемус“, която е приоритет номер едно"}
{"url": "http://www.focus-news.net/news/2018/06/25/2537776/plovdiv-opasnost-ot-padashti-kamani-ima-po-napravleniyata-bachkovo-narechenski-bani-krichim-devin-i-yugovo-laki.html", "text": "Oпасност от падащи камъни има по направленията Бачково-Нареченски бани, Кричим-Девин и Югово-Лъки. Това каза за Радио „Фокус“ – Пловдив дежурен от Областно пътно управление. Водачите на автомобили да преминават внимателно и със съобразена скорост през тези участъци. Пътищата в Пловдивска област са сухи и нормално проходими. До 15 юли движението по пътя Пловдив-Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности. Остава забранено движението за моторни превозни средства с височина на 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Ограничено е преминаването на тежкотоварни моторни превозни средства над 12 тона по пътя Поповица-Болярци, като причината е намален габарит на пътното платно на мост. Забранено е движението на камиони над 5 тона по пътя Плодовитово-Първомай-Асеновград, в района на моста над река Марица, поради намален габарит на пътното платно на мост. Обходният маршрут за водачите е по път ІІ-66 Стара Загора-Поповица и път І-8 София-Пловдив-Свиленград.\r\nИнтензивен е трафикът на територията на град Пловдив към този час на деня. Задръствания се образуват по булевардите „Цар Борис III Обединител“, „Шести септември“, „Христо Ботев“, „Васил Априлов“ и „Пещерско шосе“. Движение се отчита и по входно-изходните артерии на града. Пътните настилки на територията на града са сухи и нормално проходими.\r\nВесела КРЪСТЕВА", "date": "2018.06.25", "title": "Пловдив: Oпасност от падащи камъни има по направленията Бачково-Нареченски бани, Кричим-Девин и Югово-Лъки"}
{"url": "http://www.focus-news.net/news/2018/06/25/2537775/denyat-25-yuni-v-svetovnata-istoriya.html", "text": "2017 г.\r\nПровеждат се парламентарни избори в Албания.2017 г.\r\nТанкер, превозващ гориво, избухва в пламъци близо до Ахмедпур Изток, Пакистан, убивайки повече от 200 души.2016 г. \r\nИсландия гласува за нов президент. Избран е 48-годишният историк Гудни Йоханесон - независим кандидат, който до този момент е стоял далеч от политиката. Йоханесон получава 39,1 на сто от гласовете, а на второ място остава независимата кандидатка Хала Тоумасдотир с 27,9 на сто от гласовете.2014 г. \r\nВ Либия се провеждат парламентарни избори при крайно ниска избирателна активност. От 1.5 млн. регистрирани избиратели са гласували по-малко от 500 000 души. В цели градове не са откривани избирателни секции. Вечерта в Бенгази радикални ислямисти от групировка „Бригади 17“ атакуват военна колона на Либийската национална армия, при която загиват трима войници и седем са ранени.2013 г. \r\nЕмирът на Катар Хамад бин Халифа Ал Тани се отрича от престола в полза на сина си Тамим бин Хамад Ал Тани.2013 г. \r\nЗа министър-председател на Чехия е назначен икономистът Иржи Руснок след скандала с Петър Нечас и началничката на кабинета Яна Нагьова. Нагьова е използвала военното разузнаване за незаконно следене на съпругата на бившия премиер. В ареста са още бившият шеф на военното разузнаване Ондржей Паленик, политикът Петър Тлухорж - бивш шеф на парламентарната група на Гражданската демократическа партия (ГДП), Иван Фукса - бивш министър на земеделието, Марек Шрайдър и Олдржих Тихи - депутати от ГДП.2012 г. \r\nИспания и Кипър се обръщат официално към ЕС за финансова помощ.2011 г. \r\nВ Москва либералната партия на народната свобода „За Русия без произвол и корупция“ събира на демонстрация над 2000 човека, които скандират лозунгите: „Избори без опозиция са престъпление“ и „Долу Путин и Медведев!“.2004 г. \r\nС Решение на Съвета на министрите на външните работи на ОЧИС, датата 25 юни става Ден на Организацията за черноморско икономическо сътрудничество (ОЧИС).1993 г. \r\nСъстои се сватбата на киноактрисата Джулия Робъртс и кънтри музиканта Лайл Ловет, които се развеждат през март 1995 г.\r\nДжулия Робъртс е родена на 28 октомври 1968 година в САЩ. Първата й роля е през 1988 г. в комедията \"Тhe Mystic Pizza\"; следва роля в \"Стоманени магнолии\" (1989 г.), за която е номинирана за \"Оскар\". През 90-те години на ХХ в., след участието й в \"Хубава жена\" на режисьора Гари Маршал, Джулия Робъртс е сред най-харесваните от публиката и скъпоплатените холивудски киноактриси. През 2000 г. получава \"Оскар за най-добра актриса\" за ролята в \"Ерин Брокович\" на Стивън Содърбърг. Филмография: \"Хук\" (1991 г.), \"Играчът\" (1992 г.), \"Версия “Пеликан\" (1993 г.), \"Прет-а-порте\" (1994 г.), \"Мери Райли\" (1995 г.), \"Сватбата на най-добрия ми приятел\" (1997 г.), \"Теория на конспирацията\" (1997 г.), \"Втора майка\" (1998 г.), \"Нотинг Хил\" (1999 г.), \"Булката беглец\" (1999 г.), \"Мексиканецът\" (2001 г.), \"Любимците на Америка\" (2001 г.), \"Бандата на Оушън\" (2001 г.), \"Full Frontal\" (2002 г.), \"Confessions of a Dangerous Mind\" (2002 г.), \"Mona Lisa Smile\" (2003 г.) и др.1991 г. \r\nПоследните съветски войски напускат Чехословакия 23 години след нахлуването на войските на Варшавския договор.\r\nВаршавският договор е договор за сътрудничество и взаимна помощ, сключен между Албания, България, ГДР, Полша, Румъния, СССР, Унгария и Чехословакия. Той е подписан по време на Варшавското съвещание на 14 май 1955 г. Варшавският договор е военнополитически отбранителен съюз на европейски социалистически страни, сключен за срок от 20 години, с автоматическо продължаване за следващите 10 години за държавите, които не денонсират договора една година преди изтичане на срока. Влиза в сила на 5 юни 1955 г. Албания не участва в работата на органите на договора (след 1962 г.) и обявява за неговата денонсация (1968 г.). При създаването на съюза е обявен стремежът на страните участнички за създаване на система за колективна безопасност в Европа, за водене на активна политика, която осигурява мира и безопасността, за задълбочаване на дружбата, сътрудничеството и взаимната помощ между народите в съответствие с принципите за независимост и суверенитет на държавите. Държавите участнички във Варшавския договор се задължават в съответствие с Устава на ООН да се въздържат в международните отношения от заплаха със сила или използването й и да разрешават всички спорове с мирни средства, като се консултират помежду си по всички важни международни въпроси. Висш ръководен орган на съюза е Политическият консултативен комитет. Създава се обединено командване на въоръжените сили; главнокомандващ обединените въоръжени сили и началник на Обединения щаб, който се намира в Москва, е съветски офицер. По-късно са създадени Комитет на министрите на отбраната (1969 г.), Комитет на министрите на външните работи (26 ноември 1976 г.) и Обединен секретариат. Независимо от високоотговорните декларации в документите на съюза, неговите въоръжени сили неведнъж постигат целите си с насилствени методи. През 1956 г. Съветският съюз, с въоръжена намеса във вътрешните работи на Унгария, ликвидира въоръжения бунт на унгарския народ срещу комунизма за защита на демокрацията и правата на човека. През 1968 г. страните членки на Варшавския договор (без Румъния) изпращат войски в Чехословакия, за да спрат започналия демократичен процес и създаване на условия за демократично развитие на чехословашко общество. По време на своето съществуване Варшавският договор и неговите обединени въоръжени сили се използват за поддържане на напрежението между Източна и Западна Европа. Прекратен е на 1 юли 1991 г.1991 г. \r\nРепублика Хърватия и Словения обявяват своята независимост от Югославия. Поставено е началото на четиригодишна гражданска война.1988 г. \r\nПодписана е декларация на Съвета за икономическа взаимопомощ (СИВ) и Европейската икономическа общност (ЕИО) за взаимно признаване и сътрудничество.\r\nСъветът за икономическа взаимопомощ е междуправителствена организация за икономическо и научно-техническо сътрудничество, основана през 1949 г. от България, Полша, Румъния, СССР, Унгария и Чехословакия. По-късно се присъединяват Албания (до 1961 г.), ГДР, Монголската народна република, Куба, Виетнам. Съществува до 1991 г.1950 г. \r\nЗапочва войната в Корея, след като армията на Северна Корея пресича 38-ия паралел. Войната продължава до 27 юли 1953 г.1910 г. \r\nВ Париж се състои премиера на балета “Жар птица” от Игор Стравински, посрещнат с голям успех.\r\nИгор Фьодорович Стравински е руски музикант, един от най-големите съвременни композитори, “гражданин на света”. През своя дълъг творчески път създава огромен брой произведения във всички области на музиката. Учи пиано от детските си години, като гимназист изучава теория на музиката, а по-късно е ученик на Римски-Корсаков. Първите зрели творби на Стравински са една симфония, вокалната сюита “Фавнът и овчарката” и оркестровата пиеса “Фойерверк”. През 1908 г. се запознава със С. Дягилев (1872-1929 г.), тогава редактор на сп. “Светът на изкуството”, а по-късно и организатор на “Руските сезони” в Париж. Оттук творческият път на композитора в продължение на много години е свързан с неговата трупа “Руски балет”. По поръчка на Дягилев композиторът написва последователно трите си балета: “Жар-птица” (1910 г.), “Петрушка” (1911 г.) и “Свещена пролет” (1913 г.). Творчеството му се дели на три периода. Неговият авторски каталог е извънредно богат и съдържа произведения от всички жанрове: оперите “Славеят”, “Сватба”, “Мавра”, “Едип цар”, “Животът на негодника”, както и творби в смесени жанрове: “История на войника”, “Приказка за лисицата, петела, котарака и овена” и др. Създава 7 балета, между които “Пулчинела”, “Агон”, “Аполон”, “Игра на карти”, “Целувката на феята” и др. Популярни са и неговите симфония в до, симфония в 3 части, симфония на палмите; оркестрови пиеси, камерна музика и др. През последните 2 десетилетия от живота си работи с Робърт Крафт.1906 г. \r\nВ местността “Куртев камък” в сръбска засада загива околийският войвода на Прилепско Георги Ацев (1883 - 1906), дългогодишен деятел на ВМРО, воювал срещу турския аскер, сръбските и гръцките чети.1876 г. \r\nОтрядът на полковник Джордж Къстър е разбит от сиуксите и шайените при Литъл Биг Хорн. Поражението е едно от най-тежките за американските гранични отряди при завладяването на Дивия запад.1857 г. \r\nИзлиза стихосбирката на Шарл Бодлер “Цветя на злото”.\r\nШарл Бодлер е роден през 1821 година в Париж. Той е виден представител на декадентството. На български език са преведени \"Естетически и критически съчинения\" (1976 г.) и \"Цветя на злото\" (1984, 1993 г.).1842 г. \r\nВлашкият княз Александър Гика (1834 – 1842) нарежда осъдените по Втория браилски бунт гръцки поданици да бъдат предадени на гръцкия консул.1503 г. \r\nКорабът на Христофор Колумб претърпява крушение край бреговете на Ямайка.\r\nХристофор Колумб е роден в Генуа през 1451 година. Той е италиански мореплавател. През 1476-1484 г. живее в Лисабон и на португалските острови Мадейра и Порту Санту. Като се базира на античното учение за сферообразната форма на Земята и на неверни изчисления на учени от ХV в., той съставя проект за западния, според неговото мнение най-кратък морски път от Европа до Индия. През 1485 г., след като португалският крал отхвърля неговия проект, Колумб се завръща в Кастилия, където с поддръжката на андалуски търговци и банкери организира правителствена океанска експедиция.\r\nПървата експедиция се провежда от 1492-1493 г. и включва корабите “Санта Мария”, “Пинта” и “Ниня” (екипаж от 90 души). Те потеглят на 3 август 1492 г. от Канарските острови, пресичат Атлантическия океан в субтропичния пояс и достигат до остров Сан Салвадор от Бахамския архипелаг, където Колумб акостира на 12 октомври 1492 г.. От 14 до 24 октомври посещава редица острови от Бахамския архипелаг, а от 28 октомври до 5 декември открива и изследва участък от североизточното крайбрежие на остров Куба. На 6 декември достига остров Хаити. През нощта на 25 декември флагманският кораб “Санта Мария” засяда на риф, но екипажът се спасява. Корабът “Ниня” завършва изследването на северните брегове на Хаити и на 15 март 1493 г. Колумб се завръща с него в Кастилия.\r\nВтората експедиция се провежда от 1493 г. до 1496 г. и се състои от 17 кораба с повече от 1 500 души екипаж. На 3 ноември 1493 г. открива островите Доминик и Гваделупа, а след това на северозапад - още около 20 от Малките Антилски острови, на 19 ноември - остров Пуерто Рико, след което акостира на северния хаитянски бряг. От 12 до 29 март 1494 г. в търсене на злато извършва завоевателен поход във вътрешността на Хаити. На 5 май 1494 г. открива остров Ямайка, а след това архипелага Хардинес дела Рейна, полуостров Сапата и о-в Пинос. От 19 август до 15 септември 1494 г. изследва южния бряг на Хаити. През 1495 г. продължава завоюването на острова. На 10 март 1496 г. отпътува от Хаити и на 11 юни се завръща в Кастилия.\r\nТретата експедиция се провежда от 1498 г. до 1500 г. и се състои от 6 кораба, 3 от които Колумб повежда през Атлантическия океан, и на 31 юли 1498 г. открива остров Тринидат, навлиза от юг в залива Пария, открива устието на р. Ориноко и п-в Пария, с което слага началото на откриването на Южна Америка. През 1500 г. е арестуван по донос и е изпратен в Кастилия, където е освободен. Четвъртата експедиция се провежда от 1502 г. до 1504 г. и включва 4 кораба, с които на 15 юни 1502 г. Колумб достига остров Мартиника, на 30 юни - Хондураския залив, от 1 август 1502 г. до 1 май 1503 г. - карибските брегове на Хондурас, Никарагуа, Коста Рика и Панама до залива Ураба. На 25 юни 1503 г. претърпява корабокрушение до остров Ямайка. Помощта от Санто Доминго идва след една година. В Кастилия Христофор Колумб се завръща на 7 ноември 1504 г.На тази дата са родени:1956 г. \r\nВ Струмица е роден вторият президент на Република Македония Борис Трайковски (1956 - 2004). Трайковски заева поста президент на Република Македония, от 15 декември 1999 година до 26 февруари 2004 година. \r\nТрайковски се дипломира в Правния факултет на Скопския университет в Скопие през 1980 година, специализира икономическо право и трудово право. До 1997 г. година е ръководител на правната служба на строителното предприятие Слобода в Скопие, от 1997 г. до 1998 г. е шеф на Кабинета на градоначалника на община Кисела Вода – Скопие, а от 21 декември 1998 г. е заместник-министър на външните работи на Република Македония в дясно-центристкото правителство на Любчо Георгиевски. Той е председател на Комисията за външнополитически отношения на ВМРО-ДПМНЕ, главен политически съветник за външна политика на председателя на ВМРО-ДПМНЕ, член на Председателството на неправителствената организация Паневропейско движение за Република Македония. Член е на международната конференция: \"Разрешаване на конфликти\" със седалище в Атланта, САЩ, участвува на многобройни международни конференции с тема разрешаване на конфликти, религиозна толерантност, религиозна свобода, бил е председател на младежката организация на Обединената методистка църква в Югославия повече от 12 години. \r\nБорис Трайковски умира на 26 февруари 2004 г. при самолетна катастрофа. На борда на самолета пътуват общо 9 души – двама пилоти, двама души от личната охрана на президента, съветникът му за връзките с обществеността Димка Божкович, както и съветниците Ристо Блажевски и Анита Лозановска. В него пътува и един човек от македонското външно министерство. Самолетът се разбива в планините близо до град Мостар, 15 минути преди да кацне.1923 г. \r\nРоден е Ватрослав Мимица – хърватски сценарист, режисьор, критик и журналист. Завършва медицина, занимава се с литература. По време на Съпротивата е комисар на партизанска бригада. Дебютира в игралното кино с “В бурята” (1952 г.), отличаващ се с дълбок психологизъм и метафоричност. С обособяването на Загребската школа в анимацията става един от водещите творци. Анимационните му филми са изразителни и духовити. Темата им е отчуждението на човека в съвременната действителност. В игралното кино снима “Прометей от остров Вишевице” (1964 г.), “Понеделник или вторник” (1966 г.), “Кая, аз ще те убия” (1967 г.), “Ще те убия” (1967 г.), “Случай” (1969 г.), “Храненик” (1970 г.), “Македонската част от ада” (1972 г.), “Селски бунт” (1973 г.), “Селяшка буна” (1975 г.), “Последният подвиг на лейтенант Облак” (1978 г.), “Страхиня Банович” (1981 г.), “Соколът” (1981 г.). Сред анимационните му филми се открояват: “Плашило” (1957 г.), “При фотографа” (1958 г.), “Сам” (1959 г.), “Яйцето” (1960 г.), “Инспекторът се завръща вкъщи” (1960 г.), “Малка хроника” (1962 г.).1903 г. \r\nРоден е английският писател Джордж Оруел (1903 - 1950). Истинското му име е Ерик Артър Блеър. Става световноизвестен с романа антиутопия \"1984\".1894 г. \r\nРоден е Херман Оберт - германски конструктор, един от основоположниците на ракетната техника. Работи в Румъния, Австрия, Германия, Италия и САЩ. Участник в създаването на първия американски изкуствен спътник на Земята и на някои ракети. От 1958 г. живее в Западна Германия (бивша). Автор е на трудове по теория на полета на ракетите. Един от основоположниците е на Немското дружество за ракетна техника и космически полети (от 1963 г. дружеството носи неговото име).1864 г. \r\nРоден е Валтер Нернст - германски физик и физико-химик. Лауреат на Нобелова награда за физика за 1920 г. Следва в университетите в Цюрих, Берлин, Грац и Вюрцбург (1883-1887 г.). Специализира при Л. Болцман и Ф. Колрауш. От 1890 г. е частен доцент, от 1891 г. е професор в Гьотингенския университет; основава физико-химичен институт към университета (1896 г.). Професор е в Берлинския университет (1902-1933 г.), директор е на Института по химия (1905-1922 г.) и на Института по физика (1924-1933 г.) към университета. Нернст е един от основоположниците на съвременната физико-химия. Установява връзката между подвижността на йоните и коефициента на дифузия на електролитите (1888-1889 г.), което му служи за основа при създаването на теорията за електродвижещите сили на галваничните елементи. Открива закона за разпределението (закон на Нернст за разпределението, 1890 г.). Изследва топлинните процеси при ниски температури и формулира принцип (теорема на Нернст, 1906 г.), съгласно който изменението на ентропията на телата се стреми към нула, ако тяхната температура се стреми към нула. Неговият принцип не произтича от първия и втория принцип на термодинамиката и нерядко се нарича трети принцип на термодинамиката. Синтезира амоняк от азот и водород при високи температури и под налягане, като използва манган за катализатор (1905-1907 г.). Публикува изследвания върху общи въпроси от космологията и физическото описание на Вселената.1860 г. \r\nРоден е Гюстав Шарпантие - френски композитор. Завършва Парижката консерватория (1887 г., ученик на Масне). Развива традициите на френската лирическа опера. Най-популярното му произведение е операта “Луиза” (1900 г.), създадена по негово либрето. Автор е на операта “Жулиен” (“Картина на парижките нрави”, 1913 г.); симфоничната сюита “Италиански впечатления” (1890 г.), преработена през 1913 г. в балет; вокалния цикъл “Цветя на злото” по Шарл Бодлер (1895 г.) и др.На тази дата умират:1997 г. \r\nУмира френският океанограф, режисьор и подводен изследовател Жак-Ив Кусто (1910 - 1997). От 1957 г. е директор на Океанографския музей в Монако. Заедно с Е. Гаян изобретява акваланга. Първият му късометражен филм - “На дълбочина 18 метра” (1943) се радва на голям успех. Снима научнопопулярни филми, завладяващи със своята фантазия: “Отломки от крушението” (1945), “Дневник на плаването” (1950), “Червено море” (1952), “Морски музей” (1953), “В света на безмълвието” (1956), “Свят без слънце” (1965), “Живот в Ледовития океан” (1974) и др.1882 г. \r\nВ Москва умира Михаил Дмитриевич Скобелев - руски военачалник, генерал от пехотата. В похода срещу Хива в Средна Азия (1873-1876 г.) е началник на наказателната експедиция против метежите в Кокандското ханство и след това - генерал-губернатор на Ферганска губерния (1876 г.). Участва в Руско-турската война (1877-1878 г.); показва изключителни способности на командир и голяма храброст. По време на втория щурм на Плевен (18 (стар стил) и 30 (нов стил) юли 1877 г.) командва казашка бригада. За блестящата победа при Ловеч (3 септември 1877 г.) е произведен генерал-лейтенант. По време на третия щурм на Плевен успешно превзема редутите в южната част на Плевен, но не получава подкрепления и отстъпва с цената на много жертви. След това става командир на 16 дивизия и с нея осъществява трудния зимен преход през Стара планина. В сражението при Шейново (27-28 декември 1877 г. – 8-9 януари 1878 г.) осигурява разгрома на турската армия. Като командир на авангарда на руската армия превзема Одрин и през февруари 1878 г. – Сан Стефано. След войната е командир на корпус. През 1880-1881 г. е началник на т. нар. Ахал-текинска експедиция, по време на която Туркмения е присъединена към Руската империя.1861 г. \r\nУмира султан Абдул Меджид (1839-1861 г.). За негов наследник е провъзгласен брат му Абдул Азис (1861-1876 г.).\r\nАбдул Меджид е 31-ият султан на Османската империя. Наследява баща си Махмуд ІІ. Абдул Меджид прави опити да централизира управлението и да модернизира армията в Османската империя, но не постига особен успех. През по-голямата част от управлението му с голямо влияние се ползва Мустафа Решид паша. Абдул Меджид издава Гюлханския хатишериф от 1839 г. и Хатихумаюна 1856 г.. При управлението му Империята, в съюз с няколко европейски държави, постига успех във водената срещу Русия Кримска война.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”", "date": "2018.06.25", "title": "Денят 25 юни в световната история"}
{"url": "http://www.focus-news.net/news/2018/06/25/2537749/premierat-boyko-borisov-pozdravi-redzhep-tayip-erdogan-za-izbornata-pobeda.html", "text": "Министър-преседателят Бойко Борисов поздрави в телефонен разговор президента на Турция Реджеп Тайип Ердоган за изборната победа при провелите се днес предсрочни президентски и парламентарни избори в южната ни съседка. Това съобщиха от правителствена информационна служба. \r\n„Убеден съм, че изразената днес воля на турския народ ще бъде основа за стабилното и консолидирано развитие на Турция във всички области“, заяви българският премиер. Той изрази удовлетворение от засилените контакти между България и Турция в последните години и посочи, че разчита активното двустранно сътрудничество да продължи. „Вярвам, че заедно ще работим за укрепване на връзките между нашите две страни в областта на миграцията, както и за мира и стабилността в региона“, каза още Бойко Борисов. Той запозна Ердоган с позицията, която днес заяви пред европейските лидери в Брюксел, че споразумението с Турция трябва да продължи, за да бъде преодоляна мигрантската криза и че за пореден път е настоял ЕС да изплати останалата част от договорените средства. \r\nТурският президент благодари на българския премиер и изрази надежда за още по-успешно партньорство между двете държави.", "date": "2018.06.25", "title": "Премиерът Бойко Борисов поздрави Реджеп Тайип Ердоган за изборната победа"}
{"url": "http://www.focus-news.net/news/2018/06/25/2537779/pregled-na-osnovnite-temi-v-dobrudzhanskiya-pechat.html", "text": "„Шест язовира в Добричката община трябва да бъдат ликвидирани“, съобщава на първа страница вестник „Нова добруджанска трибуна“. Причината е лошо техническо състояние. За всички 15 водоема, собственост на общината, са изготвени комплексни технически оценки. В неизправност за язовирите „Фелдфебел Дянково“ 1 и 2. Трябва да бъде ликвидиран язовир „Бенковски“, с аварирала стена е „Воднянци“. Други два язовира са изведени от експлоатация. „Общински фонд „Здраве“ набира кандидати за финансово и социално-битово подпомагане“, съобщава изданието. Стартирана е процедура за набиране на специалисти за здравни грижи за лечебните заведения на територията в цялата Община град Добрич. Кандидатите подават документи в Центъра за услуги и информация на Общината. Подробности за реда и условията на кандидатстване са публикувани на интернет страницата на администрацията. „Рисунки на добрички деца в учебник по изобразително изкуство“, съобщава всекидневникът. Рисунка на Екатерина Вълчанова от СОУ „П.Р.Славейков“ е включена в учебник з 3-ти клас. Неин педагог е Олга Иванова. От спортната страница – „Три титли за България в турнира „Royal cup”, Виктор Дойчев е вицешампион“. България и Русия са завоювали по три титли в четвъртото издание на международния турнир по тенис за момичета и момчета. При 12-годишните Венета Генчева е прибавила в актива си нова титла. Отличията на призьорите е връчил основателят и директор на турнира Руслан Йорданов.", "date": "2018.06.25", "title": "Преглед на основните теми в добруджанския печат"}
{"url": "http://www.focus-news.net/news/2018/06/25/2537773/avtobusni-i-tovarni-prevozvachi-izlizat-na-protestno-shestvie-sreshtu-zakonoproekta-za-sazdavane-na-balgarska-avtomobilna-kamara.html", "text": "Автобусни и товарни превозвачи излизат на протестно шествие срещу законопроекта за създаване на Българска автомобилна камара. Протестът е под надслов „Обединени срещу приватизацията на бранша“ и ще се проведе от 10.00 до 13.30 часа в столицата. То е организирано от Национално сдружение на българските превозвачи, Камара на автомобилните превозвачи в България, Корпорация на автомобилните превозвачи в България, Национален съюз на превозвачите, Браншови съюз за стопанска инициатива, Съюз на организациите в автомобилния транспорт, Национално сдружение на автобусните превозвачи, Българска автотранспортна асоциация, Национална транспортна камара, Съюз за иновации в автомобилните превози, Асоциация за безопасност и култура в автомобилните превози и Сдружение на превозвачите за подготовка и квалификация в автомобилния транспорт. В шествието ще се включат 250 автобуса и 50 товарни камиона.\r\n На площада пред храм-паметник „Св. Александър Невски“ и по продължението на бул. „Цариградско шосе“ от страната на хотел „Плиска“ до разклона за ж.к. „Дружба“ ще бъдат разположени автобуси. Преди разклона за ж.к. „Дружба“ покрай двореца „Врана“ и по автомагистрала Тракия до комплекс „Черната котка“ ще бъдат разположени камиони. В 11.00 часа шествието ще потегли от площада пред храм паметника „Св. Александър Невски\" и ще премине през бул. „Цар Освободител\" и бул. „Мария Луиза\" до Централна автогара- София. Автобусите ситуирани по бул. „Цариградско шосе\" ще потеглят в 10.50 часа през „Орлов мост“ и бул. „Цар Освободител\" до пл. „Народно Събрание“, където ще се присъединят към първия поток. Товарните автомобили ще продължат по бул. „Цариградско шосе“ до кръговото при Площад на авиацията, където ще приключат шествието си.\r\nОт сектора настояват проектозаконът за Българска автомобилна камара да бъде оттеглен от вносителите. В законопроекта е заложено Българската автомобилна камара да предлага на министъра на транспорта да лицензира или не фирми-кандидати за лиценз и да контролира дали фирмите спазват закона. Според протестиращите обаче е незаконосъобразно функции и дейности на ИА „Автомобилна администрация“ да бъдат изземвани и поверявани на Българска автомобилна камара, състояща се от преки конкуренти в сектора на обществен превоз на пътници. Според автомобилните превозвачи законопроектът е лобистки, създава условия за корупция, направен е в интерес на конкретен кръг от фирми.\r\nОсвен в столицата протести ще има и други градове от страната.", "date": "2018.06.25", "title": "Автобусни и товарни превозвачи излизат на протестно шествие срещу законопроекта за създаване на Българска автомобилна камара"}
{"url": "http://www.focus-news.net/news/2018/06/25/2537781/balgariya-shte-bade-domakin-na-godishnata-sreshta-na-evropeyskata-sadebna-mrezha-po-grazhdanski-i-targovski-dela.html", "text": "Съдийската колегия на Висшия съдебен съвет одобри участието на членовете на Националната съдебна мрежа по граждански и търговски дела в Република България и националните лица за контакт в годишната среща на лицата за контакт на Европейската съдебна мрежа по граждански и търговски дела. Това съобщиха от пресцентъра на Висшия съдебен съвет.\r\nФорумът ще се проведе днес и на 26 юни в София. Той се организира в рамките на Председателството на Република България на Съвета на Европейския съюз. Предвидено в него да вземат участие и представители на Министерството на правосъдието.\r\nСъдийската колегия прие за запознаване годишните отчети за 2017 г. за дейността на националните лица за контакт и членовете на Националната съдебна мрежа по граждански и търговски дела в Република България. Те се изготвят съгласно раздел IV, чл. 25 от Правилата за дейността на НСМГТД за дейността на членовете на Мрежата в рамките на съответния апелативен район. В тях се представя информация за изготвяните справки, участието в национални и международни срещи, оказване на съдействие за работа с регламенти на Съвета и други европейски институции.", "date": "2018.06.25", "title": "България ще бъде домакин на Годишната среща на Европейската съдебна мрежа по граждански и търговски дела"}
{"url": "http://www.focus-news.net/news/2018/06/25/2537780/boil-banov-ustoychivi-modeli-v-menidzhmanta-na-kulturnite-institutsii-shte-vdigne-zaplatite-s-35-v-sektora.html", "text": "Боил Банов, министър на културата, в разговор с Илиана Беновска в предаването „Беновска пита” по „Радио К2” и „Канал 3”, заяви позиции по следните теми: \r\nУвеличаването на доходите на работещите в театъра.\r\n„Да видим вървят ли ръка за ръка културата, политиката, пък и парите, г-н Банов, добре дошъл! Заповядайте, веднага да Ви посрещна с въпрос от наш зрител – Христо Мутафчиев (актьор, председател на Съюза на артистите в България – бел. авт.). Председателят на Съюза на артистите ми прати, може би не трябваш да го издавам, може да е било тайна, не мисля, че е таен въпроса, ми прати молба да Ви попитам – предприел ли сте действия по увеличаване доходите на работещите в театъра?”, обърна се водещата Илиана Беновска към своя гост. „Той знае много добре, че съм предприел, но иска да го чуят и хората. Предприемаме действия, защото стигаме до един парадокс. През последните няколко години в сценичните изкуства, не само в театъра – и опери, и филхармонии, има интервенция на правителството, положителна, грубо с по 10 милиона всяка година. В крайна сметка работещите в системата не виждат пряко отражение върху заплатите си от тези пари! Някъде се губи нишката – влизат в системата пари, а не достигат до хората, които реално вършат цялата работа. Поредица от мерки сме разработили, между другото съвместно и с Христо и със Съюза на музикалните дейци, с двата големи синдиката, във връзка с това да поощрим нашите директори на културни институти да инвестират в своите служители”, отчете Боил Банов. \r\n„Колко пари?”, лаконично попита Илиана Беновска. „Тука не говорим за пари, тука говорим за неправилно разпределение! Някой има десет единици повече, отколкото му е бюджета, и от тези десет единици не връща три или четири в своите служители, а десет единици изхарчва по някакви други неща! Говорим за някакви регламенти, за начини, по които да мотивираме директорите”, уточни роденият през 1971 г. в гр. София политик. \r\n„Колко пари са изхарчени по този начин, вместо да бъдат върнати към служителите?”, потърси конкретика Илиана Беновска. „Би трябвало в последните няколко години заплатите да са в рамките на 35% по-големи, отколкото са сега в много от институтите! В операта, където академик Карталов, съразмерно на приходите, повдига и заплащането на своите служители и те получават по-адекватни възнаграждения за труда, който извършват. Много институти всяка година регистрират плюсове, печалби, остава им, да кажем, половин милион повече, 800 000 лева повече – от това служителите не виждат нищо, което е неправилна политика!”, възмути се синът на актьора Васил Банов.\r\nЗа реформата и мисията на културните институции. \r\n „Пак отиваме на въпроса, това е изконният въпрос, както за болниците важи – трябва ли да са търговски дружества болниците? Докъде е деликатната граница – културните институции, казвам го обобщено, не само за театрите, да очакваме от тях изцяло самоиздръжка, защото понякога, в цялостната си роля, тези институции имат възпитателна функция, моделираща функция върху обществото? Има някои неща, които трябва да извършват с дългосрочен поглед напред, защото много е лесно да шепнеш на секс телефона: „Понякога ще идвам във съня ти като нечакан и далечен гостенин.” (из стихотворението „Прощално” на Никола Вапцаров, посветено на жена му Бойка Вапцарова. Има спор дали тя не е привнесла една дума в оригинала, заменяйки „неискан” с „далечен” – бел. авт.), нали, и да се предизвика страхотен бум в интернет мрежата – какво фолк парче се прави от една класическо стихотворение! Друго е, когато ти правиш тежка пиеса, Брехт, Горки, руска класика, Достоевски или каквото искате, Йонеско... Да върнеш публиката и към този вид театър! Казвам го с ясното съзнание на човек, който е в пазарната икономика!”, сподели мнението Илиана Беновска. „Много голяма заблуда е това, което казвате, че те са на самоиздръжка, това далеч не е така!”, опонира дипломираният режисьор, завършил специалността Режисура за драматичен театър в НАТФИЗ – „Кръстьо Сарафов.\r\n „Те не са на самоиздръжка, но се изисква от тях да заработят колко процента?”, аргументира се Илиана Беновска. „Изисква се в рамките на нормалното, изисква се навсякъде в Европа! Имаше такива системи, отворени, да кажем една Холандия, която допреди няколко години раздаваше пари за всичко що е култура, независимо от това какви резултати има, независимо от това има ли посетители и така нататък. От две-три години насам там парите са спрени наполовина, брутално, и тази половина, която е останала, се иска някакво самоучастие, иска се някакъв зрител, някакъв посетител, който да бъде показан, защото балансът, дали в политика, дали в изкуство, дали в култура, икономика, балансът е ключовата дума. Не можеш да направиш нещо, което да не се гледа от никой, когато говорим за изкуство!”, категоричен беше Боил Банов, който е работил като сценичен работник в театър „Сълза и смях”, за да се издържа по време на студентските си години.\r\n „Аз не искам да са на 100% издръжка, да са празни! Не съм Ви казала такова нещо, то трябва да се гледа от някой, но има и непопулярни неща!”, защити тезата си Илиана Беновска. „Българските театри немалко залагат в своята продукция на изключителни автори”, констатира магистърът по Културология от СУ „Св. Климент Охридски.\r\n„Пропуснах нещо много важно – трябва да се залага и на българската драматургия, да се инвестира в това!”, продължи Илиана Беновска. „Залага се, има специални бонус премии за театри, които поставят за първи път български пиеси. Това е широка тема. В момента нашата система е много балансирана, тя дава възможност за развитие, като под развитие аз далеч не разбирам финансово, то в известна степен не ме интересува! Тези, които правят много пари, жаргонно казано, те не знаят как да ги разходват, тоест не ги разходват балансирано, така щото да повдигат качество!”, анализира един от най-успешните театрални режисьори, чиито постановки са се играли в Народен театър – „Иван Вазов”, Сатиричния театър, театър „Сълза и смях”, Драматично-куклен театър „Иван Димов“ – Хасково и други. \r\nЗа връзката между таланта и комерсиалния успех в културата.\r\n „Вие идвате от тези среди, и аз съм режисьор (Илиана Беновска е завършила Режисура в НАТФИЗ, където е била част от класа на професор Филипов – бел. авт.), филмът „Тутси” – помните ли го, с Дъстин Хофман, един смях през сълзи и урок, че – да, може да си много голям, талантлив, звезда в изкуството, но това, някак си, ти пречи! Нали човек е балансиран, както казвате и Вие, но по-големият процент е да си... Ако ти си талантлив и звезда, и така нататъка – няма как да си подавач на пици и да си много икономически ориентиран правилно в мениджмънта!”, вметна Илиана Беновска. „Това един от проблемите на нашата система, защото ние си вървим по руската школа, което не е лошо, защото тя е една огромна школа!”, солидаризира се бившият директор на Драматично-куклен театър „Иван Димов“ – гр. Хасково.\r\nМениджмънта в културните институции.\r\n„Близка до нас и е огромна школа!”, допълни Илиана Беновска. „Оставете, че е близка до нас! Задава тенденции и развитие в съвременните изкуства и театър и то от много години насам, това не е лошо! Лошото е, че вървим и като мениджъри по тази школа, а там винаги голям режисьор е водил една трупа, с един ресурс след себе си, който няма значение откъде идва, нито има значение къде отива!”, каза гросмайсторът от шахматен клуб „Ивис +”.\r\n „Аз ще Ви кажа – Вие нали сте режисьор също, учили сме Икономика на театъра с Вас, я си спомнете! Много ли Ви беше забавна тази дисциплина?”, попита Илиана Беновска. „На мен не ми беше забавна, вероятно и затова сега се занимавам с администриране!”, отговори бившият заместник-министър на културата в служебното правителство на Георги Близнашки.\r\n„На мен, без да ми беше забавна, сега се занимавам с икономика на медията, но си спомням тогава, че си представях..., така, и?”, сподели Илиана Беновска. „При всички положения имаме там проблем, защото както в руската школа, така и при нас се счита, че театър трябва да бъде воден от режисьор, по възможност голям, по възможност млад, който да налага определени тенденции! Това е, така, грешки на растежа! Времето ще покаже какво трябва да се направи. Ние обмисляме едни сериозни курсове, на които да минат всичките ни мениджъри, чисто икономически курсове, с преподаватели от нашите университети, които да ги подготвят за това как се реагира и какво фактически значи реклама! Трупите са тези, които създават изкуството, но мениджърите са тези, които би трябвало да управляват тези процеси и да дават по-добри възможности!”, заяви бившият заместник-министър на културата във второто правителство на Бойко Борисов.\r\nЗа боксовата галавечер в плевенския театър.\r\n „В тази връзка да Ви попитам нещо, което щях да прибавя към по-предния си въпрос, не съм много сигурна, кажете ми Вие Вашата истина – трябва ли да се играе боксов мач на театрална сцена (става дума за проведената на 23 юни, 2018 г.  боксова гала вечер на Националната боксова лига в Драматично-куклен театър „Иван Радоев” – гр. Плевен – бел. авт.), визирам плевенския театър?”, провокира събеседника си Илиана Беновска. „Не мога да преценя. Като го чух, вътрешно ми стана много лошо, ама мигновено! Това е порив, да не кажа чак отвращение, но нещо нечистоплътно!”, безапелационен беше актуалният министър на културата. \r\n„Извинете ме за сравнението, което ми дойде сетивно – представих си как целият театър замирисва на пот, разбирайте го като образ!”, сподели Илиана Беновска. „Пак Ви казвам – естествената реакция на здравомислещия човек не е позитивна, даже обратно! От друга страна – свободата, за която толкова много говорим, е нещо ценно! Аз слушах какво говори директорът – той даваше някакви обяснения, че има хипотеза – тези хора, като влезнат вътре, те не са влизали, пък ще дойдат на нещо друго! Това е наивно обяснение, за пред камерите!”, обясни Боил Банов.\r\n„Извинете ме, обратната ситуация, аз веднага като режисьор го разиграх – хайде да поставим една постановка в една боксова зала! Познати примери имаме много, имаме много спортни филми! Сега се сещам – „Роки” например и други боксьорски филми. Това може би било по-успешно – да отиде театърът в боксовата зала, отколкото боксовата зала да отиде в театъра!”, констатира Илиана Беновска. „Със сигурност аз не бих направил такова нещо! Петнадесет години съм бил директор на театър, получавал съм всякакви предложения, отказвал съм всичко, което не е било свързано с театър или с изкуство и култура! Колегата така е преценил, така е решил, законът му дава това право!”, довери културтрегерът. \r\n Предстоящото тържествено закриване на българското европредседателство.\r\n „Няколко делови въпроса – предстои закриването, с два концерта в София, на европредседателството. Кое е най-важното като ефект от тези неща?”, смени темата на разговора Илиана Беновска. „Концертът, който е тук, най-важното е, че това е едно невероятно произведение на Малер (Симфония № 8 на австрийския композитор Густав Малер, по-известна като „Симфония на хилядата” – бел. авт.). Изборът не е случаен, австрийците са след нас и поемат щафетата. Ще има 11 солисти от Виенската филхармония. Огромно усилие е да се изпълни това произведение, защото по принцип е правено за 1000 души, при нас ще бъдат малко над 300! То е една амбиция, едно желание да покажем европейска идентичност, да покажем самочувствие, да изпълняваме най-висока класа произведения! Закачката с Австрия, с техните солисти е естествена!”, отговори министърът. \r\n„Четох, че ще бъде достъпен за хората този концерт, с билети?”, внесе допълнителен щрих Илиана Беновска. „Изкуството, особено високото изкуство, към което всички се стремим, то е с билети!”, лаконичен беше Боил Банов. \r\nНовата локация на Националния институт за недвижимо културно наследство.\r\n „Предстои преместването на Националния институт за недвижимо културно наследство в Министерството на културата! Това не е ли малко non-sens, къде ще го съберат? ”, продължи Илиана Беновска. „Има къде, имаме отдолу едни подземия, където навремето е имало ресторанти и такива „глупости”, и в тези подземия ще се събере архивът, по начин, по който заслужава институтът, с най-съвременни технологии ще се поддържа, независимо от дигитализациите, които започват!”, обеща политикът.\r\n„Ще продължи ли да бъде достъпен? Дигитализация казвате! Доколкото четох – 25 000 културни паметника!”, задълбочи темата Илиана Беновска. „Не само ще продължи, но ще бъде много по-достъпен! Повече са даже, 40 000 са! Много са документите, има достатъчно място. Там ще бъде всичко много достъпно – целият първи етаж на министерството сме го отделили за института! Правим го от гледна точка на повече достъпност за гражданите. Знаете, че институтът само предлага на министъра да вземе еди-какво си решение, нормално е да бъдем в една сграда, за да скъсим всякакви срокове и всякакви въпроси помежду ни в пъти! Основен проблем там е – забавени преписки! Част от решението на този проблем е събирането ни в една сграда и аз съм длъжен като министър да го направя!”, разясни гостът. \r\nПредстоящият форум в Пловдив – „Реформи в културата”. \r\n„Реформи в културата” – среща в Пловдив. Какво очаквате, много стана модерна тази дума – реформите?”, продължи в блиц-стил Илиана Беновска. „За реформи в културата на мене не ми се говори! Тя немалко се реформира в тези близо 30 години! Доста хора се и „поупражняваха”! За мене са били важни устойчивите модели и правилно разпределение на парите, което включва много повече пари за проекти. Култура по цял свят се прави чрез проекти!”, анализира Боил Банов.\r\nПрозрачността в работата на Министерството на културата.\r\n„Прозрачността в работата на министерството – задавам Ви този въпрос неслучайно – имате идея всички конкурси да се записват?”, подхвана нова тема Илиана Беновска. „Те вече се записват, те вече са онлайн – всичко, което правим, е онлайн, тотална прозрачност! Това ми е целта, ако някъде не съм успял, да ми дават хората сигнали! Във всичко търся тотална прозрачност!”, отсече министърът.\r\nВотът на недоверие, иницииран от БСП. \r\n„Скоро да не очакваме вот на недоверие към Вас, и шеговито накрая, но сериозно – ще мине ли вотът на недоверие по темата „Сигурност” на БСП?”, попита Илиана Беновска. „Как да кажа... Мисля, че няма да мине...”, разколебан беше Боил Банов.\r\n„Имате съмнения, че ще мине?”, заинтригува се Илиана Беновска. „Всеки е длъжен да има съмнения, не сме някакви богоизбрани, които сме се родили министри, но основанията не са резонни към този момент! Право е на опозицията, това е нормален механизъм”, довери представителят на правителството. \r\n„Добре ли работи този кабинет – да или не?”, в заключение попита Илиана Беновска. „За мене работи адекватно, което е много важно!”, завърши Боил Банов разговора си с Илиана Беновска в ефира на „Радио К2” и „Канал 3” на 24 юни 2018 година.", "date": "2018.06.25", "title": "Боил Банов: Устойчиви модели в мениджмънта на културните институции ще вдигне заплатите с 35% в сектора"}
{"url": "http://www.focus-news.net/news/2018/06/25/2537782/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-26-yuni.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на дружеството. На 26 юни във връзка с подмяна на сградни водопроводни отклонения на ул. „Тайга“ и ул. 253 кв. „Орландовци“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: по ул. „Тайга“ от ул. „Знаме на труда“ до ул. „Локорска“; ул. „Димитър Гущанов“, ул. „Железопътна“, ул. 252, ул. 228. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Димитър Гущанов“ ъгъла с ул. „Железопътна“; ул. „Тайга“ ъгъла с ул. „Локорска“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - тук.\r\n“Софийска вода” АД предварително се извинява на своите клиенти за причинените временни неудобства!", "date": "2018.06.25", "title": "„Софийска вода” временно ще прекъсне водоснабдяването в някои части на столицата на 26 юни"}
{"url": "http://www.focus-news.net/news/2018/06/25/2537783/dobrich-do-30-yuni-prodalzhavat-chastichnite-remontni-deynosti-na-asfaltovata-nastilka-po-patya-dobrich-varna.html", "text": "До 30 юни продължават частичните ремонтни дейности на асфалтовата настилка по пътя Добрич-Варна. Движението на автомобили се осъществява с повишено внимание, предаде кореспондентът на Радио „Фокус” – Варна. Няма въведени временни ограничения на движението на автомобили в областта. Движението по път II-71 Силистра – Добрич също се осъществява с повишено внимание, поради ремонтни дейности на асфалтовата настилка. Срокът за изпълнение на дейностите по тази пътна отсечка е до 22 август. В друг участък по същия път II-71 Силистра – Добрич в района на с. Коларци движението на автомобили се осъществява с повишено внимание поради пропадане на част от пътното тяло. Продължават ремонтните дейности и по Околовръстния път на Добрич. Срокът за приключване е до 30 септември. Навсякъде движението е регулирано с пътни знаци. Ограничено e движението на МПС над 10 тона по пътя Кранево – Варна при км 83+100. Като обходен маршрут се използва отсечката Кичево – Оброчище. Ограничението е със срок до 28 февруари 2019 г.Продължават строителни работи на обект ,,Интегриран проект за подобряване на водния сектор на град Добрич“ по ЛОТ 3 и ЛОТ 2, които се изпълняват в различни зони в града. Ежедневно на сайта на Община град Добрич се публикува актуална информация за местата на строителни дейности. Въведена е временната организация на движение по много улици в града заради дейности по обновяване на водния сектор. Община град Добрич призовава шофьорите да спазват временната организация на движение по ул. „Панайот Хитов“ и уличките в близост до входа на Многопрофилната болница за активно лечение (МБАЛ) -  Добрич, въведена във  връзка с реализиране на дейности - част от Интегрирания проект за подобряване на водния сектор в града. Водачите са призовани да не паркират на забранени участъци, за да се осигури нормалното обезпечаване на работата на Центъра за спешна помощ. В Добрич времето е слънчево и ясно, тихо е, температурата на въздуха е около 16 градуса към 8,00 часа. \r\nЖулиета НИКОЛОВА", "date": "2018.06.25", "title": "Добрич: До 30 юни продължават частичните ремонтни дейности на асфалтовата настилка по пътя Добрич-Варна"}
{"url": "http://www.focus-news.net/news/2018/06/25/2537786/sofiya-akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на Агенция \"Фокус\". Началото на службата е в 10.00 часа. Вечернята ще е от 17.00 часа. \r\nНикола ПЕТКОВ", "date": "2018.06.25", "title": "София: Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2018/06/25/2537784/blagoevgrad-gradat-e-domakin-na-vi-poredno-izdanie-na-detskiya-teatralen-festival-talantino.html", "text": "Благоевград е домакин на VI поредно издание на детски театрален фестивал „Талантино“. Началото ще бъде поставено в Младежкия дом, съобщиха от пресцентъра на Община Благоевград. Първото представление в тазгодишното издание е \"Царицата на Чардаша\" от Имре Калман и ще бъде представена от Ученически театрален състав при СУ „Христо Ясенов“, град Етро Поле в 16:00 часа. Официалното откриване на „Талантино“ ще бъде от 19:00 часа, а веднага след това талантите от театрална школа „Ер малък“ към ДТ „Проф. Енчо Халачев“- Благоевград ще представят „Ревизор“ от Н.В. Гогол. \r\nТретият спектакъл е на Арт асоциация „Водолей“, детска театрална школа „Водолей“, които ще играят „Копче за сън“ по Валери Петров. Те ще влязат в роля на 26 юни от 10:00 часа. Вторият ден от фестивала продължава в 11:00 часа с „Бурята“ от Уилям Шекспир представена от Арт асоциация „Водолей“; детска театрална школа „Водолей“. Денят ще продължи отново с тяхно представление- „Найден“ по „Индже“ от Йордан Йовков. В 14:30 часа те отново ще влязат в роля, но този път съвместно с Театрално-танцов спектакъл. Те ще представят „Гара Калкута“ по Ханок Левин.\r\n„Таласъмът Тропалан“ от Янко Митев излиза на сцената в 16:00 часа, представен от Театрална школа „Талантино“- Бургас. Фестивалният ден ще бъде закрит в 18:30 часа с „Не падайте духом“ от Станислав Стратиев, играно от Театрална школа „Талантино“- Бургас.\r\nНа 27 юни театърът започва в 10:0 часа с „Не се гаси туй, що не гасне“- драматизация по български автори, представена от Театрална школа към читалище „Св. Климент Охридски“-град Симитли. В 14:00 часа започва „Женско царство“ от Ст.Л.Костов- актьори без диплома град Правец. Детско юношески театър „Мускетарите“ ЦПЛР- Перник ще представят „Не падай духом“ от Станислав Стратиев. Последното представление за деня ще бъде на Младежки театър „Приятели“- Пазарджик, които ще играят „Хотел между тоя и ония свят“ от Ерик Емануел Шмит. \r\n„Талантино“ продължава и на 28 и 29 юни, когато театралните почитатели ще могат да гледат „Снежанка и джуджетата“, „Колекционерът“ по романа на Джон Фаулз, „Очите на хората“, представен от Младежки театър „Драмеди“- София. Публиката ще може да види и ,,Домът на Бернарда“- „Очите на Бога“ по Ф.Г.Лорка. \r\nСпециално за зрителите ще бъде представен и уъркшоп с доц. Огнян Спиров- преподавател по актьорско майсторство в ЮЗУ „Неофит Рилски“- Благоевград.\r\nВ последния ден от фестивала театрална школа „Чарли“- Пловдив ще излязат пред благоевградската публика, за да представят „Златоперко“ от Леда Милева. „Не падай духом“ също излиза в последния ден от тазгодишният фестивал „Талантино“. „Герда“ по Андерсен ще се играе от Театрално студио „Смехурко“ от град Банкя. \r\nМолиер с „Училище за жени“ също ще зарадва жителите и гостите на града. Програмата на шестото поредно издание на „Талантино“ завършва с „Объркани“ на театрална школа „Юлий“- София.", "date": "2018.06.25", "title": "Благоевград: Градът е домакин на VI поредно издание на детския театрален фестивал „Талантино“"}
{"url": "http://www.focus-news.net/news/2018/06/25/2537785/sofiya-vavezhda-se-vremenna-organizatsiya-na-dvizhenieto-za-zasnemane-na-kadri-ot-film.html", "text": "Въвежда се временна организация на движението за заснемане на кадри от филма „Сцени, отпаднали от живота на една актриса”. Това съобщиха от пресцентъра на Столична община. \r\nЗабранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва: \r\nДо 20.00 часа и от 8.00 до 20.00 часа на 26 юни на бул. „Евлоги и Христо Георгиеви” между ул. „Върбица” и ул. „Анджело Ронкали”.", "date": "2018.06.25", "title": "София: Въвежда се временна организация на движението за заснемане на кадри от филм"}
{"url": "http://www.focus-news.net/news/2018/06/25/2537787/veliko-tarnovo-intenzivno-e-dvizhenieto-po-glavnite-bulevardi-i-krastovishta-v-grada.html", "text": "Интензивно е движението по главните булеварди и кръстовища в старата столица в началото на работния ден. Пътните настилки са сухи, а времето – ясно и слънчево, предаде репортер на Радио „Фокус“ – Велико Търново. По–засилен е трафикът по основните пътни артерии – бул. „България“, ул. „Никола Габровски“ и ул. „Васил Левски“, която е отворена за двупосочно движение. Натоварено е и в района на Южен пътен възел, пътен възел Качица, както и по околовръстния път, който съвпада с път София – Варна. Всички светофарни уредби към момента работят нормално. Няма допълнително въведени ограничения и нови затворени пътни участъци. Екипи на КАТ „Пътна полиция“ следят за правилното протичане на движението. Патрули са разположени на входовете и изходите на старата столица. Условията за пътуване в региона също са нормални. Настилките – предимно сухи, времето – ясно. Затворен за товарни автомобили над 10 тона е път -551 Дебелец-Средни колиби-Елена. Обходният  маршрут е през Дебелец-В.Търново-Лясковски кантон-Миндя-Елена и обратно. Ограничено е движението на моторни превозни средства над 3,5 т. по път ІІІ-4082 Чешма-Кесарево. Срокът за приключване на ремонтите е 31 декември, а обходният маршрут е през Чешма-Сливовица-Горско Ново село-Джулюница-Кесарево. Остава затворен поради свлачище  участък от път Царски извор – Драганово, обходният маршрут е през село Сушица.\r\nЛуиза ТРАНЧЕВА", "date": "2018.06.25", "title": "Велико Търново: Интензивно е движението по главните булеварди и кръстовища в града"}
{"url": "http://www.focus-news.net/news/2018/06/25/2537789/varna-remontnite-deynosti-na-avtomagistrala-cherno-more-prodalzhavat-do-sredata-na-oktomvri.html", "text": "Ремонтните дейности на автомагистрала „Черно море“ продължават до средата на октомври месец, предаде репортер на Радио „Фокус“ – Варна. Движението по АМ „Черно море“ в участък от км 2+329 до км 3+238 се осъществява при пълно затваряне на платното и пренасочване на движението в платното посока Варна поради строително-ремонтни работи на виадукт „Звездица”.\r\nПо данни на Агенция „Пътна инфраструктура“ движението в участъка пътен възел Невша – Млада Гвардия от км 375+800 до км 381+500 посока Варна се осъществява двупосочно в платното в посока София поради ремонтни дейности на асфалтовата настилка.\r\nДвижението в участъка Ветрино – Неофит Рилски от км 389+717 до км 393+600 посока Варна се осъществява двупосочно в лявото платно, посока София, поради ремонтни дейности на асфалтовата настилка. Затваря се пътен възел Неофит Рилски, като автомобилите се пренасочват по път I-2 Русе – Варна. Слизането от AM “Хемус“ посока с. Габърница и с. Неофит Рилски се осъществява на пътен възел Ветрино. Затваря се връзката при  пътен възел Неофит Рилски в посока Варна. Движението се пренасочва по път I-2 Русе – Варна, като качването на AM “Хемус“ се осъществява при  п.в. Девня. Срокът за изпълнение на дейностите е до края на месец юни.\r\nОстава ограничението за тежкотоварни автомобили над 10 т. по път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция, край област Варна от Кранево–Варна при км 83+100. Движението се осъществява по  обходен маршрут: Кичево – Оброчище.\r\nПо третокласната пътна мрежа по направление Старо Оряхово – Гроздьово от км 0+000 до км 17+377 движението се осъществява в една лента поради частични ремонтни дейности на асфалтовата настилка. Организацията за движение е организирана с пътни знаци.\r\nМилена СТОЕВА", "date": "2018.06.25", "title": "Варна: Ремонтните дейности на автомагистрала „Черно море“ продължават до средата на октомври"}
{"url": "http://www.focus-news.net/news/2018/06/25/2537788/burgas-s-normalna-intenzivnost-se-osashtestvyava-dvizhenieto-na-avtomobili-v-oblastta.html", "text": "С нормална интензивност се осъществява движението на автомобили в областта. Пътищата са сухи и нормално проходими. Видимостта е отлична. С нормална интензивност се осъществява движението по централните бургаски улици и булеварди  „Христо Ботев“ и „Демокрация“. Нормално е движението по булевардите „Сан Стефано“, „Стефан Стамболов“ и „Тодор Александров“, както и в комплекс „Славейков“ по ул. „Янко Комитов“ и на кръстовището между ул. „Спортна“ с „Тодор Александров“.Временно са въведени няколко ограничения за движение на моторни превозни средства в областта, съобщи за Радио „Фокус“ – Бургас дежурният в Областно пътно управление.  Движението по пътя Варовник – Вълчаново ханче от км 20+000 до 39+200 е ограничено за МПС над 10 т. поради стесняване на пътното платно. Срокът е до 31.12.2018 г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло. Срокът е до 31.12.2018 г. Движението по пътя Черница – Сунгурларе – Чубра е ограничено за МПС над 10 т поради намален габарит на пътното тяло. Срокът е 31.12.2018 г.\r\nЯнислава КРЪСТЕВА", "date": "2018.06.25", "title": "Бургас:  С нормална интензивност се осъществява движението на автомобили в областта"}
{"url": "http://www.focus-news.net/news/2018/06/25/2537778/sofiya-vavezhda-se-vremenna-organizatsiya-na-dvizhenieto-vav-vrazka-s-protesta-na-prevozvachite.html", "text": "Въвежда се временна организация на движението във връзка с проява на Национално сдружение на българските превозвачи на 25 юни, съобщиха от пресцентъра на Столична община. От 9.00 часа до приключване на мероприятието на 25 юни се разрешава паркирането на товарните автомобили, участващи в шествието на крайна дясна пътна лента на АМ “Тракия“ и бул. „Цариградско шосе“ между  „Черната котка“ и бул. „Брюксел“ в посока център. Товарните автомобили имат право да паркират  извън обхвата на спирките на градския транспорт и зоните за престрояване. Изтеглянето на товарните автомобили ще започне в 11.30 часа  по бул. „Цариградско шосе“ през детелината с бул. „Брюксел“  в посока магистрала „Тракия“. Спирането и ограничаването на движението  да става само при необходимост, поетапно и по преценка на отдел „Пътна полиция“ СДВР.\r\nОт  9.00 часа до приключване на мероприятието се разрешава паркирането на автобусите, участващи в шествието на крайна дясна лента на бул. „Цариградско шосе“ между 7-ми километър и отклонението откъм бул. „М. Еминеску“ в посока център, извън обхвата на спирките на масовия градски транспорт и зоните за престрояване. От 7.00 часа до приключване на мероприятието се забранява паркирането с изключение на автобусите, участващи в шествието  на севрозападната част на пл. „Св. Ал. Невски“ между ул. „Оборище“ и ул. „11-ти август“ и на югоизточната част на пл. „Св. Александър Невски“ между ул. „Оборище“ и ул. “Шипка“.\r\nШествията ще преминат по следните маршрути: \r\n- от 11.00 часа от пл. „Св. Александър Невски“ по ул. „15 –ти ноември“, надясно по бул. „Цар Освободител“, надясно по бул.“Кн. Мария Луиза“до Централна автогара София. \r\n- от 11.30 часа от бул. „Цариградско шосе“  по бул. „Цар Освободител“ надясно по бул. „Кн. Мария Луиза“ до Централна автогара София. \r\nШествията ще приключат в 14.30 часа.", "date": "2018.06.25", "title": "София: Въвежда се временна организация на движението във връзка с протеста на превозвачите"}
{"url": "http://www.focus-news.net/news/2018/06/25/2537777/reuters-kitayskiyat-vitsepremier-zayavi-che-kitay-i-es-se-stremyat-kam-sklyuchvaneto-na-dvustranno-investitsionno-sporazumenie.html", "text": "Китай и Европейският съюз се стремят към сключването на двустранно инвестиционно споразумение, заяви китайският вицепремиер Лиу Хе в понеделник, цитиран от Reuters.\r\nДвете страни се съгласиха, че трябва да застанат срещу протекционизма и да защитят глобалната многостранна търговска система.\r\nКитай се надява, че ЕС ще предприеме конкретни стъпки за улесняване на ограниченията на европейския износ към Китай, заяви Лиу по време на съвместна пресконференция със заместник-председателя на европейската комисия Юрки Катайнен в Пекин.\r\nКатайнен в своя коментар призова Китай да улесни достъпа до пазара си. Йонислав Дочев", "date": "2018.06.25", "title": "Reuters: Китайският вицепремиер заяви, че Китай и ЕС се стремят към сключването на двустранно инвестиционно споразумение"}
{"url": "http://www.focus-news.net/news/2018/06/25/2537790/gabrovo-remont-zatvori-uchastak-ot-patya-mezhdu-sevlievo-i-gabrovo.html", "text": "Ремонт затвори участък от пътя между Севлиево и областния център. В отсечката от км 18+000 до км 18+965, в района на село Новаковци, тече поправка на пътно съоръжение при км 18+693. Движението по направление Габрово – Севлиево се организира  през селата Горна Росица, Райновци, Враниловци и град Севлиево. В обратна посока се преминава през селата Горна Росица, Гъбене, Райновци и Враниловци. От Областно пътно управление – Габрово уточниха за Радио „Фокус“ – Велико Търново, че ремонтът трябва да приключи до 12 септември, а на място е поставена  необходимата пътна сигнализация.  Условията за пътуване в региона са нормални. Времето е ясно и предимно слънчево, настилките са  сухи. В едната лента се пренасочва трафикът в друг участък от път Севлиево – Драгановци. В отсечката от км 7+331 до км се 13+138 се извършва укрепване на стена и ремонт на съоръжения. Дейностите трябва да приключат до края на октомври. Движението  в друга част на  път II-44 Драгановци – Габрово – от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември.\r\nЛуиза ТРАНЧЕВА", "date": "2018.06.25", "title": "Габрово: Ремонт затвори участък от пътя между Севлиево и Габрово"}
{"url": "http://www.focus-news.net/news/2018/06/25/2537792/pazardzhik-natovareno-e-dvizhenieto-v-nachaloto-na-rabotniya-den-po-vhodno-izhodnite-arterii-na-grada.html", "text": "Натоварено е движението в началото на работния ден по входно-изходните артерии на Пазарджик и по околовръстния път, предаде репортер на Радио „Фокус“-Пазарджик. Интензивен е трафикът в района на Окръжна болница, около двете кръгови кръстовища на моста на река Марица, на изхода на града по посока Пловдив,където има  полицейски патрул с радар,следящ за превишаване на допустимата максимална скорост.\r\nРадослава МУРДЖЕВА", "date": "2018.06.25", "title": "Пазарджик: Натоварено е движението в началото на работния ден по входно-изходните артерии на града"}
{"url": "http://www.focus-news.net/news/2018/06/25/2537794/pregled-na-osnovnite-temi-vav-varnenskiya-pechat.html", "text": "„Водата от две чешми във Варна е негодна за пиене“, ни информира на първа страница вестник „Черно море“. Водата на две обществени чешми във Варна е с показатели извън нормите и е негодна за пиене. „Улица във Варна пропадна в изкоп на строеж“, четем на стр.2. Шестметров участък от улица в центъра на Варна пропадна в изкоп на строеж на нова сграда. При инцидента, заедно със свличането, е паднало и голямо дърво, намиращо се на границата на изкопа и улицата. „Благотворителен концерт помага на децата на загинали служители на МВР“, съобщава изданието на стр.3.  „Ангелкова разпореди проверка на плажа „Кабакум“, четем на същата страница. Министърът на туризма Николина Ангелкова разпореди проверка на варненския плаж „Кабакум“ след сигнали за замърсяване и неприятна миризма. “Започна музикалното „Варненско лято“, отбелязва вестникът на 4-та стр. Оперната прима Александрина Пендачанска откри 92-рото издание на Международния музикален фестивал „Варненско лято“ на 24 юни. Сред гостите на фестивала ще бъдат още диригентът Пиеро Романо, симфоничният оркестър на БНР с диригент Марк Кадин и солисти Теодосий Спасов, кавал, и Илиян Илиев, кларнет, оркестър East West със солист именития цигулар Сергей Крилов, както и водещата българска джаз формация – Биг бендът на БНР, формацията „Драгостин Фолк Националµ и духовият квинтет „Пилекадоне“, варненският оркестър „Симфониета“ с диригент проф. Милко Коларов.", "date": "2018.06.25", "title": "Преглед на основните теми във варненския печат"}
{"url": "http://www.focus-news.net/news/2018/06/25/2537797/pregled-na-osnovnite-temi-vav-velikotarnovskiya-pechat.html", "text": "„Вдигнаха първа сватба на Хотнишкия водопад“ е заглавие от първа страница на областния всекидневник „Янтра Днес”.  Автентична българска сватба се състоя на най-хубавия летен празник Еньовден в подножието на Хотнишкия водопад. Заветното „да“ пред погледите на близки, приятели и случайни туристи си казаха Венелин Стойков и Десислава  … Защо са избрали красивата природна местност и повече за младото семейство, прочетете във всекидневника. „Два моста във Велико Търново от години плачат за ремонт“ , пише още вестникът. Повече от месец липсва част от парапета на моста в кв. „Чолаковци“ във Велико Търново. Съоръжението бе повредено, след като на 2 май тази година лек автомобил прелетя през моста …  Кой е другия компрометиран участък и дали се предвижда ремонт, ще разберете от страниците на вестника. „Обвиниха жена в закана за убийство“  е новина от криминалната хроника. В изданието ще откриете и материал, разказващ за отбелязването на Еньовден във Велико Търново. „Двама търновски катерачи дариха уникален атракцион с препятствия за Ксилифор“  е заглавие от другия областен ежедневник „Борба“.  Първия по рода си атракцион с препятствия изграждат в момента в парк „Ксилифор“ край Велико Търново. Съоръжението представлява огромен триъгълник с раззмери 13-15-15 метра  … Къде ще бъде разположено то и кой ще се възползва от него, можете да научите  от  днешния брой.  „Мало и голямо мина под венеца от 77 билки и половина на Самоводската чаршия“ е друга тема от вестника. Стотици търновци и гости на града се стекоха на Самоводската чаршия, за да отбележат Еньовден. По традиция там бе изработен характерният за празника венец от 77 билки и половина …  Как преминаха честванията, прочетете на страниците на ежедневника. „Нов закон за горивата събра във В. Търново търговци от цялата страна, готвят протести“ е друга тема от всекидневника. Малките и средни търговци на горива излизат на масови протести, като са готови да блокират пътища и гранични пунктове, съобщи Николай Николов – председател на националното браншово сдружение, което се събра в края на миналата седмица на среща във Велико Търново …  Подробности за недоволството на търговците, разберете от вестника. На първа страница на областния ежедневник е поместен и материал, разказващ за нов пряк път, който „ще свързва два квартала и центъра на В. Търново“.", "date": "2018.06.25", "title": "Преглед на основните теми във великотърновския печат"}
{"url": "http://www.focus-news.net/news/2018/06/25/2537796/smolyan-chastichni-remonti-na-asfaltovata-nastilka-se-izvarshvat-po-patya-satovcha-dospat-grohotno.html", "text": "Нормално проходими са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е с променлива облачност, без валежи, а пътните настилки са сухи. Повишена е опасността от падащи камъни по всички направления в областта, затова водачите трябва да шофират с повишено внимание и съобразена скорост. През нощта не са получавани сигнали за инциденти по пътищата в региона.\r\nДвижението по път ІІІ-197 Сатовча – Доспат – Грохотно от км 42+000 до км 80+000 се осъществява с повишено внимание в свободната лента, съобразно създадената организация на движение поради частични ремонти в асфалтовата настилка. Крайният срок за изпълнение на дейностите е до 29 юни. Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срокът на ограничението е до 30 юни.\r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили.\r\nПо пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ Смолян пътните настилки са сухи. Автомобилният трафик в първия работен ден от седмицата е по-интензивен по бул. „България“, прилежащите към него улици и кръстовища, както и по входно-изходните артерии на града.\r\nНели ГЕРГЬОВСКА", "date": "2018.06.25", "title": "Смолян: Частични ремонти на асфалтовата настилка се извършват по пътя Сатовча – Доспат – Грохотно"}
{"url": "http://www.focus-news.net/news/2018/06/25/2537798/veliko-tarnovo-registratsionni-avtomobilni-tabeli-po-izbor-izdavat-v-oblastnata-direktsiya-na-mvr.html", "text": "Регистрационни автомобилни табели по избор издават в Областна дирекция на МВР, съобщиха от пресцентъра на полицията. От 09.15 до 11.50 часа и от 13.00 до 15.30 часа гражданите ще имат възможност да подават заявления за предоставяне на право за ползване на регистрационен номер за автомобил по избор от наличните в сектор „Пътна полиция“ при Областна дирекция на МВР – Велико Търново – група ВТ 3001 – 3993, серия КН, както следва: с четири еднакви цифри по чл. 26. т. 6 от Тарифа № 4 на МВР; комбинация от цифри по желание извън посочените в чл. 26. т. 6 и т.7 от Тарифа № 4 на МВР.\r\nЗаявленията се приемат в сектор „Пътна полиция“ до изчерпване на номерата от списъка или до приключване на серията.\r\nПодробности за технологичния ред на подаването им може да видите в интернет страницата на ОДМВР – В. Търново, раздел „Услуги“, подраздел „Пътна полиция“. Телефон за справки – 062/662 254.", "date": "2018.06.25", "title": "Велико Търново: Регистрационни автомобилни табели по избор издават в Областната дирекция на МВР"}
{"url": "http://www.focus-news.net/news/2018/06/25/2537799/pazardzhik-zabraneno-e-dvizhenieto-na-tovarni-avtomobili-s-teglo-nad-10-tona-na-mosta-v-selo-boshulya.html", "text": "Натоварено е движението по главните пътища на област Пазарджик. Ограничение има на моста в село Бошуля, който е част от републиканската пътна мрежа, съобщи за Радио „Фокус“ – Пазарджик дежурният в Областно пътно управление – Пазарджик. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nРадослава МУРДЖЕВА", "date": "2018.06.25", "title": "Пазарджик: Забранено е движението на товарни автомобили с тегло над 10 тона на моста в село Бошуля"}
{"url": "http://www.focus-news.net/news/2018/06/25/2537801/sport-balgariya-vleze-v-zhenskata-liga-na-natsiite-po-voleybol.html", "text": "Волейболистките от националния отбор на България ще играят в Лигата на нациите през следващата година. Това стана факт, след като състезателките на треньора Иван Петков победиха Колумбия с 3:1 гейма в големия финал на междуконтиненталната Чалънждър купа, игран тази нощ в пълната 6-хилядна зала „Едуардо Дибос Колизеум“ в столицата на Перу – Лима. Така от догодина българките ще играят в най-комерсиалния волейболен турнир – Лигата на нациите.", "date": "2018.06.25", "title": "Спорт: България влезе в женската Лига на нациите по волейбол"}
{"url": "http://www.focus-news.net/news/2018/06/25/2537802/oblastniyat-upravitel-na-sliven-chavdar-bozhurski-v-kotel-vsyako-poseshtenie-na-vashiya-krasiv-vazrozhdenski-grad-predizvikva-valnenie.html", "text": "Областният управител на Сливен Чавдар Божурски бе гост на традиционния празник на „Етносите, багрите и котленския килим“, който се провежда в Котел. Това съобщиха от Областна администрация-Сливен. „Всяко посещение на вашия красив, възрожденски град, предизвиква вълнение. Музеите – съхранявали документалните сбирки, къщите, улиците носят спомена за вашето достойно минало. Фестивалните дни обаче предизвикват и друг вид тържественост и емоционалност. Те показват как вие празнувате своите празници, заедно с красивите традиции, които сте съхранили и предали на поколенията. Традициите на задружния дом, на патриархалния бит, на фолклорната магия, духовност и занаяти, на култа към природата. Позволете ми да поздравя ръководството на Общината и лично кмета Коста Каранашев, за това, че за поредна година организират този фестивал и да ви пожелая приятни емоции с многобройните изненади, и с творците, които сте поканили, които сигурен съм ще направят преживяванията тук незабравими“, каза в приветствието си към жителите и гостите на Котел областният управител.\r\nСред официалните гости бяха още Народните представители Десислава Танева, Галя Захариева и Петър Петров, областният управител на област Търговище Митко Стайков, председателят на Общински съвет Котел Христина Чолакова, кметът на Сливен Стефан Радев, заместник-председателят на ПП ДПС – Янко Янков, вицеконсулът на Република Турция в Бургас – Керим Аксен, кметове на съседни общини, общински съветници, заместник-кметове и кметове на кметства в Община Котел.\r\nПредседателят на 44-ото Народно събрание Цвета Караянчева и министърът на културата Боил Банов изпратиха поздравителни адреси до кмета на община Котел Коста Каранашев и организаторите на празника. По време на церемонията кметът Коста Каранашев заяви, че основната идея на фестивала е на едно място да се съберат всички етноси, живеещи в Общината, които да представят своите обичаи, носии и традиционна кухня.\r\nСлед официалната част програмата продължи с представяне на самодейни състави от цяла България и Община Котел, демонстрация на кулинарни техники с шеф Андре Токев, а майстори от Котел завъртяха чевермета и кукуреч – специалитет от агнешки дреболии на жар, характерен за каракачанския етнос. В рамките на фестивала бяха представени занаяти, изложения, демонстрации, ритуали, кулинария, литература, изкуство, танци, музика, багри и килими.", "date": "2018.06.25", "title": "Областният управител на Сливен Чавдар Божурски в Котел: Всяко посещение на вашия красив, възрожденски град, предизвиква вълнение"}
{"url": "http://www.focus-news.net/news/2018/06/25/2537803/pss-loshi-sa-usloviyata-za-turizam-vav-visokite-chasti-na-planinite.html", "text": "Лоши са условията за туризъм във високите части на планините. Това съобщиха за Агенция \"Фокус\" от Планинската спасителна служба (ПСС) към БЧК. Времето е мъгливо, с умерен вятър.  Температурите варират между 2 и 13 градуса. Работят лифтовете на \"Студенец\" на Пампорово и на Боровец.\r\nПрез изминалото денонощие не са регистрирани инциденти с туристи.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.06.25", "title": "ПСС: Лоши са условията за туризъм във високите части на планините"}
{"url": "http://www.focus-news.net/news/2018/06/25/2537793/plovdiv-protestno-shestvie-protiv-sazdavaneto-na-avtomobilna-kamara-shte-se-provede-v-grada.html", "text": "Протестно шествие против създаването на автомобилна камара ще се проведе в Пловдив. Това каза за Радио „Фокус“ – Пловдив Веселин Дошков, член на УС на Националното сдружение на автобусните превозвачи и управител на фирма за автобусни превози в Пловдив. Шествието ще започне от 11.00 часа и в него се очаква да се включат около 20 автобуса и 20 таксита. „Имаме подкрепа и на колегите от таксиметровия бранш“, каза Веселин Дошков. Той коментира, че очакванията след днешния ден са да бъде оттеглен внесения законопроект на Българската автомобилна камара. „Законът е безпринципен и лобистки и цели, преди всичко, да остави подчинени автобусните превозвачи на товар“, каза Веселин Дошков. По думите му, ако това не се случи, ще се стигне до преустановяване на обслужването  на линиите от общинска област и републиканска транспортна схема. Не за час и половина, както беше обявено преди, а за дни.\r\nДнешното протестното шествие в Пловдив ще започне от Кукленско шосе, надлез „Родопи“, ще премине по булевард „Цар Борис III Обединител“, през центъра на града, мостът над река Марица, на колелото на Панаира ще свие в ляво по булевард „България“ и ще приключи на автогара „Север“. Протести се очакват и в други градове от страната.\r\nВесела КРЪСТЕВА", "date": "2018.06.25", "title": "Пловдив: Протестно шествие против създаването на автомобилна камара ще се проведе в града"}
{"url": "http://www.focus-news.net/news/2018/06/25/2537804/emsc-zemetresenie-s-magnitud-54-raztrese-yuzhna-gartsiya.html", "text": "Земетресение с магнитуд 5.4 по скалата на Рихтер разтресе Южна Гърция в 08:15 часа, съобщава Източносредиземноморския сеизмологичен център (EMSC).\r\nЕпицентърът на труса е бил на 30 километра югозападно от град Пилос на полуостров Пелопонес и е бил на 10 километра дълбочина.\r\nЗасега не се съобщава за щети или пострадали от земетресението.\r\nПревод и редакция:", "date": "2018.06.25", "title": "EMSC: Земетресение с магнитуд 5.4 разтресе Южна Гърция"}
{"url": "http://www.focus-news.net/news/2018/06/25/2537805/nad-24-000-potrebiteli-izbraha-finalistite-sred-lyubimite-si-marki.html", "text": "Над 24 000 хиляди души посочиха предпочитаните от тях брандове във втори етап от единствената потребителска класация у нас „Любимите марки”. Това съобщиха организаторите на инициативата. В рамките на 11 дни (от 4 до 14 юни) общо 210 марки в 35 категории се бориха за продължаване във финалния кръг на конкурса. В този кръг потребителите имаха възможност да гласуват за до три от общо 6-те бранда в отделните категории. Топ 3 брандовете, събрали най-голям брой гласове, продължават в трети, последен кръг от класацията, който ще стартира на 27 юни и ще продължи до 5 юли. А резултатите от него ще покажат любимите марки на българския потребител в съответните категории, както и ЛЮБИМАТА МАРКА за 2018-2019 година.\r\nПо повод 10 години класация „Любимите марки” организаторите подготвят книга „Мисия: Любима Марка”. В нея ще бъдат събрани историите на успеха на онези марки, които печелят любовта и сърцата на потребителите, историите на успешните брандове.\r\nРезултатите и точния брой гласове, даден за всеки бранд във втори кръг, можете да видите тук: http://mylovemarks.eu/results.php. В категория ВИСОКОАЛКОХОЛНИ НАПИТКИ продължаващите брандове са Grant’s, Tullamore DEW и Jim Beam. Любимите БУТИЛИРАНИ ВОДИ на българския потребител са Хисар, Михалково и Бачково. Предпочитаните Топ 3 марки КАФЕ И ТОПЛИ НАПИТКИ са Spetema, Tchibo и чай Биопрограма. В категория ЯДКИ, ЧИПС И СОЛЕТИ водещите брандове са Солети Златна Добруджа, Ядки Детелина и Ядки Вуйчо Ваньо. \r\nПродължаващите в последния етап ЗАХАРНИ ИЗДЕЛИЯ са Бонбони Черноморец, Локум и халва „Сладки времена” и Лукчета. В Топ 3 на най-предпочитаните МЕСНИ ПРОДУКТИ продължават Тандем, Орехите и Compass. Надпреварата в категория МЛЕЧНИ ПРОДУКТИ в следващия финален кръг ще се води между БОР ЧВОР, Боженци и Кисело мляко БИЛЛА. От МАЙОНЕЗИ И СОСОВЕ потребителите са избрали на финала да продължат майонеза Краси, Олинеза и Дерони. В категория БИО ПРОДУКТИ И СУПЕР ХРАНИ на финала отиват Био млечни продукти Fitness Микс Класик „Детелина”, dm Bio и Био храни Моравско село. \r\nСред най-предпочитаните брандове в сектор КОЗМЕТИКА са Refan, Bilka и Dove. В категория БИО И НАТУРАЛНА КОЗМЕТИКА в последния кръг ще се борят Weleda, Alteya Organic и Refan. А в ДЕРМО И МЕДИЦИНСКА КОЗМЕТИКА на финала отиват Bioderma, Skincode и Pharma Hyaluron. От БЕБЕШКАТА КОЗМЕТИКА в трети кръг отиват Sebamed, Weleda и Mustela. В категория БЕБЕШКИ И ДЕТСКИ ПРОДУКТИ надпреварата в трети кръг ще се води между Ganchev, Dr.Theiss Sensibel Нахткерцен и мокрите кърпички Water wipes. В отрасъл АВТОМОБИЛИ най-голям брой потребителски гласове във втори етап са събрали Infiniti, Peugeot и Alfa Romeo. В категория БЯЛА И ЧЕРНА ТЕХНИКА в трети кръг продължават Samsung, Елдоминвест и Tesy.  \r\nПредпочитаните ЗАВЕДЕНИЯ от българския потребител са Happy Bar&Grill, Пицария Виктория и Spaghetti Kitchen. В Топ 3 УЕБ МЕДИИ И САЙТОВЕ са отличени focus-news.net, АБВ Поща и mail.bg. Най-слушаните РАДИО у нас са Радио Витоша, Radio Fresh и Magic FM. В категория ТЕЛЕВИЗИЯ са отличени NOVA, bTV и 24 Kitchen. В категория ЗАСТРАХОВАТЕЛНИ КОМПАНИИ И БРОКЕРИ първенството до момента държат Армеец, SDI Застрахователен брокер и Дженерали. За любима БЪЛГАРСКА МАРКА титлата ще се оспорва от Credissimo, Техномаркет и Tesy. А в отрасъл БЪЛГАРСКА МАРКА – ХРАНИ И НАПИТКИ в трети кръг продължават Майонеза Краси, Захарни заводи и Happy Bar&Grill. \r\nВ категория ФАРМАЦЕВТИЧНИ ПРОДУКТИ – КЛАСИЧЕСКИ потребителите са предпочели в трети кръг да продължат No Spa, Xyzal и Magne B6. А във ВИТАМИНИ И ХРАНИТЕЛНИ ДОБАВКИ на финала отиват Doppelherz, Магне Б6 Лека нощ и Прополки. Сред предпочитаните БАНКИ са: Fibank, Уникредит Булбанк и Пощенска Банка. А сред Топ 3 на ФИНТЕХ КОМПАНИИТЕ у нас са: Easy Credit, Credissimo и Paysafe. На финала в ТУРИСТИЧЕСКИ ХОТЕЛИ И КОМПЛЕКСИ продължават Apolonia Resort, Био хотел Моравско село – Предела и Zornitza Sands SPA. От ТЪРГОВСКИТЕ ЦЕНТРОВЕ най-много гласове във втори кръг са събрали Serdika Cеnter, Park Center Sofia и Mall Veliko Tarnovo. А сред финалистите от ТЪРГОВСКИТЕ ВЕРИГИ са BILLA, Kaufland и LIDL. \r\nВ категория ЕЛЕКТРОННА ТЪРГОВИЯ продължават technomarket.bg, shop.biohotel-bg.com - био магазин Моравско село и twiggyshop.bg. В отрасъл IT И СОФТУЕРНИ ПРОДУКТИ потребителите са изпратили в последния етап SAP, Matrix Global Bulgaria и Hewlett Packard Enterprise Company. Следва новооткритата категория ЛЮБИМ РАБОТОДАТЕЛ, в която конкуренцията на финала ще е между LIDL, Fibank и TESY. А сред ИНОВАТИВНИТЕ МАРКИ с най-много гласове се нареждат Happy Bar & Grill, Fibank и Samsung. В отрасъл ПЕРИЛНИ И ПОЧИСТВАЩИ ПРЕПАРАТИ в трети кръг продължават Coccolino, Cif и Domestos. \r\nКласацията се провежда за десета поредна година. Гласуването се извършва он-лайн на адрес: www.mylovemarks.eu, след предварителна регистрация и потвърждаване чрез линк.\r\nЗа разлика от други класации, „Любимите марки” не разчита на жури при номинациите – те са свободни, основани единствено на потребителските предпочитания и не включват специални пазарни критерии. По този начин „Любимите марки” представя не експертното, а потребителското мнение за брандинга.\r\nСледващият (трети, последен) етап на инициативата стартира на 27 юни и ще продължи до 5 юли. Церемонията по награждаването ще се състои на 12 юли. Класацията се провежда в три етапа. В подбраните тази година 35 категории всеки участник има възможност да определи коя е неговата любима марка. Критерият, по който ще се излъчат марките в отделните категории, е броят на подадените гласове. \r\nВсяка година в класацията „Любимите марки” взимат участие над 25 000 потребители. Инициативата е израз на потребителските предпочитания към дадени брандове в различни отрасли. И не просто на предпочитанията, а на една истинска емоционална привързаност към конкретни марки, които ако изчезнат биха ни липсвали. Любимите ни марки се избират единствено чрез гласуване от страна на крайните потребители.", "date": "2018.06.25", "title": "Над 24 000 потребители избраха финалистите сред любимите си марки"}
{"url": "http://www.focus-news.net/news/2018/06/25/2537808/nina-stavreva-kmet-na-obshtina-kavarna-dzhulay-morning-u-nas-ne-e-moda-a-simvol-na-novoto-nachalo.html", "text": "Джулай морнинг у нас не е мода, а символ на новото начало. Това каза за сутрешния блок „Добро утро, България“ на Радио „Фокус“ Нина Ставрева, кмет на община Каварна. Тя уточни, че посрещането на Юлското утро се приема като празник на свободния дух и доказателство за това са всички, посрещащи първите лъчи в местността „Огънчето“ на Камен бряг, със спиращи дъха гледки. \r\n„Години наред атмосферата, която се посреща на Камен бряг, кара хората да се завръщат на това уникално и единствено по рода си място в България, за да посрещнат първоюлското слънце. Свободният дух свързваме не само с рок музиката, но и с много други неща. Малко след полунощ в Каварна всеки, който иска да се наслади на първоюлското слънце от брега на Камен бряг, ще се наслаждава и на вечните песни на Милена Славова и на Звезди Керемидчиев с група Ахат“, коментира Нина Ставрева и добави, че една от главните цели на община Каварна е да се превърне в целогодишна туристическа дестинация. Тя уточни, че историческото наследство и красивите природни дадености са притегателна сила за много туристи, в резултат на което резервациите за летния сезон вече са приключили.", "date": "2018.06.25", "title": "Нина Ставрева, кмет на община Каварна: Джулай морнинг у нас не е мода, а символ на новото начало"}
{"url": "http://www.focus-news.net/news/2018/06/25/2537807/obshtina-grad-dobrich-na-2-yuli-izticha-srokat-v-koyto-se-plashta-parva-vnoska-za-danak-varhu-prevoznite-sredstva-za-2018-g.html", "text": "На 2 юли изтича срокът, в който се плаща първа вноска за данък върху превозните средства за 2018 г. Това съобщиха от пресцентъра на Община град Добрич. На същата дата изтича и срокът, в който се плаща първа вноска за данък върху недвижимите имоти и такса за битови отпадъци за 2018 г.\r\nНа 31 юли 2018 година изтича срокът, в който се заплаща трета вноска за патентен данък за 2018 година\r\nЗадълженията се изпълняват доброволно в законоустановените срокове чрез плащане:\r\n-\tкасово - в касата на дирекция “ Местни данъци и такси ” към Община град Добрич на адрес: ул. “ Независимост ” № 7, етаж 3, стая 313 с работно време 8.00 до 16.00 часа; \r\n-\tв касите на Easy Pay в цялата страна;\r\n-\tв касите на “ Български пощи ” ЕАД в цялата страна;\r\n-\tбезкасово - с пощенски запис или с платежно нареждане /вносна бележка/ чрез банка по: \r\nIBAN сметка - BG 06 SOMB 9130 84 10000644\r\nбанков код - SOMBBGSF\r\n“Общинска банка” АД – Добрич;\r\n- по електронен път – за регистрирани клиенти в ePay.bg\r\nкод за вид плащане – патентен данък - 44 14 00\r\nкод за вид плащане - данък върху недвижимите имоти - 44 21 00\r\nкод за вид плащане - такса за битови отпадъци - 44 24 00\r\nкод за вид плащане – данък върху превозните средства -  44 23 00.\r\nНевнесените в срок данъци и такси се събират заедно с лихвите по Закона за лихвите върху данъци, такси и други подобни държавни вземания по реда на Данъчно – осигурителния процесуален кодекс.\r\nСправки за задълженията могат да се правят на място в дирекция “ Местни данъци и такси ” към Община град Добрич, на адрес ул. “ Независимост ” № 7, етаж 3 и на интернет страницата на общината с адрес www.dobrich.bg.   \r\nПроверката на задълженията се извършва по единен граждански номер (ЕГН), личен номер на чужденец (ЛНЧ) или единен идентификационен код (ЕИК), персонален ПИН код и код за сигурност. Задължените лица ще получават персоналния си ПИН код от служителите в дирекция МДТ лично с представена лична карта за физическите лица и лично с представена лична карта от представляващия за юридическите лица.  Упълномощени лица също могат да го получат, но с нотариално заверено пълномощно и лична карта на упълномощеното лице. Кодът за сигурност е случаен и съдържа поредица от пет символа, които трябва да бъдат въведени от клавиатурата точно – букви на латиница и цифри.", "date": "2018.06.25", "title": "Община град Добрич: На 2 юли изтича срокът, в който се плаща първа вноска за данък върху превозните средства за 2018 г."}
{"url": "http://www.focus-news.net/news/2018/06/25/2537809/ot-nachaloto-na-2018-g-inspektorite-na-damtn-sa-proverili-nad-400-vezni-v-targovskata-mrezha-na-teritoriyata-na-yuzhna-balgariya-sastaveni-sa-66-protokola-za-narusheniya.html", "text": "От началото на 2018 г. инспекторите на Държавна агенция за метрологичен и технически надзор (ДАМТН) са инспектирали 442 броя везни в търговската мрежа на територията на Южна България. Проверките са били съсредоточени в областите Пловдив, Пазарджик, Смолян, Стара Загора, Хасково и Кърджали, като са обхванали 281 търговски обекта. Това съобщиха от пресцентъра на ДАМТН.\r\nКонстатирани са нарушения в 66 от проверените обекти – установени са 78 везни с изтекъл срок на задължителната метрологична проверка. Пет от тях са били и с нарушени пломби, ограничаващи достъпа до местата за настройка и регулиране, което позволява измерванията с тях да бъдат манипулирани. Установено е и една везна, която е неразрешена за търговска дейност. \r\nЗа нарушенията са съставени 66 протокола за задължителни предписания, с които несъответстващите везни са спрени от употреба и 61 акта за установяване на административно нарушение. Предстои образуване на административно-наказателно производство по отношение на още 5 нарушители, на обща стойност от около 12 хил. лв. \r\nПроверките в цялата страна продължават, като ще обхванат и временно разкритите търговски обекти, характерни за настъпващия летен сезон.", "date": "2018.06.25", "title": "От началото на 2018 г. инспекторите на ДАМТН са проверили над 400 везни в търговската мрежа на територията на Южна България, съставени са 66 протокола за нарушения"}
{"url": "http://www.focus-news.net/news/2018/06/25/2537812/blagoevgrad-vodachite-da-se-dvizhat-sas-saobrazena-skorost-na-tretoklasen-pat-108-ot-am-struma-do-petrich-ot-km-0000-do-km-13900-poradi-montirane-na-patni-znatsi.html", "text": "Водачите да се движат със съобразена скорост на третокласен път 108 от АМ „Струма“ до Петрич от км 0+000 до км 13+900, поради монтиране на пътни знаци. С нормална интензивност е движението по главен път Е-79 и АМ „Струма“ в участъка им в Благоевградска област. Това каза за Радио „Фокус“ – Пирин дежурният служител в Областно пътно управление - Благоевград и призова шофьорите да се движат с повишено внимание в района на Кресненското дефиле и прохода Предел, поради повишена опасност от падащи камъни. Един пътен инцидент е регистриран през изминалата нощ – рано сутринта, водач на лек автомобил е самокатастрофирал и се е ударил в скат. Той не е пострадал сериозно, щетите са само материални.\r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка.\r\nВ ремонт е улица „Марица“ в областния център. Интензивно е движението по основните улици и булеварди. Без затруднения се осъществява преминаването през кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Градският транспорт се движи по разписание.\r\nНатали СТЕФАНОВА", "date": "2018.06.25", "title": "Благоевград: Водачите да се движат със съобразена скорост на третокласен път 108 от АМ „Струма“ до Петрич от км 0+000 до км 13+900, поради монтиране на пътни знаци"}
{"url": "http://www.focus-news.net/news/2018/06/25/2537811/mvr-12-dushi-sa-postradali-pri-katastrofi-v-stranata-prez-izminaloto-denonoshtie.html", "text": "12 души са пострадали при катастрофи в страната през изминалото денонощие. Това съобщиха от пресцентъра на МВР. В страната са регистрирани 12 пътнотранспортни произшествия. В София са станали 28 леки и един тежък пътен инцидент. При тях един човек е пострадал.", "date": "2018.06.25", "title": "МВР: 12 души са пострадали при катастрофи в страната през изминалото денонощие"}
{"url": "http://www.focus-news.net/news/2018/06/25/2537800/politicoeu-liderite-na-sayuza-vzeha-obshto-reshenie-za-migratsiyata-da-sprat-da-tarsyat-obshto-reshenie.html", "text": "В хода на проведената спешна мини-среща на върха на Европейския Съюз за миграцията в неделя, в Брюксел, е постигнат „нещо като“ пробив: общо решение да се спре да се търси общо и взаимно решение, пише електронното издание Politico.eu.\r\nМедията коментира, че това не е било точно провал, тъй като лидерите са приветствали новия моментум в справянето с най-спорния, според Politico, политически момент и са се разбрали да продължат дискусиите на редовната среща на върха по-късно тази седмица.\r\nНо, продължава изданието, разговорите не са дали конкретни резултати за германския канцлер Ангела Меркел, която е поставена под сериозно напрежение у дома, където нейните баварски коалиционни партньори Християнсоциалния съюз искат по строг граничен контрол.\r\n„Когато това е възможно, искаме да намерим европейски решения, а ако това не е възможно, ние ще съберем заедно желаещите и ще се разберем за обща рамка за действие“, заяви Меркел, тръгвайки си от неформалния форум.\r\nДругите лидери бяха по-директни за липсата на конкретни резултати, обяснява Politico.\r\n„Днес не взехме никакво решение“, заяви гръцкият премиер Алексис Ципрас.\r\nИзданието коментира, че това не е спряло чиновниците от висшия ешелон на Европейската комисия, които бяха домакини на срещата на върха, да резюмират набързо неделната дискусия в няколко кратки политически предложения и да изпратят имейл точно в 21:18 часа, в който призовават Европейския съвет да промени проектозаключенията си за миграцията за формалната среща на върха на ЕС по-късно тази седмица, както пише Politico, в последния епизод от институционалната борба как най-добре да се справи Съюза с миграционния проблем.\r\nМедията обяснява, че Меркел е пристигнала в сградата на Комисията, подчертавайки нуждата от постигане на „двустранни и тристранни споразумения“ в липсата на по-широк консенсус сред 28-те страни членки, за който тя откровено каза, че вече не съществува.\r\nНо, продължава изданието, след около четири часа разговори тя не анонсира нови договорки, подобни на тази, която сключи миналата седмица с френския президент Еманюел Макрон, който се съгласи да прибере регистрираните във Франция получили убежище обратно от Германия, където те са пристигнали нелегално.\r\nКанцлерът коментира и оплакванията на Рим, че слага на първо място своите домашни проблеми и неглижира борбата на Италия срещу мигрантския поток.\r\n„Всички сме съгласни, че трябва да спрем нелегалната миграция и че трябва да подсигурим границите си, както и че носим отговорност по всички въпроси“, заяви Меркел, когато напускаше Брюксел. „Може би някои страни се интересуват само от първичната миграция, а други – от вторичната“.\r\nНезависимо от това, коментира Politico, отдалечаващите се политики на различните европейски страни бяха извадени на показ на срещата. Ципрас, получавайки подкрепата на Италия като гранична страна, призова лидерите да признаят, че вторичната миграция – в която бежанците пресичат вътрешните граници в ЕС, след като вече са пуснали молбата си за убежище – изобщо не вълнува Гърция. „Северните ни граници са едностранно закрити“, заяви той в хода на срещата, съгласно твърденията на гръцко официално лице.\r\nПревод и редакция:", "date": "2018.06.25", "title": "Politico.eu: Лидерите на Съюза взеха общо решение за миграцията: да спрат да търсят общо решение"}
{"url": "http://www.focus-news.net/news/2018/06/25/2537814/pregled-na-osnovnite-temi-v-burgaskiya-pechat.html", "text": "„Бургаски фризьори тръгват на гурбет в Германия и Англия“м е водещата тема в днешния брой на „Черноморски фар“. „Майстори на ножицата хлопват кепенци, да чиракуват в Европа“ е подзаглавието на статията. „Срещу 30 лева осиновяваш гларус“ е друг акцент в ежедневника. Жълтокраката чайка не е застрашен вид и не влиза в обхвата на финансиране от национални и европейски програми. „Над 310 младежи са регистрираха като безработни“, е още едно от заглавията на всекидневника. Повече от 310 карти за участие в проекта „Готово за работа“ бяха попълнени на площад „Тройката“ по време на голямо информационно събитие на Агенция по заетостта. „Броят на удавниците расте, труп на жена бе открит в Поморие“, четем още във вестника. Удавена жена е била намерена в Поморие вчера рано сутринта, съобщиха от пресцентъра на Областна дирекция на МВР-Бургас за „Черноморски фар“. „Банка разпродава колите на бившия концесионер на Северния плаж“, е заглавието на тема в ежедневника. Банка „ОББ“ разпродава колите на фирма „Бургас бийч“ ООД, която стопанисваше бургаския северен плаж.", "date": "2018.06.25", "title": "Преглед на основните теми в бургаския печат"}
{"url": "http://www.focus-news.net/news/2018/06/25/2537791/redzhep-taiyp-erdogan-pobeditelyat-na-izborite-e-demokratsiyata.html", "text": "Демокрацията е победителят на неделните президентски и парламентарни избори, заяви турският държавен глава Реджеп Таийп Ердоган, който спечели вота за президент на първи тур, а неговата фракция – „Партия на справедливостта и развитието“(ПСР),  като част от „Народния съюз“ заедно с „Партията на националистическото действие“(ПНД), спечели мнозинство в парламента, предава Anadolu Agency.\r\nВ изказване пред множеството, дошло да го поздрави за триумфа пред централата на ПСР в столицата Анкара, Ердоган подчерта, че всички 81 милиона турски граждани са победители.\r\n„Победители на изборите от 24 юни са Турция, турския народ, мъчениците на нашата религия и всички потискани по света“, заяви той.\r\nОсвен това, държавният глава благодари на лидера, членовете и избирателите на „Партията на националистическото действие“.\r\n„Искам да изразя благодарността си към хората ми, братята и сестрите ми, които повярваха на мен, моя съюз и моята партия“, продължи Ердоган. Той посочи ползите от формирането на коалиции за изборите. „Както виждате, този съюз бе от полза и за другите политически партии в страната“.\r\nТурският президент заяви, че е разбрал посланието на гражданите на изборите. „През този мандат ние ще работим за народа и ще се реваншираме за някои грешки от миналото“, увери той.\r\n„Още от утре ние ще бързаме да изпълним обещанията, които дадохме на народа“, продължи държавният глава. „Ще подобрим международната репутация на нашата страна“.\r\n„Веднага след клетвата, ще започнем да прилагаме програмата като посочим нашите бюрократи“, обясни Ердоган, като обеща да работи ден и нощ, защото „нямаме и секунда за губене“.\r\n„Турция реши да вземе страната на растежа, развитието и подобряването на материалното състояние, както и да става все по-уважавана, почитана и влиятелна страна в всички сфери по света“, завърши турският президент.\r\nПревод и редакция:", "date": "2018.06.25", "title": "Реджеп Таийп Ердоган: Победителят на изборите е демокрацията"}
{"url": "http://www.focus-news.net/news/2018/06/25/2537810/smolyan-avtobusnite-prevozvachi-ot-grada-protestirat-simvolichno-sreshtu-zakonoproekta-za-sazdavane-na-balgarska-avtomobilna-kamara.html", "text": "Автобусните превозвачи от Смолян протестират символично срещу законопроекта за създаване на Българска автомобилна камара. Това заяви за Радио „Фокус“ – Смолян Николай Бояджиев – изпълнителен директор на транспортна фирма, която е член на Сдружението на автобусните превозвачи. Автобуси от Смолян няма да се включат в протестното шествие в София, но всички се движат с надписи „Протест“, в знак на подкрепа към колегите си от страната и напълно подкрепят исканията им, поясни Бояджиев.\r\nОт сектора настояват проектозаконът за Българска автомобилна камара да бъде оттеглен от вносителите. В него е заложено Българската автомобилна камара да предлага на министъра на транспорта да лицензира или не фирми-кандидати за лиценз и да контролира дали фирмите спазват закона. Според автомобилните превозвачи законопроектът е лобистки, създава условия за корупция, направен е в интерес на конкретен кръг от фирми.\r\nНели ГЕРГЬОВСКА", "date": "2018.06.25", "title": "Смолян: Автобусните превозвачи от града протестират символично срещу законопроекта за създаване на Българска автомобилна камара"}
{"url": "http://www.focus-news.net/news/2018/06/25/2537816/blagoevgrad-s-normalna-intenzivnost-e-trafikat-na-gkpp-kulata-promahon-i-gkpp-ilinden-eksohi.html", "text": "Спокоен е трафикът на ГКПП „Илинден-Ексохи“. Това съобщиха за Радио „Фокус“-Пирин от „Гранична полиция“. С нормална интензивност е трафикът на ГКПП „Кулата-Промахон“. Без проблеми се осъществява преминаването през всички контролно-пропускателни пунктове на границата с Гърция.\r\nНатали СТЕФАНОВА", "date": "2018.06.25", "title": "Благоевград: С нормална интензивност е трафикът на ГКПП „Кулата-Промахон“ и ГКПП „Илинден-Ексохи“"}
{"url": "http://www.focus-news.net/news/2018/06/25/2537795/ministar-tsetska-tsacheva-shte-nastoyavam-fizicheskite-i-yuridicheskite-litsa-da-poemat-po-golyama-otgovornost-kam-ohranata-na-zatvornitsite-raboteshti-na-tehni-obekti.html", "text": "Ще настоявам физическите и юридическите лица да поемат по-голяма отговорност към охраната на лицата изтърпяващи наказание, щом се работи на техни обекти. Това каза министърът на правосъдието Цецка Цачева за случая, при който затворник избяга от работен външен обект в Ловеч в предаването „Тази сутрин“ по БТВ. „В момента договорът съдържа едно име и телефон, на който в случай на някакъв проблем или трудова злополука, лицето да се обади до компетентните органи“, посочи тя. „Категорично трябва да има преосмисляне на взаимодействието между Министерството на правосъдието и съответните юридически лица“, заяви Цецка Цачева. „Очаквам днес или най-късно утре да получа пълна информация за документите за начина, по който затворникът е допуснат да работи на такова място“, обяви министърът. „В документите, които вече са ми предоставени, е спазена процедурата. Макар и спазена формално, на място няма поет ангажимент от юридическото лице за охрана на лицата“, коментира Цачева. Според нея в случая в Ловеч оценката не съответства на лицето, което е рецидивист, от много години е в системата и изтърпява различни наказания. „Профилът му предполага, че към него трябва да има специално отношение и внимание“, обясни правосъдният министър. Цецка Цачева поясни, че в момента отговорността е на физическите и юридическите лица, на чиито обекти работят изтърпяващите наказание. „Тук има недобра законова регламентация, прави се последваща оценка на въздействието на закона“, изтъкна правосъдният министър. „802 лишени от свобода са работили на десетки такива обекти. 801 са се върнали“, посочи Цачева. „Утре в Народното събрание по повод вота на недоверие ще предоставя справка от 2002 година насам. Тогава са били двуцифрени числа отклонилите се, за миналата година те са петима. За тази година трима от външни обекти, двама са избягали от Централния затвор“, каза още тя.", "date": "2018.06.25", "title": "Министър Цецка Цачева: Ще настоявам физическите и юридическите лица да поемат по-голяма отговорност към охраната на затворниците, работещи на техни обекти"}
{"url": "http://www.focus-news.net/news/2018/06/25/2537817/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "В хода на проведената спешна мини-среща на върха на Европейския Съюз за миграцията в неделя, в Брюксел, е постигнат „нещо като“ пробив: общо решение да се спре да се търси общо и взаимно решение, пише електронното издание Politico.eu.\r\nМедията коментира, че това не е било точно провал, тъй като лидерите са приветствали новия моментум в справянето с най-спорния, според Politico, политически момент и са се разбрали да продължат дискусиите на редовната среща на върха по-късно тази седмица.\r\nНо, продължава изданието, разговорите не са дали конкретни резултати за германския канцлер Ангела Меркел, която е поставена под сериозно напрежение у дома, където нейните баварски коалиционни партньори Християнсоциалния съюз искат по строг граничен контрол.\r\n„Когато това е възможно, искаме да намерим европейски решения, а ако това не е възможно, ние ще съберем заедно желаещите и ще се разберем за обща рамка за действие“, заяви Меркел, тръгвайки си от неформалния форум.\r\nДругите лидери бяха по-директни за липсата на конкретни резултати, обяснява Politico.\r\n„Днес не взехме никакво решение“, заяви гръцкият премиер Алексис Ципрас.\r\nИзданието коментира, че това не е спряло чиновниците от висшия ешелон на Европейската комисия, които бяха домакини на срещата на върха, да резюмират набързо неделната дискусия в няколко кратки политически предложения и да изпратят имейл точно в 21:18 часа, в който призовават Европейския съвет да промени проектозаключенията си за миграцията за формалната среща на върха на ЕС по-късно тази седмица, както пише Politico, в последния епизод от институционалната борба как най-добре да се справи Съюза с миграционния проблем.\r\nМедията обяснява, че Меркел е пристигнала в сградата на Комисията, подчертавайки нуждата от постигане на „двустранни и тристранни споразумения“ в липсата на по-широк консенсус сред 28-те страни членки, за който тя откровено каза, че вече не съществува.\r\nНо, продължава изданието, след около четири часа разговори тя не анонсира нови договорки, подобни на тази, която сключи миналата седмица с френския президент Еманюел Макрон, който се съгласи да прибере регистрираните във Франция получили убежище обратно от Германия, където те са пристигнали нелегално.\r\nКанцлерът коментира и оплакванията на Рим, че слага на първо място своите домашни проблеми и неглижира борбата на Италия срещу мигрантския поток.\r\n„Всички сме съгласни, че трябва да спрем нелегалната миграция и че трябва да подсигурим границите си, както и че носим отговорност по всички въпроси“, заяви Меркел, когато напускаше Брюксел. „Може би някои страни се интересуват само от първичната миграция, а други – от вторичната“.\r\nНезависимо от това, коментира Politico, отдалечаващите се политики на различните европейски страни бяха извадени на показ на срещата. Ципрас, получавайки подкрепата на Италия като гранична страна, призова лидерите да признаят, че вторичната миграция – в която бежанците пресичат вътрешните граници в ЕС, след като вече са пуснали молбата си за убежище – изобщо не вълнува Гърция. „Северните ни граници са едностранно закрити“, заяви той в хода на срещата, съгласно твърденията на гръцко официално лице.\r\n*** Политик от турската опозиционна „Добра партия“ (IYI) бе застрелян заедно с още двама души в хода на изборния ден в източната ни съседка, съобщиха от партията чрез „Туитър“, пише електронното издание на гръцкия вестник Protothema.\r\nСпоред информацията на турския вестник Yenicag, председателят на IYI в район Карачобан Сидик Думаз е застрелян по време на изборния процес в училище в град Копал.\r\nСъобщение от председателят на опозиционната „Народна републиканска партия“ за същия район Хусни Ийлан гласи: \r\n„24 официални лица от вътрешно министерство бяха пратени насам.\r\nНе приехме това и реагирахме.\r\nСлед това кандидат за депутат от (управляващата „Партия на справедливостта и развитието“) ПСР дойде, но ние не приехме и неговото присъствие.\r\n„В последствие стана сбиване и те използваха огнестрелно оръжие“, е написал Ийлан, според цитата на гърцката „Прототема“\r\n*** Германската неправителствена организация Mission Lifeline, чийто кораб с повече от 240 африкански мигранти на борда не получи позволение да акостира в Италия, отговори на министъра на вътрешните работи на Италия, пише немската редакция на електронното издание The Local.\r\nСлед като Салвини написа коментар във Фейсбук, че НПО-то пренася „човешка плът“, от там отговориха: „Драги Матео Салвини, нямаме месо на борда, а само хора“.\r\n„Най-учтиво ви молим да дойдете и сам да се убедите, че това, което сме спасили от удавяне са хора, добре дошъл сте“, написаха от фондацията.\r\nКорабът на Mission Lifeline остана на котва западно от Малта с 239 души на борда, включително 14 жени и четири новородени бебета, които, както пише в изявлението на организацията, са спасени край брега на Либия.\r\nТе са получили храна и вода от Малта и медицински консумативи и одеяла, осигурени от други два подобни германски кораба – Sea-Eye и Sea-Watch, заяви говорителят на НПО-то Аксел Щейер.\r\nСега от организацията се надяват да се съединят с датския контейнеровоз Alexander Maersk, който пък има 113 мигранти на борда, качени в близост до Южна Италия.\r\nПо-големият товарен кораб може да обезпечи някаква защита на по-малкия Lifeline в случай на лошо време, докато корабът, пригоден за извозване на мигранти,  може да помогне с медицинското оборудване, с което разполага на борда, обясни Щейер.\r\n*** Италия предупреди, че бъдещето на зоната за безгранично свободно придвижване в Европейския съюз е под заплаха, пише британският вестник The Guardian.\r\nМинистър-председателят на Италия Джузепе Конте заяви, по време на мини срещата на върха на ЕС в Брюксел, че планът, представен от правителството му на срещата, представлява промяна на парадигмата в справянето с миграцията. Но амбициозния му ход за промяна на това, което той нарече остарели правила на ЕС, които управляват кой е отговорен за кандидатите за убежище, е вероятно да срещне опозиция от други страни.\r\nПланът от десет точки, представен от правителството му, възражда много идеи предложени от предишни италиански правителства, като например призива върху всички държави-членки от ЕС за отговорно споделяне на мигранти, спасени в морето, и орязването на европейско финансиране за държави, които отказват приема на мигранти.\r\nЛидерите на 16-те държави от ЕС, които бяха на срещата, представиха образ на единствено. \r\nМинистър-председателят на Испания Педро Санчес заяви, че разговорите са били откровени и открити“, въпреки че не са довели до „никакви конкретни последствия или заключения“.\r\nСрещата в неделя поставя сцената за отдавна планираното събиране на всички европейски лидери в четвъртък, където ще е по-трудно да се маскират дълбоките разделения на Европа по отношения на миграцията. Унгарският министър-председател Виктор Орбан, може да се очаква да повтори своята яростна опозиция към мигрантските квоти, политика опонирана и от други Централноевропейски държави.\r\nПоследната среща не беше само животоспасяваща за Меркел, но и опит за спасяване на зоната за безгранично свободно придвижване на ЕС, която се вижда като едно от върховите постижения на Съюза.\r\nПреди срещата дори да започне, разделенията бяха на показ, след като Италия и Малта си размениха обиди за това коя държава е отговорна невъзможността на кораб с 234 мигранти да пристигне, след като и двете държави му отказаха пристанище.\r\nВ своя десетточков план Рим ще търси разрушаване на връзката между държавата, която спасява мигранти и държавата задължена да обработи исканията за убежище. Според сегашните правила, държава от ЕС е отговорна за обработката на кандидати за убежище на всички нови пристигащи, което постави огромен натиск върху средиземноморските държави, особено Италия и Гърция.\r\nИталианският план призовава всяка държава от ЕС да постави квота за икономически мигранти и заявява, че мигрантски центрове са нужни и в други държави.\r\nИталия също подкрепя идеята за мигрантски лагери в Северна Африка, които да обработват исканията за убежище на хора, спасени в морето. Въпреки че идеята остава на хартия и нито една африканска държава не се е съгласила да приеме такива центрове, идеята генерира много повече консенсус сред лидерите на ЕС, отколкото как да се управляват хора, когато стигнат Европа.", "date": "2018.06.25", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/06/25/2537813/pazardzhik-prevozvachi-ot-regiona-izlizat-na-protest-sreshtu-proektozakona-za-balgarskata-avtomobilna-kamara.html", "text": "Превозвачите от Пазарджишки регион ще се съберат на протест срещу проектозакона за Българската автомобилна камара в 11.00 часа, каза за Радио „Фокус“ – Пазарджик Стоянка Стойкова, председател на Регионалния съюз на превозвачите в Пазарджик. Тя обясни, че протестът ще е новата автогара в града. „Ще се съберат не само автобусни превозвачи от междуселищните линии, но и от градския транспорт, а също и товарни превозвачи, защото не приемаме проектозакона в този му вид“, каза също Стойкова. \r\nТя уточни, че по същото време ще се проведе и протестът в София, където ще се включат и превозвачи от региона, но само отделни транспортни средства, защото е невъзможно всички да пристигнат в столицата. Според Стойкова още не е ясно колко точно ще бъдат транспортните средства, които ще пристигнат в Пазарджик. „Това е гражданско неподчинение, но няма да се блокират пътища или да се пречи на движението“, обясни Стойкова.\r\nВаня НИКОЛОВА", "date": "2018.06.25", "title": "Пазарджик: Превозвачи от региона излизат на протест срещу проектозакона за Българската автомобилна камара"}
{"url": "http://www.focus-news.net/news/2018/06/25/2537806/protothema-opozitsionen-politik-e-ubit-po-vreme-na-izborite-v-turtsiya.html", "text": "Политик от турската опозиционна „Добра партия“ (IYI) бе застрелян заедно с още двама души в хода на изборния ден в източната ни съседка, съобщиха от партията чрез „Туитър“, пише електронното издание на гръцкия вестник Protothema.\r\nСпоред информацията на турския вестник Yenicag, председателят на IYI в район Карачобан Сидик Думаз е застрелян по време на изборния процес в училище в град Копал.\r\nСъобщение от председателят на опозиционната „Народна републиканска партия“ за същия район Хусни Ийлан гласи: \r\n„24 официални лица от вътрешно министерство бяха пратени насам.\r\nНе приехме това и реагирахме.\r\nСлед това кандидат за депутат от (управляващата „Партия на справедливостта и развитието“) ПСР дойде, но ние не приехме и неговото присъствие.\r\n„В последствие стана сбиване и те използваха огнестрелно оръжие“, е написал Ийлан, според цитата на гърцката „Прототема“\r\nПревод и редакция:", "date": "2018.06.25", "title": "Protothema: Опозиционен политик е убит по време на изборите в Турция"}
{"url": "http://www.focus-news.net/news/2018/06/25/2537821/kardzhali-mazh-ot-selo-egrek-e-bil-zadarzhan-sled-kato-e-udryal-s-darven-kol-svoy-saselyanin.html", "text": "В Районно управление на МВР-Кирково за срок до 24 часа е задържан жител на село Егрек, който на 23 юни 2018 г. около 22 часа нарушил обществения ред, нанасяйки удари с дървен кол на свой съселянин. Това съобщиха от ОДМВР-Кърджали. Извършва се проверка.", "date": "2018.06.25", "title": "Кърджали: Мъж от село Егрек е бил задържан, след като е удрял с дървен кол свой съселянин"}
{"url": "http://www.focus-news.net/news/2018/06/25/2537815/the-local-germaniya-germanskoto-npo-izvozvashto-migranti-ot-libiya-v-italiya-otgovori-na-mateo-salvini-dokato-naprezhenieto-po-vaprosa-v-es-eskalira.html", "text": "Германската неправителствена организация Mission Lifeline, чийто кораб с повече от 240 африкански мигранти на борда не получи позволение да акостира в Италия, отговори на министъра на вътрешните работи на Италия, пише немската редакция на електронното издание The Local.\r\nСлед като Салвини написа коментар във Фейсбук, че НПО-то пренася „човешка плът“, от там отговориха: „Драги Матео Салвини, нямаме месо на борда, а само хора“.\r\n„Най-учтиво ви молим да дойдете и сам да се убедите, че това, което сме спасили от удавяне са хора, добре дошъл сте“, написаха от фондацията.\r\nКорабът на Mission Lifeline остана на котва западно от Малта с 239 души на борда, включително 14 жени и четири новородени бебета, които, както пише в изявлението на организацията, са спасени край брега на Либия.\r\nТе са получили храна и вода от Малта и медицински консумативи и одеяла, осигурени от други два подобни германски кораба – Sea-Eye и Sea-Watch, заяви говорителят на НПО-то Аксел Щейер.\r\nСега от организацията се надяват да се съединят с датския контейнеровоз Alexander Maersk, който пък има 113 мигранти на борда, качени в близост до Южна Италия.\r\nПо-големият товарен кораб може да обезпечи някаква защита на по-малкия Lifeline в случай на лошо време, докато корабът, пригоден за извозване на мигранти,  може да помогне с медицинското оборудване, с което разполага на борда, обясни Щейер.\r\nПревод и редакция:", "date": "2018.06.25", "title": "The Local (Германия): Германското НПО, извозващо мигранти от Либия в Италия, отговори на Матео Салвини, докато напрежението по въпроса в ЕС ескалира"}
{"url": "http://www.focus-news.net/news/2018/06/25/2537819/sport-bitkata-v-grupovata-faza-na-svetovnoto-parvenstvo-navliza-v-reshavashtiya-si-etap.html", "text": "Битката в груповата фаза на Световното първенство по футбол навлиза в решаващия си етап с последните мачове от пресявките. От днес до 28 юни включително предстоят по четири мача дневно, от които ще стане ясно кой срещу кого ще играе в елиминационната фаза. В 17:00 часа започват мачовете от група „А“, където вниманието привлича двубоят между домакина Русия и Уругвай, които са с по две победи и трябва да определят кой ще завърши на първо място, а в мача за чест ще се срещнат Египет и Саудитска Арабия. В група „Б“ Испания играе срещу вече отпадналото Мароко, а в другия сблъсък Португалия среща Иран.", "date": "2018.06.25", "title": "Спорт: Битката в груповата фаза на Световното първенство навлиза в решаващия си етап"}
{"url": "http://www.focus-news.net/news/2018/06/25/2537822/shumen-v-sila-e-zabranata-za-tovarni-avtomobili-nad-10-tona-po-patya-radko-dimitrievo-drumevo-poradi-svlachishta.html", "text": "В сила е забраната за товарни автомобили над 10 тона по пътя Радко Димитриево-Друмево, поради свлачища, предаде репортер на Радио „Фокус“-Шумен. Обходът е Шумен-Овчарово-Друмево. Върбишки проход е затворен за всички видове пътни превозни средства. Ришки проход е отворен без ограничения. Пътищата на територията на област Шумен са сухи. Видимостта е добра. С нормална интензивност е трафикът по републиканската пътна мрежа в региона. Сред по- натоварените участъци са пътна връзка Белокопитово с автомагистрала „Хемус“, районът на кръговото кръстовище при 7-ми км и кръговото кръстовище за кв. Макак по главен път София- Варна. Натоварено е движението по бургаския път. Спокойно се пътува в посока Силистра. \r\nДо 15 юли в Шумен е в сила временна организация със спиране на движението  на тежкотоварни автомобили над 3,5 тона  от кръстовището след светофара до магазин „Лидъл“ в посока  към ул. „Марица“. Обходният път за тировете е по бул. „Симеон Велики“, ул. „Ген. Столетов“, ул. „Ген. Скобелев“, ул. „Софийско шосе“ към Пети километър. За същия период се въвежда забрана и за движението на всякакви моторни превозни средства от ул. „Софийско шосе“ до кръстовището с ул. „Марица“ и от кръстовището с ул. „Марица“ до кръстовището с ул. „Васил Друмев“.\r\nИвелина ИВАНОВА", "date": "2018.06.25", "title": "Шумен:  В сила е забраната за товарни автомобили над 10 тона по пътя Радко Димитриево-Друмево, поради свлачища"}
{"url": "http://www.focus-news.net/news/2018/06/25/2537824/d-r-dimitar-stefanov-kmet-na-tutrakan-za-shesta-poredna-godina-dzhulay-morning-sabira-v-grada-fenovete-na-rok-muzikata-kato-simvol-na-novoto-nachalo.html", "text": "За шеста поредна година Джулай морнинг събира в Тутракан феновете на рок музиката като символ на новото начало. Това каза за сутрешния блок „Добро утро, България“ на Радио „Фокус“ д-р Димитър Стефанов, кмет на Община Тутракан. Той уточни, че празникът с чужд произход не е просто мода, защото тя идва и си заминава, а посрещането на юлския изгрев у нас се е превърнал в тенденция. \r\n„За шеста поредна година Тутракан ще „избухне“ – със залеза и изгрева. Заповядайте от 19.00 часа на 30-ти юни да изпратим юнското слънце, защото Тутракан се слави с най-красивия залез на река Дунав. Ще слушаме уникална музика – на БТР, на италианската рок група \"Арсея“, на рок групата от Карлово – „Слипърс рок бенд“, и, разбира се, Васко Кръпката и „Подуене блус бенд“, с които преди шест години започнахме заедно да отбелязваме Джулай морнинг“, разказа д-р Димитър Стефанов и добави, че Тутракан вече се е превърнал в целогодишна туристическа дестинация. \r\nТой посочи също, че поради историческото минало на града, Общинският съвет е взел решение и е изпратил писмо до председателя на Народното събрание Цвета Караянчева с искане Тутракан да бъде обявен за град-герой. Д-р Стефанов заяви, че който веднъж посети Тутракан, винаги се връща там.", "date": "2018.06.25", "title": "Д-р Димитър Стефанов, кмет на Тутракан: За шеста поредна година Джулай морнинг събира в града феновете на рок музиката като символ на новото начало"}
{"url": "http://www.focus-news.net/news/2018/06/25/2537825/yambol-vremenno-e-ogranicheno-dvizhenieto-po-pat-ii-53-yambol-kalchevo-poradi-katastrofa.html", "text": "Временно е ограничено движението по път II-53 Ямбол-Калчево поради катастрофа. Това съобщиха от пресцентъра на Агенция \"Пътна инфраструктура\". Движението в района се контролира от \"Пътна полиция\". Обходен маршрут: Обходен път Юг на гр. Ямбол - път III-5304-Кукорево-Окоп -I-7 - кръстовище Козарево-Калчево.", "date": "2018.06.25", "title": "Ямбол: Временно е ограничено движението по път II-53 Ямбол-Калчево поради катастрофа"}
{"url": "http://www.focus-news.net/news/2018/06/25/2537818/pernik-avtobusnite-prevozvachi-v-grada-izlizat-na-protestno-shestvie-sreshtu-zakonoproekta-za-sazdavane-na-balgarska-avtomobilna-kamara.html", "text": "Автобусните превозвачи в града излизат на протестно шествие срещу законопроекта за създаване на Българска автомобилна камара. Това каза за Агенция „Фокус“ Магдалена Милтенова - член на контролния съвет на Националното сдружение на автобусните превозвачи в България и председател на Браншовия съюз за стопанска инициатива в транспорта.\r\nМилтенова уточни, че в шествието ще се включат всички превозвачи, които в момента са на работа в града. „То ще тръгне в 10.45 часа от началната спирка на автобусния транспорт, ще продължи до сградата на общината и обратно по същия маршрут”, oбясни тя и посочи, че Перник ще се включи и в протестните действия в София с 25 автобуса.\r\nЦветилена СИМЕОНОВА", "date": "2018.06.25", "title": "Перник: Автобусните превозвачи в града излизат на протестно шествие срещу законопроекта за създаване на Българска автомобилна камара"}
{"url": "http://www.focus-news.net/news/2018/06/25/2537820/boryana-tencheva-avtobusen-prevozvach-nyama-da-sprem-s-protestite-dokato-zakonoproektat-za-balgarska-avtomobilna-kamara-ne-bade-otteglen.html", "text": "Няма да спрем с протестите, докато законопроектът за Българска автомобилна камара не бъде оттеглен. Това каза за Агенция „Фокус“ Боряна Тенчева – автобусен превозвач от Хасково. \r\n„Протестираме против създаването на Българска автомобилна камара, тъй като всъщност вече има изградена такава държавна структура. И ние сме против изграждането на втора паралелна такава. Плюс това е неуместно и неудобно един колега да контролира друг и да издава лицензи. Ако исканията ни не бъдат изпълнени, ще последват нови стачни действия. Няма да спрем с протестите, докато не оттеглят законопроекта“, каза още Тенчева и посочи, че Хасково ще се включи в протестните действия в София с един автобус.\r\nЦветилена СИМЕОНОВА", "date": "2018.06.25", "title": "Боряна Тенчева, автобусен превозвач: Няма да спрем с протестите, докато законопроектът за Българска автомобилна камара не бъде оттеглен"}
{"url": "http://www.focus-news.net/news/2018/06/25/2537829/vratsa-golyamo-kolichestvo-heroin-i-kanabis-sa-izzeli-sluzhiteli-na-odmvr-zadarzhani-sa-3-dushi.html", "text": "На 22 юни 2018г., на територията на ОДМВР-Враца е проведена специализирана операция по линия „Наркотици“. В 17.00 ч. в град Враца е извършена полицейска проверка в помещение обитавано от 44-годишен мъж от града, криминално проявен,  осъждан. По време на обиска е намерен и иззет плик съдържащ  около 7 грама зелена суха листна маса. Това съобщиха от ОДМВР-Враца. Мъжът заявил, че  листната  маса представлява „чай“ за пушене, третиран с наркотично вещество. Той е задържан. Образувано е бързо производство. \r\nВ хода на операцията, в 18.20 часа в града, в непосредствена близост до Професионалната гимназия по строителство и архитектура-Враца, е задържано 36-годишно криминално проявено  и осъждано лице от Враца. При извършения личен обиск са намерени и иззети два плика съдържащи бяло прахообразно вещество с тегло 13 грама, което при направения полеви наркотест реагира на хероин. При обиска е иззета  и самоделно направена цигара   от суха зелена листна маса, която при направения полеви наркотест реагира на канабис. При последващо претърсване  в жилище обитавано от същото лице,  в печка на твърдо гориво са открити  2 плика съдържащи 57 грама  бяло прахообразно вещество, което при направения полеви наркотест реагира на хероин, и 153 грама зелена суха листна маса -  канабис. Мъжът е задържах. Образувано е бързо производство.\r\nВ село Гложене, община Козлодуй, полицейските служители са извършили претърсване  в частен дом обитаван от 30-годишен жител на същото село. Намерени  и иззети са 2 плика съдържащи суха зелена листна маса- канабис, и 2 пликчета  съдържащи бяло прахообразно вещество, което при полевия наркотест реагира на  хероин. Мъжът е задържан. Образувано е досъдебно производство.", "date": "2018.06.25", "title": "Враца: Голямо количество хероин и канабис са иззели служители на ОДМВР, задържани са 3 души"}
{"url": "http://www.focus-news.net/news/2018/06/25/2537828/dimitar-margaritov-kzp-kogato-za-mnogo-malko-pari-se-predlaga-neshto-mnogo-golyamo-obiknoveno-se-stiga-do-razminavane-mezhdu-obeshtanoto-i-realno-predostavenoto.html", "text": "Оказва се, че през лятото ние всички сме повече потребители, отколкото през всяко друго време на годината. Затова трябва да бъдем малко по-хладнокръвни в избора на различните услуги, които ни се предлагат. Това каза председателят на Комисията за защита на потребителите (КЗП) Димитър Маргаритов за сутрешния блок на Канал 3, съобщиха от пресцентъра на КЗП. \r\nНай-често до разминаване между поетия ангажимент от предлагащия дадена почивка и реално предоставеното от него на място се стига, когато за много малко пари е било предложено нещо много голямо. „Когато видим нереално ниски цени и обещание за много включени услуги в пакети като All Inclusive или Ultra All Inclusive, да не се предоверяваме, а да потърсим контакт с този, който е отсреща. Да зададем някои контролни въпроси, чрез които да се уверим, че офертата е сериозна. Например, има ли паркинг, има ли СПА-център, СПА-центърът в хотела ли е, басейнът къде се намира? Ако има мълчание или уклончиви отговори, тогава разбираме, че има нещо несериозно”. Маргаритов разказа, че понякога потребителите остават разочаровани, тъй като са си запазили туристически пакет с набор от услуги, сред които чадър и шезлонг, а впоследствие се налага да заплащат за тях допълнително. Той отбеляза, че затова е важно при резервацията да се информираме дали те са включени в цената, защото в повечето случаи това не е така. \r\nПредседателят на КЗП обясни, че на плажа трябва да има информация за цените на предлаганите услуги. „В минали периоди имаше случаи, в които се обявява, че чадър и шезлонг струва еди колко си, пък после се оказва, че трябва задължително да наемете два шезлонга, чадър и т.н. Нещо, което като нелоялни търговски практики ние сме санкционирали и ще продължаваме да го правим, ако има такива случаи и сега”, каза още Маргаритов.  \r\nПри посещенията в ресторантите и баровете да се следи за резервациите, категорията на заведението, менюто. „Имахме случаи, в които в минали периоди сме срещали меню с цени в евро. Това заблуждава потребителите, че е два пъти по-евтино”, даде пример Маргаритов. \r\n„Най-важното е, когато има някакъв проблем да се реагира. Първо, към този, който предлага услугата. И, ако той не е склонен да се впечатли – към нас.” Жалби и сигнали туристите могат да се подават на телефон 0700 111 22, както и електронно чрез официалния сайт на КЗП. „Към нас функционира Европейският потребителски център – млади хора, амбициозен екип, който през месеците юли и август ще бъде на т.нар. турнета на морето – информационни кампании, които целят всеки, който иска, да получи информация за това какви са потребителските му права. Ще раздават и брошури, за да научат хората какво да направят, когато имат потребителски проблем”, добави Маргаритов.", "date": "2018.06.25", "title": "Димитър Маргаритов, КЗП: Когато за много малко пари се предлага нещо много голямо, обикновено се стига до разминаване между обещаното и реално предоставеното"}
{"url": "http://www.focus-news.net/news/2018/06/25/2537830/kathimerini-aleksis-tsipras-shte-otdelya-tsarkvata-ot-darzhavata-chrez-promeni-v-gratskata-konstitutsiya.html", "text": "Министър-председателят на Гърция Алексис Ципрас има намерение да се опита да раздели държавата от църквата чрез промени в Конституцията, което е част от по-широкия план за изтласкване на „Нова Демокрация“ още по-надясно в политическия спектър и завземане на центъра, научи електронното издание на гръцкия вестник Kathimerini.\r\nСъгласно информацията от източниците на вестника, Ципрас ще започне да реализира плана си за конституционна ревизия, включително разделяне на църквата от държавата, още в течение на следващия месец, преди очакваното предложение на СИРИЗА (Коалиция на радикалната левица), което трябва да бъде внесено в парламента през октомври.\r\nСъщите източници твърдят, че премиерът и съветниците му са наясно, че инициативата най-вероятно ще предизвика яростната реакция на гръцкото духовенство. Независимо от това, в партията усещат, че ще се справят с реакцията, както се е случило с църковната позиция по въпроса за името на Македония, когато правителството е изградило „функционални“ отношения с част от висшия клир.\r\nИзданието коментира, че конституционните промени и договора за името на Македония се оформят като двете основни точки на конфликт между левичарите от СИРИЗА и „Нова Демокрация“ преди изборите за Европейски парламент през пролетта на следващата година и спекулациите, че парламентарните избори, които по принцип трябва да са догодина на есен, може да се състоят по-рано.\r\nАвторът на „Катимерини“ смята, че Ципрас иска да спечели политически точки срещу своя съперник – лидерът на „Нова Демокрация“ Кириакос Мицотакис, който вече се изказа против отделянето на светската от духовната власт в Гърция.\r\nИнициативата, обяснява вестникът, ще бъде представена като „прогресивна“ и, като такава, премиерът очаква да получи подкрепата на лявоцентристкото „Движение за промяна“ или да го принуди да възприеме позицията на „Нова Демокрация“ и да рискува да бъде заклеймено като реакционно.\r\nМицотакис все още не е взел решение как ще се противопостави на плановете на Ципрас за конституционна ревизия, разбра „Катимерини“.\r\nСред възможностите му, според изданието, са да отхвърли диалога с правителството или да подкрепи определени предложения, с цел да ги пригоди за момента, когато „Нова Демокрация“ ще дойде на власт.\r\nПревод и редакция:", "date": "2018.06.25", "title": "Kathimerini: Алексис Ципрас ще отделя църквата от държавата чрез промени в гръцката конституция"}
{"url": "http://www.focus-news.net/news/2018/06/25/2537823/protestirashtite-prevozvachi-se-sabirat-na-ploshtada-pred-hram-pametnik-sv-aleksandar-nevski.html", "text": "Протестиращите автобусни превозвачи започнаха да се събират на площада пред храм-паметник „Св. Александър Невски“, предаде репортер на Агенция „Фокус“. На площада са около 20 автобуса. Превозвачите протестират срещу законопроекта за създаване на Българска автомобилна камара. В него е заложено камарата да предлага на министъра на транспорта да лицензира или не фирми-кандидати за лиценз и да контролира дали фирмите спазват закона. Протестът е насрочен за 10.00 часа. Очаква се в шествието на протестиращите в 11.00 часа да се включат 250 автобуса и 50 товарни камиона.\r\nНа автобусите са сложени плакати с надписи: „Обединени срещу приватизацията на бранша“, „НЕ! на първото частно транспортно министерство!!!, „Г-н Московски, къде сте?“, „Г-н Цветанов, нашият бранш е обединен повече от всякога. Не искаме месия!!!“, „Г-н Иванов, вносителю, вече измисли ли мотивите?, „Г-н Борисов, „мишок“ или „котарак“ е Столарски???“, „Г-н Борисов, идват избори“.\r\nБиляна ИВАНОВА", "date": "2018.06.25", "title": "Протестиращите превозвачи се събират на площада пред храм-паметник „Св. Александър Невски“"}
{"url": "http://www.focus-news.net/news/2018/06/25/2537831/vitsepremierat-ekaterina-zaharieva-shte-predsedatelstva-zasedaniyata-na-savet-obshti-vaprosi-i-savet-obshti-vaprosi-chl-50-i-shte-uchastva-v-savet-vanshni-raboti-v-lyuksemburg.html", "text": "Заместник министър-председателят и министър на външните работи Екатерина Захариева ще председателства предстоящите последни за Българското председателство заседания на Съвет „Общи въпроси“ и Съвет „Общи въпроси“ (член 50) и ще участва в Съвет „Външни работи”. Заседанията ще се проведат на 25 и 26 юни в Люксембург. Това съобщиха от пресцентъра на Министерството на външните работи.\r\nБългарският вицепремиер ще вземе участие и в работна закуска с министъра на външните работи на Албания Дитмир Бушати, по покана на външния министър на Гърция Никос Кодзияс.  Захариева ще ръководи  и 9-ото заседание за стабилизиране и асоцииране ЕС-Черна гора, 11-ата Междуправителствена конференция за присъединяване с Черна гора, а също и 8-ата със Сърбия.   \r\nЗаседанието на Съвет „Външни работи” ще започне със сутрешна сесия на 25 юни, когато съвместно с министрите на отбраната ще бъдат обсъдени и приети заключения по въпросите на  сигурността и отбраната, както и на сътрудничеството ЕС-НАТО. Ще бъде проведен работен обяд на министрите на външните работи със специалния пратеник на ООН за Йемен Мартин Грифитс. На следобедната сесия акцент ще е вторият доклад за напредъка в изпълнението на Глобалната стратегия за външната политика и политиката на сигурност на ЕС и предстоящите приоритетни области.  \r\nНа 26 юни министър Захариева ще председателства Съвет „Общи въпроси“, на който ще бъде разгледан представеният на 17 април от Европейската комисия Пакет „Разширяване“ и препоръките в него. Очаква се министрите да приемат заключения по разширяването и процеса на стабилизиране и асоцииране. Съветът ще обсъди препоръката на ЕК за започване на предприсъединителни преговори с Албания и Република Македония.   \r\nМинистрите ще завършат подготовката за предстоящото заседание на Европейския съвет, което ще се проведе на 28-29 юни. Очаква се лидерите да обсъдят въпроси като миграция, сигурност и отбрана, работни места, растеж и конкурентоспособност, иновации и дигитализация, МФР след 2020 г. и външни отношения. \r\nВ рамките на работния обяд на министрите Европейската комисия ще представи новите си предложения по следващата Многогодишна финансова рамка (МФР). Българското председателство ще информира за развитието на дискусиите по досието. Съветът ще обсъди и върховенството на закона в Полша.  \r\nСледобед Съвет „Общи въпроси“ ще продължи във формат 27. Главният преговарящ на ЕС Мишел Барние ще информира Съвета  за актуалното състояние на преговорите с Обединеното кралство. Министрите ще завършат подготовката за юнското заседание на Европейския съвет (член 50), като обсъдят проекта на заключения.  \r\nПреди началото на заседанията министър Захариева ще направи изявление за медиите около 08.10 ч.* местно време (09.10 ч. българско време). Пресконференцията на вицепремиера след приключването на СОВ ще започне около 18.00 ч.* местно време (19.00 ч. българско време), а след края на СОВ по чл.50 – около 20.30 ч.* местно време (21.30 ч. българско време).", "date": "2018.06.25", "title": "Вицепремиерът Екатерина Захариева ще председателства заседанията на  Съвет „Общи въпроси“ и Съвет „Общи въпроси“ (чл. 50) и ще участва в „Съвет „Външни работи“ в Люксембург"}
{"url": "http://www.focus-news.net/news/2018/06/25/2537827/galya-topalova-avtobusen-prevozvach-imame-razbirane-ot-vsichki-parlamentarni-grupi-otnosno-avtomobilnata-kamara-shte-zayavim-zhelanie-za-sreshta-s-premiera-borisov.html", "text": "Имаме разбиране от всички парламентарни групи относно Автомобилната камара, ще заявим желание за среща с премиера Борисов. Това каза за Агенция „Фокус“ Галя Топалова – автобусен превозвач от София. „Протестираме срещу законопроекта, който е внесен в Народното събрание, за създаване на Българска автомобилна камара, тъй като той притеснява всички фирми, защото там е сложено обучението, сложени са лицензите и има задължително членуване. И другото е, че включва двете камери – тоест, и товарни, и автобусни превози в едно. Винаги сме настоявали, че трябва да бъдат две отделни браншови организации. Както и членуването да не бъде задължително, тъй като това не е машина за пари. Притеснява ни, че всички контролни функции са дадени на тази камара“, каза още Топалова и изрази надежда, че исканията им ще бъдат изпълнени.  \r\n„Виждаме разбиране от всички парламентарни групи. Чакат ни за диалог и ние също чакаме“, обясни тя и посочи, че предстои днес да бъде заявено желание за среща на представители на бранша с министър-председателя Бойко Борисов.\r\nЦветилена СИМЕОНОВА", "date": "2018.06.25", "title": "Галя Топалова, автобусен превозвач: Имаме разбиране от всички парламентарни групи относно Автомобилната камара, ще заявим желание за среща с премиера Борисов"}
{"url": "http://www.focus-news.net/news/2018/06/25/2537826/magdalena-miltenova-zakonoproektat-za-balgarska-avtomobilna-kamara-e-protiv-demokratsiyata-i-shte-protestirame-dokato-ne-bade-otteglen.html", "text": "Законопроектът за Българска автомобилна камара е против демокрацията и ще протестираме, докато не бъде оттеглен. Това каза за Агенция „Фокус“ Магдалена Милтенова - член на контролния съвет на Националното сдружение на автобусните превозвачи в България и председател на Браншовия съюз за стопанска инициатива в транспорта.\r\nМилтенова припомни, че протестните действия на превозвачите са срещу внесения законопроект за Българска автомобилна камара. „И нашето искане е този законопроект да бъде изтеглен. Ще продължим да протестираме, докато исканията ни не бъдат изпълнени. Няма как да отстъпим от позицията си, защото това, което се случва, е недопустимо, скандално, противоконституционно, против демокрацията в нашата страна, така че ще отстоим позицията си, докато законопроектът не бъде оттеглен“, обясни тя.\r\nЦветилена СИМЕОНОВА", "date": "2018.06.25", "title": "Магдалена Милтенова: Законопроектът за Българска автомобилна камара е против демокрацията и ще протестираме, докато не бъде оттеглен"}
{"url": "http://www.focus-news.net/news/2018/06/25/2537835/dobrich-osmo-i-deveto-myasto-zasluzhiha-kavarnenenskite-timove-na-darzhavnoto-parvenstvo-po-plazhen-handbal-za-mazhe-i-zheni-angel-georgiev-ot-grada-specheli-titlata-mistar-plazhen-handbal.html", "text": "Завърши Държавното първенство по плажен хандбал за мъже и жени в Каварна. Това съобщиха от пресцентъра на Община Каварна. След оспорвани двубои и много емоции, първи при мъжете е отборът на „Асти” от град Хасково, а на второ място се класира отборът на „Осъм” – Ловеч. Бронзовите отличия отидоха при хандбалистите от „Локомотив Варна” \r\nВ надпреварата при жените първи стана „Етър 64” – Велико Търново. На второ място е отборът на Хасково, а третото място е за „Панагюрище”. \r\nКаварненският тим „Каварна” се класира на осмо място в първенството, а вторият каварненски отбор „Калиакра”, след победата над „Раховец”, зае деветото място. \r\nЗа отличната организация на първенството, награда получи треньорът на хандбален клуб „Калиакра“ – Красимир Гецов. Тя му бе връчена от Президента на федерацията по плажен хандбал. Наградата за най-етичен треньор бе присъдена на Красимир Калчев - треньор на каварненския тим „Калиакра“. Приза за най-добър вратар отиде при Страцимир Димов от „Каварна”, а титлата Мистър плажен хандбал бе спечелена от каварненеца Ангел Георгиев . \r\nЗа всички любители на този атрактивен и емоционален спорт първенството продължава със състезания за младежи и девойки.", "date": "2018.06.25", "title": "Добрич: Осмо и девето място заслужиха каварнененските тимове на Държавното първенство по плажен хандбал за мъже и жени, Ангел Георгиев от града спечели титлата Мистър плажен хандбал"}
{"url": "http://www.focus-news.net/news/2018/06/25/2537833/strelyaha-s-pistolet-sreshtu-mustafa-chaushev.html", "text": "Стреляха с пистолет срещу певеца Мустафа Чаушев. Инцидентът е станал в Турция, на път за Истанбул. Куршумът е минал на сантиметри от главата му. Това съобщи самият той пред Нова телевизия. С певеца в колата са били съпругата му и дъщеря му. До стрелбата се стигнало, след като час преди това на българо-турската граница Мустафа Чаушев направил забележка на турски гражданин, че го прережда на опашката на граничния пункт.\r\nВсичко се случва на 22 април.\r\n„Със семейството ми бяхме на границата от турската страна и чакахме да дадем документите да бъдат регистрирани. Един млад човек 40-45 годишен, просто ни изпревари и отидох да го питам просто защо прережда”, заяви Чаушев пред  NOVA.\r\nМалко по-късно Чаушев бил настигнат на 2-3 километра преди магистралата.\r\n„Чух гръм, нямах време да се уплаша. Продължавах да карам 10-15 метра и видяхме, че стъклото е счупено”, разказа Чаушев.\r\nВеднага викнали органите на реда, които констатирали, че става въпрос за стрелба.", "date": "2018.06.25", "title": "Стреляха с пистолет срещу Мустафа Чаушев"}
{"url": "http://www.focus-news.net/news/2018/06/25/2537837/georgi-dimov-bivsh-generalen-konsul-na-balgariya-v-odrin-za-prav-pat-ot-blizo-16-godini-erdogan-shte-tryabva-da-upravlyava-v-koalitsiya-s-natsionalistite.html", "text": "За пръв път от близо 16 години Ердоган ще трябва да управлява в коалиция с националистите. Това каза за предаването „Добро утро, България“ на „Радио Фокус“, Георги Димов, бивш генерален консул на България в Одрин. Георги Димов коментира още, че управляващата идеология в Турция определя и икономическия модел в страната. „Управляващите трябва много бързо да вдигнат лихвите, за да могат да преструктурират кредитите и да осигурят нужното финансиране на вноса, включително и за производство за стоки за износ. Непрекъснато намалява съотношението износ-внос. Също така да се гарантират външни източници и да се вдъхне доверие на международните пазари и, обратно на това, в последния си предизборен митинг сегашният преизбран президент Ердоган за пореден път потвърди не само, че няма да вдигне лихвите, а напротив – веднага ще ги намали с 300 базисни пункта, или 3% един път, и след това - с още половин процент“, обясни Димов. \r\nТой каза още, че когато партията на Ердоган е дошла на власт на 3 ноември 2002 г. година, е спечелила с 34%, като през следващите години подкрепата й се е увеличавала, а днес, благодарение на националистите, Партията на справедливостта и развитието ще продължи да управлява, но в коалиционен формат. Според Димов ситуацията в Турция ще повлияе на България не особено оптимистично, икономическите затруднения ще имат отражение и у нас, включително и върху гражданите на страната ни, които живеят в югоизточната ни съседка.", "date": "2018.06.25", "title": "Георги Димов, бивш генерален консул на България в Одрин: За пръв път от близо 16 години Ердоган ще трябва да управлява в коалиция с националистите"}
{"url": "http://www.focus-news.net/news/2018/06/25/2537839/mkd-makedoniya-albantsite-kroyat-planove-za-vsealbanski-natsionalen-otbor-po-futbol.html", "text": "Световното първенство по футбол разпали национализма на Балканите, който и без това никога не е изгасвал изцяло. Последната спорна изява пристигна директно от албанската Футболна федерация, пише скопското електронно издание „МКД“.\r\nМедията припомня, че Швейцария победи Сърбия с 2:1, а головете отбелязаха Гранит Джака и Джердан Шакири, които ги отпразнуваха, изобразявайки летящ двуглав орел. Това предизвика въодушевление в албанските националисти и тревоги в останалите.\r\nМежду тези, които се зарадваха на действията на двамата швейцарски национали е и говорителката на Албанската футболна федерация Йоана Дервиши, която направи скандална изява пред местна телевизия в Прищина:\r\n„Това не беше нормална надпревара, това беше мач, с който можем да се гордеем. Албанските орли са скрити под прикритието, наречено Швейцария, но успяха да се издигнат и да полетят, като по този начин изпратиха послание на Сърбия, че се борим за мир, а не за война“, е заявила Дервиши.\r\n„Дълбоко в сърцето си вярвам, че един ден ще играем под едно знаме и че всички наши футболисти ще бъдат от Илирийския полуостров (Балканския – бел. ред.), от Албания, Македония и от Прешевската долина (албански политически термин, с който се обозначават две южни сръбски общини – Буяновац и Прешево, в които албанците са мнозинство – бел. ред.)“, добави още говорителката на Албанската футболна федерация.\r\nПревод и редакция:", "date": "2018.06.25", "title": "„МКД“ (Македония): Албанците кроят планове за „всеалбански“ национален отбор по футбол"}
{"url": "http://www.focus-news.net/news/2018/06/25/2537832/ivaylo-konstantinov-avtobusen-prevozvach-tvardenieto-che-balgarskata-avtomobilna-kamara-shte-bade-obedinitel-na-bransha-kategorichno-ne-otgovarya-na-istinata.html", "text": "Твърдението, че Българската автомобилна камара ще бъде обединител на бранша категорично не отговаря на истината. Това каза за Агенция „Фокус“ Ивайло Константинов – автобусен превозвач от София, във връзка с внесения законопроект за създаване на Българска автомобилна камара. „Исканията ни са този законопроект да бъде незабавно изтеглен, защото е порочен, не отговаря на очакванията на бранша и на нито едно от нашите изисквания. Твърдението, че камарата ще бъде обединител на бранша категорично не отговаря на истината, защото автобусният бранш днес е обединен повече от всякога. Всъщност няма представител от бранша, който да е запознат с този законопроект, и да не твърди, че той няма цели, различни от това да са в полза на авторите му“, каза още Константинов и посочи, че ако исканията им не бъдат изпълнени, превозвачите ще продължат с нови протести. „Не мога да говоря от името на всички, но доколкото знам, ако законопроектът на бъде оттеглен, в четвъртък – 28 юни, ще има отново протест, а след това и други“, обясни той.\r\nЦветилена СИМЕОНОВА", "date": "2018.06.25", "title": "Ивайло Константинов, автобусен превозвач: Твърдението, че Българската автомобилна камара ще бъде обединител на бранша категорично не отговаря на истината"}
{"url": "http://www.focus-news.net/news/2018/06/25/2537836/premierat-boyko-borisov-shte-se-sreshtne-s-protestirashtite-prevozvachi-v-1100-chasa.html", "text": "Премиерът Бойко Борисов откликна на това, че искаме среща с него, за което сме му благодарни. Поканени сме да отидем на среща с него в 11.00 часа в Министерски съвет. Това каза пред журналисти Магдалена Милтенова, председател на Браншовия съюз за стопанска инициатива в транспорта, предаде репортер на Агенция „Фокус“. „След приключването на срещата ще знаем как ще продължим действията си по-нататък“, обясни тя. „Очакваме положителен развой на събитията. Премиерът да заеме положителна позиция в името на това браншът да се развива в правилната посока, да защити демократичните принципи на България за свободно сдружаване, свободна стопанска инициатива и развитие на всички сектори“, заяви Магдалена Милтенова.\r\nБиляна ИВАНОВА", "date": "2018.06.25", "title": "Премиерът Бойко Борисов ще се срещне с протестиращите превозвачи в 11.00 часа"}
{"url": "http://www.focus-news.net/news/2018/06/25/2537840/shumen-82-godishen-mazh-s-elektricheska-trikolka-za-hora-s-uvrezhdaniya-e-blasnat-ot-lek-avtomobil-v-selo-hitrino.html", "text": "На 24 юни 2018 г. около 11:30 часа в село Хитрино на кръстовището на ул. \"Мир\" и ул. \"Еделвайс\" лек автомобил с френска регистрация, управляван от 33-годишния Е. Е. от село Хитрино, при движение назад е ударил електрическа триколка за хора с увреждания, управлявана от 82-годишен мъж от същото село. Това съобщиха от ОДМВР-Шумен. 82-годишният мъж е откаран от екип на центъра за спешна медицинска помощ в МБАЛ Шумен. Установен е фрактура на таза и е настанен за лечение. Започнато е досъдебно производство.", "date": "2018.06.25", "title": "Шумен: 82-годишен мъж с електрическа триколка за хора с увреждания е блъснат от лек автомобил в село Хитрино"}
{"url": "http://www.focus-news.net/news/2018/06/25/2537841/aktsenti-v-predavaneto-zona-kyustendil-na-radio-fokus-pirin.html", "text": "В днешното издание на съвместното предаване на Радио „Фокус” – Пирин и Община Кюстендил „Зона Кюстендил” ще поставим акцент върху социалната политика на Община Кюстендил към децата и младежите в неравностойно положение, както и към родителите на деца с увреждания и проблеми в поведението. Зам.-кметът на Община Кюстендил с ресор „Социални дейности и проекти” Радмила Рангелова ще ни разкаже за нов проект, чиято основна цел е подобряване на социалната инфраструктура за деца и младежи. От Светослава Макенджиева, началник на отдел „Социални дейности” към общината ще научим повече за предоставяните в момента социални услуги за възрастовата група от 0 до 21 години. В предаването ще ви срещнем и с отговорника за общинския приют за безпризорни животни Петър Велков. Тема на разговор са бездомните кучета и по какъв начин Община Кюстендил се справя с този проблем. Наш гост ще бъде и Иван Андонов, председател на читалище „Братство”, с когото ще говорим за предстоящия Международен фолклорен конкурс „Пауталия”. Неговото дванадесето издание ще започне на 29 юни и ще продължи три дни. \r\nПредаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2018.06.25", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2018/06/25/2537843/veliko-tarnovo-s-13-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 13 см се е понижило нивото на река Дунав при Свищов за изминалото денонощие. Това съобщиха от Хидрометеорологичната станция в града. Водният стоеж на реката е 302 см., а температурата на водата 23.9 градуса. Предимно слънчево ще е времето над българския участък на Дунав и днес. Временни увеличения на облачността ще има в западната половина, но валежи са малко вероятни. Максималните температури ще са между 24° и 27°.", "date": "2018.06.25", "title": "Велико Търново: С 13 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/06/25/2537845/kyustendil-vavedeno-e-ogranichenie-na-skorostta-v-uchastak-ot-patya-rila-rilski-manastir-zaradi-svlachishte.html", "text": "Въведено е ограничение на скоростта в участък от пътя Рила – Рилски манастир заради свлачище. Това съобщи за Радио „Фокус” – Кюстендил дежурният в Областно пътно управление – Кюстендил. В двете посоки движението трябва да се осъществява с повишено внимание. Мястото е сигнализирано с пътни знаци. Дейностите ще продължат до 2 юли. В района на свлачището са предприети аварийни и укрепителни дейности. Необходимо е шофьорите да карат внимателно, да спазват пътната сигнализация и въведеното ограничение на скоростта – до 40 км/ч, тъй като в участък с дължина 250 метра движението се извършва в една лента. Ново трасе се изгражда по пътя Бобов дол – Жедна. Поради свлачище се усвояват нови площи. Движението се извършва съгласно проект за временна организация и безопасност до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.06.25", "title": "Кюстендил: Въведено е ограничение на скоростта в участък от пътя Рила – Рилски манастир заради свлачище"}
{"url": "http://www.focus-news.net/news/2018/06/25/2537847/vidin-87-godishna-zhena-e-stanala-zhertva-na-telefonna-izmama-za-sumata-ot-3000-lv.html", "text": "87-годишна видинчанка е станала жертва на телефонна измама по схемата с полицейски сюжет – участие в полицейска операция за залавяне на измамници. Това съобщиха от пресцентъра на ОДМВР-Видин. На 23 юни в 19.00 часа жената дошла в РУ-Видин и разказала за случилото се. Същият ден, към 15.30 часа след като била убедена в телевонни разговори, че ще помогне за залавяне на престъпници, пенсионерката оставила плик с около 3000 лева на стълбите на необитаема сграда в града. По случая работи РУ-Видин, образувано е досъдебно производство за извършено престъпление по чл.209, ал.1 от Наказателния кодекс.", "date": "2018.06.25", "title": "Видин: 87-годишна жена е станала жертва на телефонна измама за сумата от 3000 лв."}
{"url": "http://www.focus-news.net/news/2018/06/25/2537838/magdalena-miltenova-avtobusen-prevozvach-ako-ne-postignem-zhelaniya-rezultat-ot-sreshtata-s-premiera-boyko-borisov-protestnite-deystviya-shte-prodalzhat.html", "text": "Категорично не сме готови и няма да бъдем готови да правим предложения по законопроекта за Българска автомобилна камара. Той е сбъркан изначално. Това каза пред журналисти Магдалена Милтенова, председател на Браншовия съюз за стопанска инициатива в транспорта, предаде репортер на Агенция „Фокус“. „Законопроектът дублира изцяло Закона за автомобилните превози. Такъв закон няма в нито една европейска страна“, заяви тя. „Ако законопроектът за Българска автомобилна камара стане факт, това ще бъде началото на едно голямо национализиране на цялата държава. Не смятам, че премиерът Бойко Борисов иска да постигне това“, коментира Милтенова. „Бизнесът, браншът трябва да вземат бъдещето в свои ръце. Това ще се случи след изтеглянето на законопроекта“, обяви тя. „Ако не постигнем желания резултат от срещата при премиера, протестните действия ще продължат“, каза още Магдалена Милтенова.\r\nБиляна ИВАНОВА", "date": "2018.06.25", "title": "Магдалена Милтенова, автобусен превозвач: Ако не постигнем желания резултат от срещата с премиера Бойко Борисов, протестните действия ще продължат"}
{"url": "http://www.focus-news.net/news/2018/06/25/2537844/kuzman-valev-korporatsiya-na-avtomobilnite-prevozi-po-natatashnite-deystviya-na-prevozvachite-shte-prodalzhat-sas-spirane-na-prevozite-na-patnitsite-v-tsyalata-strana.html", "text": "Ако законопроектът за създаване на Българска автомобилна камара не бъде оттеглен, по-нататъшните действия на превозвачите ще продължат със спиране на превозите на пътници в цялата страна. Това каза за Радио „Фокус“ – Пловдив Кузман Вълев, председател на УС на Корпорация на автомобилните превозвачи. Той коментира, че в град Карлово за момента няма организация за провеждане на протест на превозвачите. Протести ще има в цялата страна. Свободните автобуси ще участват в протеста, който ще се проведе в столицата, тъй като в Карлово има повече работнически превози. „Организирали сме протести в много от градовете, особено в по-големите окръжни градове. Не може насилствено да обединяваш превозвачите. По този начин се нарушава конституцията, нарушават се и други закони по този начин като законът за конкуренцията. Недопустимо е конкурент да контролира, да предлага и да отнема лиценз на конкурент“, каза Кузман Вълев. По думите му чрез закона се цели да се премахне конкуренцията и да се овладее целият транспорт. В този закон са прокарани лицензите, регистрацията и задължителното“, каза Кузман Вълев. Той коментира, че ще се предприемат всякакви действия, които са разрешени от закона.\r\nВесела КРЪСТЕВА", "date": "2018.06.25", "title": "Кузман Вълев, Корпорация на автомобилните превози: По-нататъшните действия на превозвачите ще продължат със спиране на превозите на пътниците в цялата страна"}
{"url": "http://www.focus-news.net/news/2018/06/25/2537834/prof-mihail-konstantinov-es-e-raztsepen-obshti-evropeyski-tsennosti-nyama-i-sreshtata-v-bryuksel-po-vaprosite-za-migratsiyata-e-tipichen-primer-za-tova.html", "text": "ЕС е разцепен, общи европейски ценности няма и мини срещата на върха в Брюксел по въпросите за миграцията е типичен пример за това. Това каза в сутрешния блок „Добро утро, България“ на Радио „Фокус“ политическият анализатор проф. Михаил Константинов, като уточни, че същите западноевропейски лидери, които са подкрепяли идеята, че Европа има шанс само обединена, сега следва да се извинят за серията от грешки в сферата на миграцията. „Говори се за това, че трябва да се спре нелегалната миграция. Искам да попитам къде изобщо има легална миграция. Важно е да се уточни, че тя се провежда изцяло по нелегален начин, с нарушаване на всички европейски закони. Това действа крайно деморализиращо за европейското население. За едни може пълно беззаконие, другите трябва да спазват законите. Тези хора са криминални престъпници. Това е някакво феноменално безобразие, защото разрушава законността“, обясни той. Проф. Михаил Константинов добави, че превръщането на идеята за общоевропейски практики в двустранно-тристранни решения, коренно променя цялата политика на ЕС. Според анализатора целта на срещата в Брюксел е била спасяването на германския канцлер Ангела Меркел от общественото недоверие.", "date": "2018.06.25", "title": "Проф. Михаил Константинов: ЕС е разцепен, общи европейски ценности няма и срещата в Брюксел по въпросите за миграцията е типичен пример за това"}
{"url": "http://www.focus-news.net/news/2018/06/25/2537850/shumen-okrazhnata-prokuratura-predade-na-sad-mazh-prichinil-po-nepredpazlivost-smartta-na-svoy-kolega.html", "text": "На съд с обвинителен акт Окръжната прокуратура в Шумен е предала 31-годишния Кр.К., който причинил поради немарливо изпълнение на занятие, представляващо източник на повишена опасност, смъртта на свой колега. Той ще отговаря за престъпление по член 123, ал. 1 от НК, което се наказва с лишаване от свобода от 1 до 6 години. Това съобщиха от Апелативна прокуратура-Варна. \r\nНа 24 септември 2016 г.пострадалият 51-годишен работник бил на работа в шуменска пивоварна. Авария на линията за пластмаса наложила спешен ремонт. Работникът се качил на мотокар и отишъл в склада за резервни части, който ще намирал на около 500 м от цеха.\r\nВ същото време подсъдимият Кр.К. пътувал с друг мотокар в посока  към ремонтната работилница. Той се движел с по-висока скорост от допустимата за района на пивоварната. Около 18,20 часа при десен завой 31-годишният мъж видял, че срещу него се движи друго МПС. Задействал в авариен режим спирачната система на мотокара, но въпреки това последвал удар между двете МПС. При него на земята паднал пострадалият работник, който бил без предпазен колан. Смъртта му настъпила в 19,50 ч. вследствие на многофрагментно счупване и раздробяване на тазовия пръстен, предизвикало травматичен шок.  \r\nДелото срещу Кр. К. ще бъде разгледано в Шуменския окръжен съд.", "date": "2018.06.25", "title": "Шумен: Окръжната прокуратурa предаде на съд мъж, причинил по непредпазливост смъртта на свой колега"}
{"url": "http://www.focus-news.net/news/2018/06/25/2537842/plamen-nikolov-avtobusen-prevozvach-ako-zakonoproektat-za-avtomobilnata-kamara-ne-bade-otteglen-tova-oznachava-poetapno-zakrivane-na-bransha.html", "text": "Ако законопроектът за Автомобилната камара не бъде оттеглен, това означава поетапно закриване на бранша. Това каза за Агенция „Фокус“ Пламен Николов – автобусен превозвач от Силистра и представител на Корпорацията на автобусните превозвачи в България.\r\n„Днес протестираме против желанието на г-н Столарски да направи частно управление под формата на камара. Искат да направят така, че те да решават кой да работи в бранша и кой да не работи. Реално идеята е даването и отнемането на лиценз да бъде в частни ръце – да се сложни в частни ръце управлението на цял бранш“, каза още Николов и посочи, че това всъщност е право на държавата. \r\n„Ако исканията ни за оттегляне на законопроекта не бъдат изпълнени, ще продължим с протестите и това означава поетапно закриване на бранша. Да го кажа направо – ако едно лице има в ръцете си властта да отстранява конкуренцията, как мислите, че ще се развие браншът. Правата, които са записани в този законопроект, буквално дават право за разчистване на конкуренцията“, обясни той.\r\nЦветилена СИМЕОНОВА", "date": "2018.06.25", "title": "Пламен Николов, автобусен превозвач: Ако законопроектът за Автомобилната камара не бъде оттеглен, това означава поетапно закриване на бранша"}
{"url": "http://www.focus-news.net/news/2018/06/25/2537849/dobrich-zasega-nyama-registrirani-sluchai-na-afrikanska-chuma-po-svinete-v-dobrichka-oblast-no-razprostranenieto-na-zarazata-veche-e-na-okolo-120-km-ot-balgaro-rumanskata-granitsa.html", "text": "Засега няма регистрирани случаи на африканска чума по свинете в Добричка област, но разпространението на заразата вече е на около 120 км от българо-румънската граница. Това стана ясно на заседание на Областната епизоотична комисия, което бе отворено за журналисти, предаде кореспондентът на Радио „Фокус“-Варна. Близостта на заразата налага набелязване на спешни мерки за превенция, тъй като в областта има няколко свинеферми. Отправен е апел към всички органи, които биха могли да съдействат за предпазване от заразната болест. „Заради увеличаващия се туристопоток от Румъния и Унгария по нашето Черноморие се засилва и рискът от разпространение на заболяването“, посочи началникът на отдел „Здравеопазване на животните“ към Областната дирекция по безопасност на храните д-р Борислав Каменов. \r\nЖулиета НИКОЛОВА", "date": "2018.06.25", "title": "Добрич: Засега няма регистрирани случаи на африканска чума по свинете в Добричка област, но разпространението на заразата вече е на около 120 км от българо-румънската граница"}
{"url": "http://www.focus-news.net/news/2018/06/25/2537848/avtobusnite-prevozvachi-v-sliven-i-yambol-nastoyavat-za-otteglyane-na-zakonoproekta-za-balgarskata-avtomobilna-kamara.html", "text": "Сливенските автобусни превозвачи подкрепят недоволството на своите колеги от страната, съобщиха за Радио „Фокус“ – Сливен от фирма за пътнически транспорт. Ефективни протести няма да има, транспортните фирми продължават да настояват за оттегляне на законопроекта за Българската автомобилна камара. В Ямбол също настояват за оттегляне на законопроекта, по информация от Иван Господинов, представител на местна фирма за автобусни превози.\r\nЛюдмила ЙОРГОВА", "date": "2018.06.25", "title": "Автобусните превозвачи в Сливен и Ямбол настояват за оттегляне на законопроекта за Българската автомобилна камара"}
{"url": "http://www.focus-news.net/news/2018/06/25/2537846/prevozvachite-ostavat-na-ploshtada-pri-hram-sv-aleksandar-nevski-dali-protestnite-im-deystviya-shte-prodalzhat-zavisi-ot-sreshtata-s-premiera-boyko-borisov.html", "text": "Протестиращите автобусни и товарни превозвачи остават на площада при храм „Св. Александър Невски“, предаде репортер на Агенция „Фокус“. Дали протестните действия ще продължат зависи от резултата от срещата между премиера Бойко Борисов и превозвачите, която е насрочена за 11.00 часа в Министерски съвет. В момента на площада са около 30 автобуса и десетки превозвачи. Те протестират срещу законопроекта за създаване на Българска автомобилна камара. Превозвачите са залепили лозунги на автобусите, които гласят: „Г-н Московски, къде сте?“, „Цецо, Миро, налагайте правилата си във вашия бизнес! За нас важат законите на Р България“, „Г-н Цацаров, законите в България важат ли за Столарски?“, „Не на първо частно транспортно министерство“, „Г-н Цветанов, нашият бранш е обединен повече от всякога, не искаме Месия“, „Г-н Борисов, „мишок“ или „котарак“ е Столарски?“. \r\nБиляна ИВАНОВА", "date": "2018.06.25", "title": "Превозвачите остават на площада при храм „Св. Александър Невски“, дали протестните им действия ще продължат зависи от срещата с премиера Бойко Борисов"}
{"url": "http://www.focus-news.net/news/2018/06/25/2537855/sport-rodzhar-federer-sdade-parvoto-myasto-v-ranglistata-sled-shokirashta-zaguba-ot-borna-chorich-na-finala-v-hale.html", "text": "Роджър Федерер загуби с 1:2 сета от хърватина Борна Чорич финала на турнира в германския град Хале, а с това и първата си позиция в световната ранглиста.  Чорич спечели купата със 7:6, 3:6 и 6:2 в отделните части и прекъсна серията на швейцареца от 20 поредни победи на трева, като това е първата му победа над тенисист от топ 10 на тази настилка. След като не защити титлата си от миналата година, Федерер предаде първото място в класацията на АТП на испанеца Рафаел Надал.", "date": "2018.06.25", "title": "Спорт: Роджър Федерер сдаде първото място в ранглистата след шокираща загуба от Борна Чорич на финала в Хале"}
{"url": "http://www.focus-news.net/news/2018/06/25/2537854/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно.\r\nВенцеслав ИЛЧЕВ", "date": "2018.06.25", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/06/25/2537857/targovishte-37-godishen-mazh-e-zadarzhan-za-napadenie-na-zhena.html", "text": "37-годишен мъж е задържан за нападение на жена. Това съобщиха от пресцентъра на ОДМВР-Търговище. На 24 юни около 12.00 часа в централната част на гр. Търговище 37-годишният Р.Р. от същия град е нанесъл лека телесна повреда на 52-годишна жена от гр. Търговище, като я е ударил с юмрук в областта на главата. Деянието е извършено по хулигански подбуди. Р.Р. е задържан в РУ-Търговище на основание чл. 72, ал. 1, т. 1 от Закона за МВР. По случая се извършва проверка по чл. 325 от Наказателния кодекс.", "date": "2018.06.25", "title": "Търговище: 37-годишен мъж е задържан за нападение на жена"}
{"url": "http://www.focus-news.net/news/2018/06/25/2537856/ivan-dobrev-avtobusen-prevozvach-ot-pazardzhik-sazdavame-neobhodimata-organizatsiya-za-protesta-v-pazardzhik-na-prevozvachite-sreshtu-proektozakona-za-balgarskata-avtomobilna-kamara.html", "text": "Създаваме необходимата организация за протеста в Пазарджик на превозвачите срещу проектозакона за Българската автомобилна камара, каза за Радио „Фокус“ – Пазарджик Иван Добрев, управител на клон на една от фирмите обществени превозвачи в област Пазарджик. Той обясни, че автобусите ще бъдат облепени с надписи „Протест срещу проектоззакона за БАК“ и с националния трибагреник. „Протестът ще продължи от 11.00 до 12.00 часа. Подали сме писмо до общината, за да видим дали може да направим и една кратка обиколка из града. По последни данни към нас ще се присъедини и фирмата, която осъществява градския транспорт в Пазарджик“, коментира Добрев. Той каза също, че автобусите на градския транспорт ще се движат по линиите си, но ще носят протестните надписи. „Няма да създаваме допълнително затруднение на хората“, обясни Добрев.\r\nВаня НИКОЛОВА", "date": "2018.06.25", "title": "Иван Добрев, автобусен превозвач от Пазарджик: Създаваме необходимата организация за протеста в Пазарджик на превозвачите срещу проектозакона за Българската автомобилна камара"}
{"url": "http://www.focus-news.net/news/2018/06/25/2537858/haskovo-pod-zaplahata-za-voden-rizhim-v-vik-haskovo-nastoyava-gradinkite-da-se-polivat-s-piteyna-voda.html", "text": "Градинките в Хасково могат да се поливат с питейна вода, въпреки, че има сондаж, който се използва само за напояване, това става ясно от писмо на управителя на ВиК Тодор Марков до кмета на община Хасково Добри Беливанов, съобщиха от пресценътра на Община Хаково. От миналата година заради отчетено над допустимите стойности съдържание на естествен уран в питейната вода на Хасково част от кладенците, снабдяващи града, са затворени, а от ВиК заявиха, че има недостиг на вода и е възможно въвеждането на воден режим за някои квартали. Реално и без официално въведен режим има райони разположени на по-високи места в града, които в часовете с повишена консумация на вода остават на сухо. \r\nОт 2009 година община Хасково има разрешително за водовземане от  тръбен кладенец с дълбочина 60 метра находящ се в парк „Куба“. Водата от този кладенец се използа за напояването на 22 декара озелена площ на парка. За използването на кладенеца има издадено разрешително от Басейнова дирекиця, което вече е изтекло. За да се поднови това разрешително е необходимо ВиК Хасково да издаде документ, че няма възможност за осигуряване на необходимите количества вода от съществуващата система.\r\nВ отговор на писмото на кмета, с което той настоява за издаването на този документ управителя на ВиК Хасково изпраща писмо, в което твърди, че има техническа възможност за осигуряване на необходимите водни количества. Това означава, че Община Хасково ще е принудена да полива зелени площи с питейна вода, в момент, когато проблема с недостига на вода на Хасково доби национална гласност. За справянето с него правителството отпусна близо 2 милиона лева за изграждането на 8 дублиращи кладенци и два допълнителни водопровода. 4 от кладенците вече са готови. За останалите са проведени всички процедури има избран изпълнител. ВиК Хасково няма разрешение за водовземане от старите сондажи, които се дублират това възпрепятства издаването на разрешително за строеж на новите кладенци. Поради това се наложи община Хасково да  предприеме  действия за ускоряване на процедурата за получаване на разрешения от ВиК за водовземане от старите сондажи от Басейнова дирекция.", "date": "2018.06.25", "title": "Хасково: Под заплахата за воден рижим в ВиК- Хасково настоява градинките да се поливат с питейна вода"}
{"url": "http://www.focus-news.net/news/2018/06/25/2537851/prof-mihail-konstantinov-beznakazanoto-dopuskane-na-nelegalni-migranti-prez-granitsa-u-nas-e-bezobrazie-zashtoto-potapkva-zakonnostta.html", "text": "Безнаказаното допускане на нелегални мигранти през граница у нас е безобразие, защото потъпква законността. Това каза в сутрешния блок „Добро утро, България“ на Радио „Фокус“ политическият анализатор проф. Михаил Константинов. Той добави, че за да се справи с мигрантската криза, България трябва да действа с пълна решителност за опазването на границите си със сила. „Опасността за България е, ако тръгнат много големи групи хора. Всички, които влизат нелегално, трябва да бъдат следени и да си излежат наказанието според българския наказателен кодекс. Бежанската политика на премиера Борисов като цяло е добра, остава само нещата, които той каза, да бъдат изпълнени. Никакво обратно връщане на мигранти, на базата на някакво отдавна умряло Дъблинско споразумение. България няма никакви ангажименти – нито законови, нито морални, да се грижи за хора, които са влезли по нелегален, престъпен начин в страната. Грешката на България е, че не ги вкарва в затвора“, коментира проф. Михаил Константинов. Той каза още, че всеки чужденец, който нарушава българска граница, трябва да знае, че ще го очакват всички наказания, предвидени в българското законодателство. Ако обаче България приеме част от бежанския поток срещу финансова подкрепа от страна на ЕС, то това ще деморализира окончателно българското общество, добави анализаторът.", "date": "2018.06.25", "title": "Проф. Михаил Константинов: Безнаказаното допускане на нелегални мигранти през граница у нас е безобразие, защото потъпква законността"}
{"url": "http://www.focus-news.net/news/2018/06/25/2537862/pazardzhik-turisticheski-prevozvachi-ot-grada-se-vklyuchvat-v-protesta-sreshtu-proektozakona-za-bak.html", "text": "Фирми, които извършват превози на туристи също ще се включат в протеста на превозвачите в Пазарджик срещу проектозакона за Българската автомобилна камара (БАК), каза за Радио „Фокус“ – Пазарджик Васил Арнаудов, управител на автобусна фирма, която превозва туристи. „Трябва да бъдем на автогарата в Пазарджик в 11.00 часа. Ние сме 4-5 фирми, но много от колегите са в чужбина, тъй като обслужват маршрути на различни екскурзии. Това ще попречи те да са на протеста, но останалите ще дойдат“, коментира Арнаудов. Той каза също, че по време на протеста не предвиждат действия, които ще затруднят трафика в областния град.\r\nВаня НИКОЛОВА", "date": "2018.06.25", "title": "Пазарджик: Туристически превозвачи от града се включват в протеста срещу проектозакона за БАК"}
{"url": "http://www.focus-news.net/news/2018/06/25/2537853/blagoevgrad-avtobusni-prevozvachi-ot-gotse-delchev-shte-se-vklyuchat-v-protesta-v-stolitsata.html", "text": "Протестът на автобусните превозвачи в Гоце Делчев е започнал в 09,30 часа. Това каза за Радио „Фокус“-Пирин Евгени Кулев, представител на автобусния бранш от Гоце Делчев. Той посочи, че идеята е всички превозвачи да започнат да се събират в 09,30 часа на разклона за „Летището“ в Гоце Делчев, в посока София. Кулев допълни, че в 11,00 часа всички тръгват за София, където трябва да се включат в националното шествие.\r\nНатали СТЕФАНОВА", "date": "2018.06.25", "title": "Благоевград: Автобусни превозвачи от Гоце Делчев ще се включат в протеста в столицата"}
{"url": "http://www.focus-news.net/news/2018/06/25/2537852/kyustendil-avtobusnite-prevozvachi-v-kyustendil-izpalnyavat-po-razpisanie-patnicheskite-prevozi.html", "text": "Автобусните превозвачи в Кюстендил изпълняват по разписание пътническите превози. Това съобщиха за Радио „Фокус” – Кюстендил от Общинската автогара. Няма подадена информация за отменени автобусни линии или забавяне при тръгване и пристигане на рейсовете. Обстановката на автогарата е спокойна.„Фокус” припомня, че в различни градове на страната се организират протестни шествия срещу предложения проект на закон за създаване на Българска автомобилна камара.\r\nВенцеслав ИЛЧЕВ", "date": "2018.06.25", "title": "Кюстендил: Автобусните превозвачи в Кюстендил изпълняват по разписание пътническите превози"}
{"url": "http://www.focus-news.net/news/2018/06/25/2537863/kyustendil-obshtinata-vrachva-ezhegodno-nagradata-zlaten-pechat-za-otlichilite-se-organizatsii.html", "text": "Община Кюстендил връчва ежегодно наградата „Златен печат” за отличилите се организации. Това каза пред Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. По думите й отличието е за читалища, неправителствени организации, детски градини, социални домове и други, които активно са участвали в организираните от Община Кюстендил празници и фестивали. В рамките на всеки празник и фестивал участниците събират грамоти, а тези с най-много грамоти получават и „Златен печат”. „Тези плакети се раздават за най-много грамоти, събирани през годината. Те са еквивалент на дадената институция в организираните празници”, каза Дима Укалска.\r\nВенцеслав ИЛЧЕВ", "date": "2018.06.25", "title": "Кюстендил: Общината връчва ежегодно наградата „Златен печат” за отличилите се организации"}
{"url": "http://www.focus-news.net/news/2018/06/25/2537866/plovdiv-narodnite-predstaviteli-ot-gerb-shte-provedat-priemni-za-grazhdani.html", "text": "Народните представители от ГЕРБ-Пловдив ще проведат приемни с граждани от избирателния си район, съобщиха от пресцентъра на партията. \r\nПриемните ще се проведат по следния график:\r\n- Менда Стоянова – председател на Комисията по бюджет и финанси в 44-тото Народно събрание – от 16.00 в централния офис на  ГЕРБ – Пловдив, на бул. „Марица” 91;\r\n- Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на  ГЕРБ на улица „Прага” 2; \r\n- инж. Атанас Ташков – член на Комисията по транспорт, информационни технологии и съобщения и на Комисията по регионална политика, благоустройство и местно самоуправление в 44-то Народно събрание - от 16.00 часа в партийния офис на ул. „Стефан Стамболов\" № 21;\r\n- Спас Гърневски -  заместник-председател на Комисията за борба с корупцията, конфликт на интереси и парламентарна етика - от 16.00 в офиса на  ГЕРБ на ул. \"Коста Паница\" № 5.", "date": "2018.06.25", "title": "Пловдив: Народните представители от ГЕРБ ще проведат приемни за граждани"}
{"url": "http://www.focus-news.net/news/2018/06/25/2537868/plovdiv-obshtinskite-savetnitsi-ot-gerb-organizirat-sreshti-s-grazhdani.html", "text": "Общинските съветници от ГЕРБ в Пловдив организират срещи с граждани в дните до 28 юни. Това съобщиха от пресцентъра на ПП ГЕРБ. Днес срещи ще проведат Ели Гатева и Вера Тоскова. Те ще проведат приемна от 16.00 до 18.00 часа в офиса на партията в район „Тракия” в жк.„Тракия” бл. 91. \r\nОт 17.00 часа Даниела Дженева ще се срещне с граждани в офиса на ГЕРБ в район „Южен”, ул. „Академик Петър Динеков” № 1А. От 17.30 часа на същото място започва срещата с Атанас Узунов.\r\nСпас Николов и Вихър Захов ще приемат граждани от 17.00 до 18.30 часа в офиса на ГЕРБ в район „Източен” на ул. „Коста Паница” №5.\r\nСрещата с Александър Радев ще се проведе от 17.30 до 19.00 часа в офиса на ГЕРБ в район „Централен” на ул. „Прага” № 2. \r\nВъв вторник, 26 юни, общинският съветник Иван Вичков ще приема граждани от 16.00 до 18.00 часа в офиса на  ГЕРБ в район „Тракия” в блок 91. \r\nВ сряда, 27 юни приемни с граждани ще проведат Ани Лафчиева и Емил Русинов.Началото на срещите им са съответно в 17.00 и в 17.30 часа в офиса на ГЕРБ в район „Източен” на ул. „Коста Паница” №5. От 16.00 часа Георги Василев ще проведе приемна в партийния офис в район „Южен” на ул.„Академик Петър Динеков” №1А. \r\nВ четвъртък, 28 юни от 17.30 часа в офиса на ГЕРБ в район „Западен” на ул. „Царевец” № 9 граждани ще могат да се срещнат с общинските съветници Петър Попов, Ясен Михайлов и Дамян Петров. По същото време в офиса на ГЕРБ в район „Северен” на бул.„Марица” №91 ще се проведе приемната на Гошо Къчков\r\nПенчо Малинов, ще се срещне с граждани от 17.00 до 18.30 часа в офиса на ГЕРБ в район „Източен” на ул. „Коста Паница” №5, а приемната на \r\nВеселин Маневски е с начален час 16.00 часа и ще се проведе в партийния офиса в район „Южен” на ул. „Академик Петър Динеков” № 1А.", "date": "2018.06.25", "title": "Пловдив: Общинските съветници от ГЕРБ организират срещи с граждани"}
{"url": "http://www.focus-news.net/news/2018/06/25/2537860/nadya-sotirova-predstavitel-na-avtobusniya-bransh-ot-sandanski-vsichki-avtobusi-po-liniyata-sandanski-sofiya-shte-se-vklyuchat-v-protesta-sreshtu-zakonoproekta-za-sazdavane-na-avtomobilna-kamara.html", "text": "Всички автобуси по линията Сандански-София, ще се включат в националния протест в София срещу законопроекта за създаване на Българска автомобилна камара. Това каза за Радио „Фокус“-Пирин Надя Сотирова, представител на автобусния бранш от Сандански. По думите й в Сандански няма да бъдат предприети никакви протестни действия. Според нея това, което се предвижда да се направи с този законопроект ще бъде в ущърб и на бизнеса, и на хората.\r\nНатали СТЕФАНОВА", "date": "2018.06.25", "title": "Надя Сотирова, представител на автобусния бранш от Сандански: Всички автобуси по линията Сандански-София ще се включат в протеста срещу законопроекта за създаване на автомобилна камара"}
{"url": "http://www.focus-news.net/news/2018/06/25/2537869/neli-petkova-obshtina-kyustendil-dostatachen-e-broyat-na-mestata-v-detskite-gradini-na-teritoriyata-na-obshtinata.html", "text": "Достатъчен е броят на местата в детските градини на територията на общината. Това каза пред Радио „Фокус” – Кюстендил директорът на Дирекция  „Култура, образование, младежки дейности и спорт” в Община Кюстендил Нели Петкова. По думите й в Кюстендил няма проблем с наличието на свободни места, напротив в Община Кюстендил има достатъчно свободни места в детските градини. „Първо в града може да има свободни места, второ във филиалите по селата. Имаме достатъчно свободни места и всеки, който желае да даде детето си в детско заведение, няма да срещне никакви проблеми”, каза Нели Петкова. По думите й в Община Кюстендил действа и наредба, чрез която се определят условията и реда за записване, отписване и преместване на деца в общинските детски градини. В нормативния акт са записани всички изисквания, касаещи приемът на деца в яслените групи и в групите за детска градина. Към момента за деца, родени след 1 януари 2013 година не се плаща такса.\r\nВенцеслав ИЛЧЕВ", "date": "2018.06.25", "title": "Нели Петкова, Община Кюстендил: Достатъчен е броят на местата в детските градини на територията на общината"}
{"url": "http://www.focus-news.net/news/2018/06/25/2537861/chavdar-sandakchiev-predstavitel-na-avtobusniya-bransh-ot-petrich-okolo-7-8-avtobusa-ot-petrich-shte-se-vklyuchat-v-protestnoto-shestvie-v-stolitsata.html", "text": "Около 7-8 автобуса от Петрич ще се включат в протестното шествие в столицата. Това каза за Радио „Фокус“-Пирин Чавдар Сандъкчиев, представител на автобусния бранш от Петрич. Той посочи, че засега на място няма да има протести в Петрич и малките населени места и няма да има спиране на автобусите по линиите. Сандъкчиев коментира, че засега основните протестни действия са в София, но според него ако нещата не се променят и този законопроект не бъде изтеглен, всичко ще стане много по-сериозно и мащабно и ще започне във всички градове. По думите му всички линии ще се изпълняват днес, но всички свободни автобуси са изпратени в София да вземат участие в шествието. \r\nНа въпрос какви действия ще предприемат след този протест, Чавдар Сандъкчиев отговори: „Това ще реши управлението на корпорацията, в която членуваме. Те ще кажат какви ще бъдат действията нататък, защото има хора, които преговарят в София, така че очакваме да се случват хубави неща, в смисъл да бъде изтеглен този законопроект и да бъдат обмислени наистина нещата. Надяваме се в крайна сметка всичко да свърши добре“.\r\nНатали СТЕФАНОВА", "date": "2018.06.25", "title": "Чавдар Сандъкчиев, представител на автобусния бранш от Петрич: Около 7-8 автобуса от Петрич ще се включат в протестното шествие в столицата"}
{"url": "http://www.focus-news.net/news/2018/06/25/2537870/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Световното първенство по футбол разпали национализма на Балканите, който и без това никога не е изгасвал изцяло. Последната спорна изява пристигна директно от албанската Футболна федерация, пише скопското електронно издание „МКД“.\r\nМедията припомня, че Швейцария победи Сърбия с 2:1, а головете отбелязаха Гранит Джака и Джердан Шакири, които ги отпразнуваха, изобразявайки летящ двуглав орел. Това предизвика въодушевление в албанските националисти и тревоги в останалите.\r\nМежду тези, които се зарадваха на действията на двамата швейцарски национали е и говорителката на Албанската футболна федерация Йоана Дервиши, която направи скандална изява пред местна телевизия в Прищина:\r\n„Това не беше нормална надпревара, това беше мач, с който можем да се гордеем. Албанските орли са скрити под прикритието, наречено Швейцария, но успяха да се издигнат и да полетят, като по този начин изпратиха послание на Сърбия, че се борим за мир, а не за война“, е заявила Дервиши.\r\n„Дълбоко в сърцето си вярвам, че един ден ще играем под едно знаме и че всички наши футболисти ще бъдат от Илирийския полуостров (Балканския – бел. ред.), от Албания, Македония и от Прешевската долина (албански политически термин, с който се обозначават две южни сръбски общини – Буяновац и Прешево, в които албанците са мнозинство – бел. ред.)“, добави още говорителката на Албанската футболна федерация.\r\n***Министър-председателят на Гърция Алексис Ципрас има намерение да се опита да раздели държавата от църквата чрез промени в Конституцията, което е част от по-широкия план за изтласкване на „Нова Демокрация“ още по-надясно в политическия спектър и завземане на центъра, научи електронното издание на гръцкия вестник Kathimerini.\r\nСъгласно информацията от източниците на вестника, Ципрас ще започне да реализира плана си за конституционна ревизия, включително разделяне на църквата от държавата, още в течение на следващия месец, преди очакваното предложение на СИРИЗА (Коалиция на радикалната левица), което трябва да бъде внесено в парламента през октомври.\r\nСъщите източници твърдят, че премиерът и съветниците му са наясно, че инициативата най-вероятно ще предизвика яростната реакция на гръцкото духовенство. Независимо от това, в партията усещат, че ще се справят с реакцията, както се е случило с църковната позиция по въпроса за името на Македония, когато правителството е изградило „функционални“ отношения с част от висшия клир.\r\nИзданието коментира, че конституционните промени и договора за името на Македония се оформят като двете основни точки на конфликт между левичарите от СИРИЗА и „Нова Демокрация“ преди изборите за Европейски парламент през пролетта на следващата година и спекулациите, че парламентарните избори, които по принцип трябва да са догодина на есен, може да се състоят по-рано.\r\nАвторът на „Катимерини“ смята, че Ципрас иска да спечели политически точки срещу своя съперник – лидерът на „Нова Демокрация“ Кириакос Мицотакис, който вече се изказа против отделянето на светската от духовната власт в Гърция.\r\nИнициативата, обяснява вестникът, ще бъде представена като „прогресивна“ и, като такава, премиерът очаква да получи подкрепата на лявоцентристкото „Движение за промяна“ или да го принуди да възприеме позицията на „Нова Демокрация“ и да рискува да бъде заклеймено като реакционно.\r\nМицотакис все още не е взел решение как ще се противопостави на плановете на Ципрас за конституционна ревизия, разбра „Катимерини“.\r\nСред възможностите му, според изданието, са да отхвърли диалога с правителството или да подкрепи определени предложения, с цел да ги пригоди за момента, когато „Нова Демокрация“ ще дойде на власт.\r\n***Президентът на Косово Хашим Тачи и сръбският му колега Александър Вучич се срещнаха в неделя в Брюксел в рамките на диалога за нормализация на отношенията между двете страни, който се провежда под шапката на Европейския съюз, пише базираното в Прищина албанско електронно издание Gazeta Express.\r\nСлед срещата, Тачи заяви, че срещата е била трудна, имайки предвид, че на нея са обсъждани проблеми, трупани в течение на 100 години. „Знам, че и двете страни ще спечелят от потенциално споразумение и се страхувам, че ако не постигнем договорка, защото ще навредим на европейското бъдеще, ще отложим европейското бъдеще и ще останем изолирани“, обясни той.\r\n„Не можем да останем жертви на горчивото минало и трябва да погледнем напред – към бъдещето на нашата страна и нашия народ“, продължи косовският държавен глава. „Това е подходящ момент и ако изпуснем тази възможност, това ще струва скъпо и на двете страни. Днес ние обсъдихме конкретни въпроси, обсъдихме варианти за това, как да продължим към финалната фаза на диалога и как да намерим решение на проблемите между двата народа. Живеем близко едни до други, познаваме се и искаме да изградим нормални взаимоотношения“, заключи Тачи.\r\n*** Министър-председателят на Турция Бинали Йълдъръм заяви, че проведените в неделя избори са „повратна точка“ в историята на турската демокрация, пише електронното издание на турския ежедневник Yeni Safak.\r\nВ изказване пред огромната тълпа, събрала се пред централата на „Партията на справедливостта и развитието“ в столицата Анкара, Йълдъръм благодари на турския народ за това, че е упражнил правото си на глас.\r\n„Днес е празник за Турция. В този ден няма губещи, а 81 милиона победители“, добави той.\r\nСпоред думите на премиера, правата на всички граждани ще бъдат защитени. „Правата на турските граждани от 7 до 77 години са гарантирани. Всички трябва да са спокойни, че Турция ще продължи с по-силни демократически институции“.\r\nМинистър-председателят увери, че Турция ще постигне поставените цели за 2023 година и ще се стреми към реализирането на визиите за 2053 и 2071 година със стабилност и самочувствие.\r\n„Народът избра Реджеп Таийп Ердоган като първия президент в новата система с добродетел, воля и смелост и категоричен резултат“, продължи Йълдъръм, като отбеляза, че „Партията на справедливостта и развитието“ протяга ръка за ново обединение на народа, независимо от различията и че тя ще продължи своя „благословен поход“ с любов и ентусиазъм.\r\n„Президентската система с цялата и справедливост ще обхване цяла Турция и програмата за развитие бе одобрена от народа на тези избори“, добави той.", "date": "2018.06.25", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/06/25/2537872/narodnite-predstaviteli-ot-gerb-plovdiv-shte-provedat-priemni-za-grazhdani.html", "text": "Народните представители от ГЕРБ-Пловдив ще проведат приемни с граждани от избирателния си район. Това съобщиха от пресцентъра на ПП ГЕРБ.\r\nМенда Стоянова – председател на Комисията по бюджет и финанси в 44-тото Народно събрание, ще се срещне с граждани от 16.00 в централния офис на  ГЕРБ – Пловдив, на бул. „Марица” 91.\r\nДимитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси, ще проведе приемна от 16.30 часа в партийния офис на  ГЕРБ на улица „Прага” 2. \r\nИнж. Атанас Ташков – член на Комисията по транспорт, информационни технологии и съобщения и на Комисията по регионална политика, благоустройство и местно самоуправление в 44-то Народно събрание, ще разговаря с граждани от 16.00 часа в партийния офис на ул. „Стефан Стамболов” № 21.\r\nСрещата със Спас Гърневски -  заместник-председател на Комисията за борба с корупцията, конфликт на интереси и парламентарна етика, е от 16.00 в офиса на ГЕРБ на ул. „Коста Паница” № 5.", "date": "2018.06.25", "title": "Народните представители от ГЕРБ-Пловдив ще проведат приемни за граждани"}
{"url": "http://www.focus-news.net/news/2018/06/25/2537871/dobrich-postavyane-na-ograzhdeniya-i-dezinfektsiya-v-svinefermite-sa-samo-chast-ot-prevantivnite-merki-sreshtu-razprostranenieto-na-afrikanska-chuma-po-svinete-v-oblastta.html", "text": "Поставяне на ограждения и дезинфекция в свинефермите са само част от превантивните мерки, на които се акцентира в областта срещу разпространението на болестта африканска чума по свинете. Това заяви д-р Борислав Каменов, началник отдел „Здравеопазване на животните“ към Областната дирекция по безопасност на храните в Добрич, предаде кореспондентът на Радио „Фокус”. Това стана ясно на заседание на Областната епизоотична комисия, което се проведе днес в Областна администрация-Добрич и бе открито за журналисти. Направена е скица на вероятни направления на движение на дивите свине в региона – от Силистра и Румъния към Добрич, коридора между селата Батово и Нова Камена и др. В Добричка област има немалко свинеферми – една в село Козлодуйци (45 000 животни), в село Дъбовик (12 000 прасета за угояване), село Къпиново (там има две ферми за отглеждане на свине майки, всяка ферма с по 7 200 животни и още една за млади прасенца – 6 000 животни) и ще две ферми в селата Ловчанци и Карапелит, всяка съответно с по 1240 и 900 животни. \r\nДиректорът на Областната дирекция по безопасност на храните в Добрич д-р Анелия Андонова посочи, че няма ваксина и лечение за болестта, тя е изключително устойчива в продуктите от свинско месо и в околната среда, може да се съхрани с години в замразено месо. По думите й африканската чума по свинете води до големи икономически щети. Опасността от разпространение на заразата у нас налага прилагането на спешни мерки за превенция. Със заповед на директора на Агенцията по безопасност на храните се забранява вносът на свинско месо и продукти от него от ЕС и трети страни, налагат се проверки на багажи на пътуващи и транспортни средства по граничните контролно-пропускателни пунктове. Признаците на болестта са сходни с тези на класическата чума по свинете, развитието на болестта води до почти 100% смъртност. Опасността е само за свинете, не за други животни и хора. През миналата година са изпратени около 312 проби за изследване от тази болест от Добричка област. Всички са без положителен резултат, каза д-р Каменов. Данните са предоставят на европейска информационна система. Дори извън опасността в момента всяка година в навечерието на ловния сезон през есента се провеждат информационни срещи с ловните дружинки в областта, на които се дават разяснения и за тази болест по дивите прасета. \r\nЖулиета НИКОЛОВА", "date": "2018.06.25", "title": "Добрич: Поставяне на ограждения и дезинфекция в свинефермите са само част от превантивните мерки срещу разпространението на африканска чума по свинете в областта"}
{"url": "http://www.focus-news.net/news/2018/06/25/2537859/hashim-tachi-sreshtata-s-aleksandar-vuchich-beshe-mnogo-trudna.html", "text": "Президентът на Косово Хашим Тачи и сръбският му колега Александър Вучич се срещнаха в неделя в Брюксел в рамките на диалога за нормализация на отношенията между двете страни, който се провежда под шапката на Европейския съюз, пише базираното в Прищина албанско електронно издание Gazeta Express.\r\nСлед срещата, Тачи заяви, че срещата е била трудна, имайки предвид, че на нея са обсъждани проблеми, трупани в течение на 100 години. „Знам, че и двете страни ще спечелят от потенциално споразумение и се страхувам, че ако не постигнем договорка, защото ще навредим на европейското бъдеще, ще отложим европейското бъдеще и ще останем изолирани“, обясни той.\r\n„Не можем да останем жертви на горчивото минало и трябва да погледнем напред – към бъдещето на нашата страна и нашия народ“, продължи косовският държавен глава. „Това е подходящ момент и ако изпуснем тази възможност, това ще струва скъпо и на двете страни. Днес ние обсъдихме конкретни въпроси, обсъдихме варианти за това, как да продължим към финалната фаза на диалога и как да намерим решение на проблемите между двата народа. Живеем близко едни до други, познаваме се и искаме да изградим нормални взаимоотношения“, заключи Тачи.\r\nПревод и редакция:", "date": "2018.06.25", "title": "Хашим Тачи: Срещата с Александър Вучич беше много трудна"}
{"url": "http://www.focus-news.net/news/2018/06/25/2537864/zapochna-sreshtata-v-ministerski-savet-mezhdu-premiera-boyko-borisov-i-protestirashtite-prevozvachi.html", "text": "В Министерския съвет започна срещата между премиера Бойко Борисов и протестиращите превозвачи, предаде репортер на Агенция „Фокус“. Представителите на бранша изразиха надежда за положителна позиция на премиера в защита на свободното сдружаване и стопанска инициатива. Те му благодариха, че е откликнал на поканата им да се срещнат. \r\nПревозвачите протестират срещу законопроекта за Българска автомобилна камара. От резултатите от срещата зависи дали протестните действия ще продължат. В протестна готовност на площада пред храм „Св. Александър Невски“ са около 30 автобуса и десетки превозвачи. \r\nБиляна ИВАНОВА", "date": "2018.06.25", "title": "Започна срещата в Министерски съвет между премиера Бойко Борисов и протестиращите превозвачи"}
{"url": "http://www.focus-news.net/news/2018/06/25/2537874/targovishte-rayonniyat-sad-v-popovo-nalozhi-globa-v-razmer-na-2000-leva-i-otne-lovnoto-orazhie-na-mazh-zastrelyal-dve-sasedski-kucheta.html", "text": "Районният съд в Попово наложи глоба в размер на 2000 лева и отне ловното оръжие на мъж, застрелял две съседски кучета. Това съобщиха от пресценътра на Апелативна прокуратура-Варна. На 17 март тази година мъжът влязъл в двора на съседката си със законно притежавана ловна пушка и застрелял двете ѝ кучета. Причина за действията на обвиняемия била агресивността на двете животни към децата му. Обвиняемият не е осъждан и не е освобождаван от наказателна отговорност по член 78а от НК.", "date": "2018.06.25", "title": "Търговище: Районният съд в Попово наложи глоба в размер на 2000 лева и отне ловното оръжие на мъж, застрелял две съседски кучета"}
{"url": "http://www.focus-news.net/news/2018/06/25/2537867/blagoevgrad-okolo-20-avtobusa-uchastvat-v-protestno-shestvie-v-grada-po-povod-zakonoproekta-za-sazdavane-na-balgarska-avtomobilna-kamara.html", "text": "около 20 автобуса участват в протестно шествие в Благоевград по повод Законопроекта за създаване на Българска автомобилна камара. Това каза за Радио „Фокус“-Пирин Марио Богданов, представител на автобусния бранш от Благоевград. „Излизаме от Автогарата и продължаваме през кръговото кръстовище на „Джеймс Баучер“, след това към кръговото на „14-ти полк“, след това към Джамията, към кръговото кръстовище на Трето основно училище „Димитър Талев“, ЖП-гарата и завършваме на Автогарата. Планирано е шествието да продължи около 40 минути. Всъщност до момента няма никакво действие по изтеглянето на проектозакона, който е чисто лобистки и според мен е правен на тъмно. Този законопроект в по-голямата си част е преписан от Закона за автомобилните превози, след което е направен нещо като Устав на едно много неясна организация. Не е ясно точно каква организация ще бъде тази Българска автомобилна камара – браншова организация или нещо друго“, коментира той. Марио Богданов уточни, че по-голямата част от автобусите, които ще проведат шествието в Благоевград, ще бъдат от градския транспорт, а част от извънградските ще се включат в протестите в София.\r\nНатали СТЕФАНОВА", "date": "2018.06.25", "title": "Благоевград: Около 20 автобуса участват в протестно шествие в града по повод Законопроекта за създаване на Българска автомобилна камара"}
{"url": "http://www.focus-news.net/news/2018/06/25/2537865/binali-yaldaram-izborite-sa-povratna-tochka-v-istoriyata-na-turtsiya.html", "text": "Министър-председателят на Турция Бинали Йълдъръм заяви, че проведените в неделя избори са „повратна точка“ в историята на турската демокрация, пише електронното издание на турския ежедневник Yeni Safak.\r\nВ изказване пред огромната тълпа, събрала се пред централата на „Партията на справедливостта и развитието“ в столицата Анкара, Йълдъръм благодари на турския народ за това, че е упражнил правото си на глас.\r\n„Днес е празник за Турция. В този ден няма губещи, а 81 милиона победители“, добави той.\r\nСпоред думите на премиера, правата на всички граждани ще бъдат защитени. „Правата на турските граждани от 7 до 77 години са гарантирани. Всички трябва да са спокойни, че Турция ще продължи с по-силни демократически институции“.\r\nМинистър-председателят увери, че Турция ще постигне поставените цели за 2023 година и ще се стреми към реализирането на визиите за 2053 и 2071 година със стабилност и самочувствие.\r\n„Народът избра Реджеп Таийп Ердоган като първия президент в новата система с добродетел, воля и смелост и категоричен резултат“, продължи Йълдъръм, като отбеляза, че „Партията на справедливостта и развитието“ протяга ръка за ново обединение на народа, независимо от различията и че тя ще продължи своя „благословен поход“ с любов и ентусиазъм.\r\n„Президентската система с цялата и справедливост ще обхване цяла Турция и програмата за развитие бе одобрена от народа на тези избори“, добави той.\r\nПревод и редакция:", "date": "2018.06.25", "title": "Бинали Йълдъръм: Изборите са повратна точка в историята на Турция"}
{"url": "http://www.focus-news.net/news/2018/06/25/2537879/sofiya-zadarzhan-e-mazhat-izvarshil-grabezh-v-kazino-v-bozhurishte.html", "text": "Около 06.30 часа на 17 юни в Районно управление на МВР - Сливница е получен сигнал от служителка в игрална зала в Божурище, че след употреба на сила непознат й е нанесъл удари в областта на главата, повалил я е на пода между игралните автомати и е отнел чантичката й с парична сума, паник бутон и мобилен телефон, след което е избягал в неизвестна посока. Това съобщиха от пресцентъра на МВР. По случая било образувано досъдебно производство. В хода на предприетите действия по разследването криминалистите установили самоличността на извършителя, който се укривал от органите на реда и бил обявен за общодържавно издирване. В резултат на интензивно издирване, проведено съвместно от служители на ГДНП, криминалисти от ОДМВР-София, Районно управление на МВР - Ботевград и Районно управление на МВР - Сливница, криминално проявеният столичанин, издирван и за други криминални престъпления, бил локализиран и задържан в ботевградското село Скравена. Намерени са и част от инкриминираните вещи. 44- годишният извършител е привлечен в качеството на обвиняем по чл. 199, ал.1, т.4, вр. чл. 198, ал.1 от НК за извършено от него в условията на опасен рецидив престъпление и с прокурорско постановление му е наложена постоянна мярка за неотклонение „задържане под стража“.", "date": "2018.06.25", "title": "София: Задържан е мъжът, извършил грабеж в казино в Божурище"}
{"url": "http://www.focus-news.net/news/2018/06/25/2537876/dobrich-obshtinata-e-vklyuchena-v-integrirana-multimediyna-platforma-za-aktivna-kultura-i-turizam-impact-tour.html", "text": "Община Добрич е включена в  Интегрирана мултимедийна платформа за активна култура и туризъм „Impact-tour”. Това съобщиха от Общината. Платформата има за цел да популяризира трансграничния регион Румъния-България като туристическиа дестинация чрез иновативни ИТ решения, насочени към преодоляване на сезонния характер на туризма в цялата трансгранична зона и за по-устойчиво и рационално използване на културните, природните и историческите ресурси. \r\nПроектът обхваща областите от Програмата INTERREG V-A Румъния – България, а именно Мехединци, Долж, Олт, Телеорман, Гюргево, Кълъраш и Констанца (Румъния) и Видин, Монтана, Враца, Плевен, Велико Търново, Русе, Силистра и Добрич (България).\r\nВ рамките на проекта е разработена интерактивна онлайн GIS платформа в услуга на туристическите обекти и услуги от региона. Тя визуализира обектите чрез видеа и снимки, позволява маршрутизиране на туристически пътувания и извършаване на резервации за настаняване в близост до обектите. Платформата има своя мобилна версия за Андроид и iPhone.  \r\nПроект „Интегрирана Мултимедийна Платформа за Активни Култура и Туризъм – ИМПАКТ” се осъществява по Приоритетна Ос 2 – „Зелен регион“, Специфична цел 2.1. – „Подобряване на опазването и устойчивото използване на природното наследство, ресурсите и културното наследство“ на Програма INTERREG V-A Румъния – България. Програмата е финансирана от Европейския Съюз чрез Европейския фонд за регионално развитие и съфинансирана от Румъния и България.\r\nОбектите, включени в платформата от територията на Р. България можете да видите на адрес: http://www.impact-tour.eu/obekti/obekti-v-bulgaria/?lang=bg. Галерията със снимки и видео ще се използват при рекламирането на туризма в област Добрич и община Добрич.", "date": "2018.06.25", "title": "Добрич: Общината е включена в  Интегрирана мултимедийна платформа за активна култура и туризъм „Impact-tour”"}
{"url": "http://www.focus-news.net/news/2018/06/25/2537878/spas-panchev-i-dimitar-georgiev-sa-poiskali-da-napusnat-pg-na-bsp-za-balgariya-rakovodstvoto-na-bsp-nastoyava-da-depozirat-svoite-ostavki-kato-deputati.html", "text": "Спас Панчев и Димитър Георгиев са поискали да напуснат ПГ на „БСП за България“ и да станат независими, ръководството на БСП настоява те да депозират своите оставки като депутати, научи репортер на Агенция „Фокус“. Това се е случило по време на съвместно заседание на Изпълнителното бюро на БСП, коалиционния съвет на „БСП за България“ и ръководството на парламентарната група. На съвместното заседание е обсъдено какво ще се случи с народните представители от Земеделски съюз „Александър Стамболийски“ Спас Панчев и Димитър Георгиев след като партията им реши да напусне коалиция „БСП за България“. Окончателното решение трябва да се вземе от заседанието на цялата парламентарна група, което ще се проведе тази вечер.  Агенция „Фокус“ припомня:  На парламентарните избори през 2017 г. Спас Панчев бе избран за народен представител от 27-ми Многомандатен избирателен район – Стара Загора. Той бе трети в листата на „БСП за България“ тогава. Димитър Георгиев бе десети в листата на 17-ти Многомандатен избирателен район  – Пловдив–област. Номерът му съвпадаше с този на „БСП за България“ в бюлетината и впоследствие се оказа, че той е получил достатъчно преференции, за да влезе като депутат в 44-ото Народно събрание. \r\nНа 23 юни 2018 г. на своя 44-ти редовен конгрес Земеделски съюз „Александър Стамболийски“ реши да напусне Коалиция „БСП за България”. В свое телевизионно участие на следващия ден лидерът на БСП Корнелия Нинова коментира случилото се и заяви, че в политиката са важни принципите и чистотата. Нинова предположи, че Спас Панчев иска да се явява сам на местни избори срещу БСП и обърна внимание, че той е бил в коалицията по време на вота през 2017 г., защото партията му не може да мине границата от 4%. Нинова обясни, че всички партии в коалицията „БСП за България“ имат договор, че ще се явяват заедно на всички избори. \r\nДеница КИТАНОВА", "date": "2018.06.25", "title": "Спас Панчев и Димитър Георгиев са поискали да напуснат ПГ на „БСП за България“, ръководството на БСП настоява да депозират своите оставки като депутати"}
{"url": "http://www.focus-news.net/news/2018/06/25/2537882/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-26-yuni.html", "text": "„Софийска вода” временно ще прекъсне водоснабдяването в някои части на столицата на 26 юни 2018 г. (вторник), съобщиха от пресцентъра на дружеството.\r\nВъв връзка с подмяна на сградно водопроводно отклонение на ул. „Балкан“ кв. „Ботунец“, се налага спиране на водоподаването от 09:00 до 16:00 часа на клиентите на „Софийска вода”, живеещи в района на ж. к. „Ботунец“ 1.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Васил Левски“№2.\r\nВъв връзка с изграждане на сградно водопроводно отклонение на ул. „Троянски проход“ жк. „Лагера“, се налага спиране на водоподаването от 09:30 до 19:30 часа на клиентите на „Софийска вода”, живеещи по ул. „Мокренски проход“ от ул. „Мъглен“ до бул. „Акад. Иван Евстатиев Гешов“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Троянски проход“ ъгъла с ул. „Мокренски проход“.\r\nВъв връзка с подмяна на сградно водопроводно отклонение на ул. „Ненко Германски“ с. Лозен, се налага спиране на водоподаването от 09:00 до 18:30 часа на клиентите на „Софийска вода”, живеещи в района на ул. „Ненко Германски“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Ненко Германски“ ъгъла с ул. „Иван Пешев“.\r\nВъв връзка с подмяна на сградни водопроводни отклонения на ул. „Тайга“ и ул. 253 кв. „Орландовци“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на:\r\n- по ул. „Тайга“ от ул. „Знаме на труда“ до ул. „Локорска“;\r\n- ул. „Димитър Гущанов“, ул. „Железопътна“, ул. 252, ул. 228.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Димитър Гущанов“ ъгъла с ул. „Железопътна“; ул. „Тайга“ ъгъла с ул. „Локорска“.\r\nВът връзка с подмяна на спирателен кран на ул. „Костенец“ жк. „Сердика“, се налага спиране на водоподаването от 09:00 до 19:00 часа на клиентите на „Софийска вода”, живеещи по бул. „Инж. Иван Иванов“ от ул. „Житница“ до ул. „Костенец“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Костенец“ ъгъла с бул. „Инж. Иван Иванов“.\r\nВъв връзка с изграждане на сградно водопроводно отклонение на бул. „Рожен“ кв. „Илиянци“, се налага спиране на водоподаването от 09:30 до 16:30 часа на клиентите на „Софийска вода”, живеещи в района на бул. „Рожен“ от ул. „Петър Панайотов“ до ул. „Балчо Нейков“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: последна спирка на автобус №83.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.06.25", "title": "„Софийска вода” временно ще прекъсне водоснабдяването в някои части на столицата на 26 юни"}
{"url": "http://www.focus-news.net/news/2018/06/25/2537883/sport-grigor-dimitrov-veche-e-shesti-v-svetovnata-ranglista.html", "text": "Първата ракета на България Григор Димитров продължава с лошото си представяне на корта, което бе отразено и в новото издание на световната ранглиста, където той вече е на шесто място. Димитров отпадна във втория кръг на турнира в „Куинс“ и беше изпреварен от победителя в надпреварата Марин Чилич от Хърватия. На първо място в подреждането се изкачи Рафаел Надал, втори е Роджър Федерер, а трети продължава да е Александър Зверев.", "date": "2018.06.25", "title": "Спорт: Григор Димитров вече е шести в световната ранглиста"}
{"url": "http://www.focus-news.net/news/2018/06/25/2537884/shumen-69-godishen-mazh-e-ubit-pri-konflikt-v-apartament-v-zhk-balik-v-grada.html", "text": "На 22 юни, около 07:50 часа е получено съобщение за починал 69-годишен мъж в апартамент в ж.к. „Балик” в град Добрич. Това съобщиха от ОДМВР-Добрич. От направената аутопсия е установено, че се касае на насилствена смърт. Установен и задържан е извършителят на деянието - П. М. (33 г.) от с. Лозенец, обл. Добрич. В  хода на работа е установено, че след възникнал конфликт между двамата, П.М. нанася удари в областта на главата и тялото, вследствие на които 69-годишния мъж е починал. С постановление, мярката за задържане на П.М. е удължена на 72 часа. Образувано е досъдебно производство.", "date": "2018.06.25", "title": "Шумен: 69-годишен мъж е убит при конфликт в апартамент в ж.к. „Балик” в града"}
{"url": "http://www.focus-news.net/news/2018/06/25/2537877/sitel-makedoniya-v-solun-se-sastoya-protest-sreshtu-dogovora-s-makedoniya.html", "text": "Протестът срещу договора за името между Македония и Гърция в Солун завърши с малки инциденти пред централата на коалиционния партньор в гръцкото правителство АНЕЛ („Независимите гърци“), съобщиха местните медии, предава скопският телевизионен канал „Сител“.\r\nДемонстрацията бе организирана чрез „Фейсбук“ групата „Обединени македонци“ и участниците се съобразиха с призива да участват без партийна символика и да носят само гръцки знамена, уточнява македонската медия.\r\nПротестът започна от Бялата кула в центъра на Солун и продължи по улиците с подвиквания срещу правителството и скандирания „Македония е гръцка“.\r\nДемонстрантите се спряха пред консулството на Македония и американското посолство и продължиха към централите на СИРИЗА (Коалиция на радикалната левица) и АНЕЛ.\r\nПред сградата на АНЕЛ група маскирани лица нападнаха полицейските служители с камъни и дърва, а те им отговориха със сълзотворен газ. Инцидентът е бил кратък и след успокояването на страстите, протестът е продължил и завършил мирно там, където е започнал – пред Бялата кула.\r\nКакто предаде кореспондентът на МИА от Атина, в изявление пред гръцката информационна агенция АНА-МПА, един от петимата организатори е заявил, че хората са реализирали демократичното си право да изразят открито несъгласието си с договора от Преспа.\r\n„Нашата цел беше да заявим, че Солун не е съгласен с този договор“, заяви Димитрис Зиабезес, един от организаторите.\r\nПревод и редакция:", "date": "2018.06.25", "title": "„Сител“ (Македония): В Солун се състоя протест срещу договора с Македония"}
{"url": "http://www.focus-news.net/news/2018/06/25/2537875/vergil-aleksiev-prevozvach-ot-vidin-sazdavaneto-na-branshova-kamara-na-avtobusnite-prevozvachi-shte-unishtozhi-malkite-firmi-v-gradovete.html", "text": "Създаването на Браншова камара на автобусните превозвачи ще унищожи малките фирми в градовете, каза за Радио „Фокус“ – Видин Вергил Алексиев, превозвач от Видин. Той посочи, че тази камара се прави в услуга на големите софийски фирми, които искат да превземат  всички линии и малките фирми от градове като Видин няма да имат шанс да оцелеят. „Повече от 18 години работим добре, поддържаме линиите и обслужваме населението. Сега започват муждуособици, което е в ущърб на превозвачите. От всичко това ще загубим ние – малките фирми“, заяви Алексиев. Той бе категоричен, че предлаганата Браншова камара на превозвачите е излишна и е в услуга на няколко големи фирми, които всички ги знаят.\r\nАнна ЛОЗАНОВА", "date": "2018.06.25", "title": "Вергил Алексиев, превозвач от Видин: Създаването на Браншова камара на автобусните превозвачи ще унищожи малките фирми в градовете"}
{"url": "http://www.focus-news.net/news/2018/06/25/2537886/veliko-tarnovo-nad-60-grama-marihuana-amfetamin-i-metamfetamin-sa-izzeti-pri-mashtabna-aktsiya-sreshtu-narkorazprostranenieto-v-rayona-na-gorna-oryahovitsa.html", "text": "Мащабна акция са провели криминалисти от Районно управление на МВР - Горна Оряховица срещу наркоразпространението. Това съобщиха от пресцентъра на МВР. Действията са реализирани под наблюдението на прокуратурата. Иззети са над 60 грама марихуана, амфетамин и метамфетамин. Образувани са четири бързи и едно досъдебно производства, на един от задържаните е наложена мярка до 72 часа \r\nПолицейската операция за противодействие на разпространението на наркотични вещества е започнала още в петък следобед и е продължила до ранните сутрешни часове в събота. В хода й е спрян за проверка лек автомобил, управляван от 36-годишен местен жител, регистриран за кражби. В колата пътувал и 23-годишен негов съгражданин. Полицейските служители забелязали, че той пуснал зад седалката на водача плик, в който е установено, че има около 2 г тревиста маса, реагирала при полевия наркотест на марихуана. Последвало задържането на двамата мъже и образуване на досъдебно производство по случая. 23-годишният е привлечен, като обвиняем, а пред униформените шофьорът признал, че е закупил дрогата от 39-годишен от Горна Оряховица, осъждан за престъпления, свързани с наркотици. Криминалистите бързо установили адреса на който рецидивиста – имот в местността \"Под арбанашко бърдо\". При вида на униформените той се заключил в жилището и отказал да изпълни полицейско разпореждане да отвори вратата. След предприети професионални действия криминалистите проникнали в жилището и задържали стопанина. Установили, че е опитал да изгори в печката пакет със суха тревиста маса. Общото количество на намерената и иззета дрога е: 20 грама марихуана и 8 грама метамфетамин. След 24-часовото полицейско задържане, с разпореждане на прокуратурата мярката му за задържане е удължена до 72 часа. По случая е образувано досъдебно производство. В района около алеята за хижа \"Божур\" в Г. Оряховица полицейски екипи изврършили проверка на лек автомобил, управляван от 18-годишна местна жителка. На предната седалка на колата полицейските служители намерили пликче с около 0,5 грама амфетамин, дамата е задържана, а по случая - образувано бързо производство. В хода на полицейска операция бил засечен и 36-годишен от Лясковец, регистриран за разпространение на наркотични вещества. От него е иззета кутия от сладолед, в която имало 15 грама марихуана. Пред униформените той признал, че е закупил дрогата от 39-годишния рецидивист. По случая е започнато бързо производство. 29-годишен от Горна Оряховица също попаднал в полезрението на криминалистите. Той бил задържан в жилищен блок в кв. \"Пролет\", докато предлагал на двама свои клиенти близо 30 г марихуана. Той бил задържан, а по случая - образувано бързо производство. \r\nДействията по документирането на престъпната дейност на задържаните продължава под наблюдението на Районна прокуратура – Г. Оряховица и Окръжна прокуратура – В. Търново.", "date": "2018.06.25", "title": "Велико Търново: Над 60 грама марихуана, амфетамин и метамфетамин са иззети при мащабна акция срещу наркоразпространението в района на Горна Оряховица"}
{"url": "http://www.focus-news.net/news/2018/06/25/2537888/koalitsiya-bsp-za-balgariya-izklyuchi-zs-aleksandar-stamboliyski.html", "text": "На съвместно заседание на Коалиционния съвет на \"БСП за България\", Изпълнителното бюро на БСП и ръководството на ПГ на \"БСП за България\" бе взето решение за изключване от коалицията на ЗС \"Александър Стамболийски\", на основание чл.22 от Коалиционния договор, който гласи: Партия, член на коалицията, взела решение за самостоятелно участие в избори за народни представители, за президент и вицепрезидент, както и в избори за общински съветници и кметове и за членове на ЕП, се изключва от Коалицията. Това съобщиха от пресцентъра на НС на БСП.\r\nДо днешното решение се стигна, след като в събота, на Конгреса на земеделците беше потвърдено решението им за самостоятелно явяване на избори. \r\nЗС \"Александър Стамболийски заяви, че иска по отношение на конкретни политики да бъдат направени компромиси с ПП ГЕРБ. Единодушно беше отхвърлено това предложение. \r\nУчастниците в дискусията бяха категорични, че депутатите - представители на ЗС \"Александър Стамболийски\", трябва да напуснат парламента по морални причини, тъй като вече не са част от коалиция \"БСП за България\".", "date": "2018.06.25", "title": "Коалиция \"БСП за България\" изключи ЗС \"Александър Стамболийски\""}
{"url": "http://www.focus-news.net/news/2018/06/25/2537873/prevozvachi-ot-pazardzhik-panagyurishte-velingrad-i-belovo-uchastvat-v-protesta-v-sofiya.html", "text": "Превозвачи от Пазарджик, Панагюрище, Велинград и Белово участват в протеста в София, каза за Радио „Фокус“ – Пазарджик Стоянка Стойкова, председател на Регионалния съюз на превозвачите в Пазарджик. Тя обясни, че само част от автобусите ще са в столицата, останалите ще са в областния град Пазарджик. „До националния протест се стига след като не успяхме да променим предлаганите текстове в проекта за Закон за Българската автомобилна камара. Не може тя да има права по отношение на лицензионните режими и така да изземва функциите на Министерството на транспорта. Не може всички превозвачи да са в една структура, тъй като те имат различни дейности – товарните превозват стоки, а автобусните – пътници“, коментира Стойкова. Според нея въвеждането на висок членски внос за тази камара на практика косвено ще натовари и фирми, и пътници. Тя отбеляза, че сега протестът е обединил много от браншовите организации в товарните, автобусните и туристическите превози в страна.\r\nВ Пазарджик Автогарата бе затворена заради протеста. Точно в 11.00 часа бариерите за вход и изход на Автогарата бяха спуснати. Намиращите се на паркинга автобуси са с плакати „Протест“ на фона на националния трибагреник. Автобусите от градския транспорт се движат. Техният протест е символичен, тъй като целта е да не се предизвикват затруднения и да не  се изнервят хората. Пътниците проявяват разбиране и смятат, че превозвачите имат право да защитят своите интереси. На Автогарата в Пазарджик са само автобуси, които обслужват междуселищни линии, които изчакват. От там обясниха, че повечето от превозвачите са заминали за столицата, за да се включат в протеста там. Недоволството на превозвачите е срещу проектозакона за Българската автомобилна камара.\r\nВаня НИКОЛОВА", "date": "2018.06.25", "title": "Превозвачи от Пазарджик, Панагюрище, Велинград и Белово участват в протеста в София"}
{"url": "http://www.focus-news.net/news/2018/06/25/2537889/dobrich-65-godishen-peshehodets-e-zaginal-sled-kato-e-blasnat-ot-mototsiklet-na-krastovishteto-na-ul-hristo-botev-i-ul-grivitsa-v-grada.html", "text": "На 23 юни, около 18:05 часа е получено съобщение за пътен инцидент, станал на кръстовището на ул. „Христо Ботев” и ул. „Гривица” в град Добрич. Това съобщиха от ОДМВР-Добрич. На място е установено, че Р.К. (22 г.) от град Добрич, водач на мотоциклет „Сузуки”, блъска пресичащия пътното платно пешеходец на 65 г. от град Добрич. Вследствие на инцидента, пешеходецът е загинал на място. При извършената проверка на водача на МПС е установено, че същия е неправоспособен и управляван мотоциклета след употреба на наркотични вещества. Водача на мотоциклета е задържан за 24 часа. По случая е образувано досъдебно производство.", "date": "2018.06.25", "title": "Добрич: 65-годишен пешеходец е загинал, след като е блъснат от мотоциклет на кръстовището на ул. „Христо Ботев” и ул. „Гривица” в града"}
{"url": "http://www.focus-news.net/news/2018/06/25/2537891/milka-hristova-bsp-koy-v-stolichna-obshtina-razreshi-varhu-parkomesta-po-ul-saborna-da-parkirat-masi-i-stolove.html", "text": "Кой от Столична община даде разрешение върху част от паркоместата по улица \"Съборна\" известно заведение да \"паркира\" маси и столове и по коя наредба го направи? Това пита заместник-председателят на Столичния общински съвет от БСП Милка Христова, съобщиха от пресцентъра на Столична община. Става въпрос за известен ресторант, който се намира в близост до площад \"Света Неделя\". \r\nКакто е известно, преди няколко месеца Столичният общински съвет взе решение за удължаване на пешеходните зони в идеалния център на града. Една от промените засягаше именно улица \"Съборна\". От южната страна беше премахната зоната за паркиране с цел да бъде създадено по-голямо удобство за пешеходците като бъде свързан бул. \"Витоша\" с Градската градина през площад \"Света Неделя\" и ул. \"Съборна\". \r\n\"От няколко дни в частта, в която е разрешено паркирането, върху 6 или 7 паркоместа, се появиха маси и столове, подредени на платформа и заградени от саксии с оградни храсти. Изглежда това ще бъде лятна градина към известния ресторант. По-точно - лятна градина, разположена върху пътното платно, обясни Милка Христова. - Много бих искала да знам по кои наредби на Столична община е дадено разрешение това да се случи. Защото аз, в ролята си на заместник-председател на СОС, не знам да има такава наредба, която да разреши върху уличното платно да бъдат подредени маси и столове на заведение. Чии са тези места за паркиране? За служебен абонамент за паркоместа има особен ред. Ако предположим, че това заведение си е платило служебен абонамент, върху тези места трябва да бъдат паркирани моторни превозни средства, а не маси и столове. При служебния абонамент обаче има ограничения на броя места, които може да бъдат наети. А в случая говорим поне за 6-7 оградени места\". \r\nМилка Христова настоява от Столична община да обяснят на гражданите кой стопанисва заградените паркоместа, заплаща ли някой абонамент за тях, кой събира средствата от този абонамент и на какво основание.", "date": "2018.06.25", "title": "Милка Христова, БСП: Кой в Столична община разреши върху паркоместа по ул. \"Съборна\" да паркират маси и столове"}
{"url": "http://www.focus-news.net/news/2018/06/25/2537887/prevozvachite-prekratyavat-protestnite-si-deystviya.html", "text": "Прекратяваме протестните си действия. Ще изтеглим автобусите и камионите от цялата страна без да пречим на държавата и гражданите. Това каза в Министерски съвет превозвачът Петко Ангелов след среща с премиера Бойко Борисов, предаде репортер на Агенция „Фокус“. Магдалена Милтенова, председател на Браншовия съюз за стопанска инициатива в транспорта, посочи: „Благодаря на премиера Бойко Борисов за конструктивния диалог, който проведохме и за правилните решения, които се взеха“. „Г-н Борисов разбра позицията ни по най-правилния начин и подкрепи искането ни законопроектът да се изтегли. Ние ще продължим да работим в посока спиране на нерегламентирания превоз“, заяви тя. „От години настояваме той да бъде криминализиран“, изтъкна Милтенова. „Преценката какво ще се направи, ще бъде на държавата. Не желаем да влизаме в ситуацията, в която настояваме нещо да се случи на всяка цена“, каза още тя.\r\nБиляна ИВАНОВА", "date": "2018.06.25", "title": "Превозвачите прекратяват протестните си действия"}
{"url": "http://www.focus-news.net/news/2018/06/25/2537880/politicoeu-podkrepata-za-alternativa-za-germaniya-dostigna-nay-visokite-niva-v-istoriyata-za-smetka-na-angela-merkel.html", "text": "Консервативната „Алтернатива за Германия“ продължава да увеличава популярността си за сметка на Блока (ХДС/ХСС) на Ангела Меркел, който пък продължава да губи избиратели, този път заради вътрешния конфликт във връзка с миграционната политика, пише електронното издание Politico.eu.\r\nСъгласно резултатите от анкетата, проведена от Emnid за Bild am Sonntag, 16% от запитаните 2336 души са изразили подкрепа за антисистемната формация, което е с 1% повече от миналата седмица и най-високия процент регистриран от „Алтернатива за Германия“ изобщо.\r\nЗа разлика от това, Съюза (ХДС/ХСС) загуби 2% от миналата седмица и вече има поддръжката на 31% от избирателите. Различията около плана на баварския лидер Хорст Зеехофер за по-строга миграционна политика предизвика конфликт между двете фракции, който заплашва да разруши десетилетния съюз и да доведе до разпадане на правителството.\r\nЗеехофер, който е и министър на вътрешните работи, в понеделник се е разбрал с Меркел да изчака предстоящата среща на върха на Европейския съвет и чак след това да пристъпи към реализация на плановете си за затягане на граничния контрол.\r\nПревод и редакция:", "date": "2018.06.25", "title": "Politico.eu: Подкрепата за „Алтернатива за Германия“ достигна най-високите нива в историята за сметка на Ангела Меркел"}
{"url": "http://www.focus-news.net/news/2018/06/25/2537890/gratski-diplomat-tvardi-makedoniya-shte-poluchi-pokana-za-nato-no-es-vse-oshte-e-problem.html", "text": "Македония ще получи покана за членство в НАТО на срещата на върха през юли, но нещата с Европейския съюз не са толкова прости, твърдят гръцки дипломатически източници, пише скопското електронно издание „МКД“.\r\n„Страната ви ще получи покана за членство в НАТО. Там ще бъде по-лесно. Генералният секретар на Алианса вече е информиран от гръцката страна, че няма да има проблеми, след като е постигнат договор за името, а днес (понеделник, 25 юни – бел. ред.) външният министър Никос Коцияс ще изпрати официално писмо. Според него, няма да има никакви проблеми, щом веднъж Договорът влезе в сила“, заяви същият източник пред „МКД“.\r\nСпоред информациите, не се очакват проблеми с ратификацията на договора в Гърция, където премиерът Алексис Ципрас ще осигури 151 депутата за приемането на договора в парламента.\r\nПроблемът със започването на преговорите, според източникът, е в липсата на готовност в самия Съюз и по-точно нежеланието на някои от страните-членки да отворят вратата за Македония. Но, както заяви източникът на македонското издание, това е свързано повече с Албания, отколкото с Македония.\r\n„Важно е двете страни да бъдат разделение и да се вземе решение на базата на заслугите и това, което е направено във всяка една от тях, според индивидуалното изпълнение на условията, а не в пакет“, допълва събеседникът.\r\nТова, което е важно, както оценява източникът, е да се използва широката международна подкрепа, с която разполага в момента македонския премиер Зоран Заев.\r\nИзданието смята, че Франция изглежда като най-голямата пречка в ЕС в момента и нейната позиция все още не е ясна. Посланикът на Франция в Скопие Кристиян Тимоние, в кратък коментар пред „МКД“, заяви, че в Париж все още текат дискусиите и че окончателната позиция ще бъде обявена от държавния глава Еманюел Макрон на Съветът на Европейския съюз в края на седмицата.\r\nПревод и редакция:", "date": "2018.06.25", "title": "Гръцки дипломат твърди: Македония ще получи покана за НАТО, но ЕС все още е проблем"}
{"url": "http://www.focus-news.net/news/2018/06/25/2537893/krasimir-kirilov-oblasten-upravitel-na-dobrich-do-29-yuni-osemte-obshtinski-administratsii-v-oblastta-tryabva-da-nabelezhat-merki-za-predotvratyavane-razprostranenieto-na-afrikanska-chuma-po-svinete.html", "text": "В срок до 29 юни 2018 г. осемте общински администрации на територията на областта трябва да свикат общински епизоотични комисии за обсъждане на действия за предотвратяване разпространението на африканска чума по свинете. Това съобщи областният управител на Добрич Красимир Кирилов, предаде кореспондентът на Радио „Фокус” – Варна. Мерките са свързани с предписанията на изпълнителния директор на Агенцията по безопасност на храните. В румънския окръг Тулча към момента има регистрирани 15 огнища на болестта. Превантивните мерки включват вземане на решения за терени, където да бъдат загробвани заразени животни. Мерките в осемте добруджански общини включват също дезакаризация и дезинфекция на тревни и водни площи, проверки на транспортни средства, които превозват животни без ветеринарно-медицински документи. Забранява се вносът в областта на свинско месо и суровини от него от страни от ЕС и трети страни и за лична консумация. Ще се проверяват автомобили и личен багаж на влизащите в през границата в областта. При установяване на свинско месо или суровини от него, съгласно нормативните изисквания те ще бъдат конфискувани и предавани за унищожение. До 4 юли всяка общинска епизоотична комисия в Добричка област трябва писмено да уведоми Областна администрация за набелязаните и предприети мерки за недопускане на африканската чума по свинете в региона. \r\nЖулиета НИКОЛОВА", "date": "2018.06.25", "title": "Красимир Кирилов, областен управител на Добрич: До 29 юни осемте общински администрации в областта трябва да набележат мерки за предотвратяване разпространението на африканска чума по свинете"}
{"url": "http://www.focus-news.net/news/2018/06/25/2537896/zamestnik-ministar-valentin-yovev-shte-otkrie-seminar-za-ustoychiva-mobilnost-na-26-yuni.html", "text": "Утре – 26 юни, заместник-министърът на регионалното развитие и благоустройство Валентин Йовев ще открие семинар на тема “Разработване на транспортни услуги, адаптирани към нуждите на заинтересованите страни на съответната територия”. Това съобщиха от пресцентъра на министерството. Събитието ще се състои от 09:55 часа, във Френския институт в България (пл. „П. Славейков” №3), София.\r\nСеминарът в категория “Устойчива мобилност” е част от конкурса „Екообщина“, който цели да насърчи устойчивото развитие в българските градове.", "date": "2018.06.25", "title": "Заместник-министър Валентин Йовев ще открие семинар за устойчива мобилност на 26 юни"}
{"url": "http://www.focus-news.net/news/2018/06/25/2537895/varna-turnir-po-uskoren-shah-sabra-v-grada-uchastnitsi-ot-tsyalata-strana.html", "text": "Двадесет и второто издание на открития турнир по ускорен шах, организиран от ГЕРБ-Варна, събра във Варна участници от цялата страна и много любители на древната игра. Това съобщиха от пресцентъра на ПП ГЕРБ – Варна. 94 състезатели се включиха в надпреварата, която се проведе във Фестивалния и конгресен център. Освен представители на Варна и областта, в турнира взеха участие шахматисти от Бургас, Добрич, София, Пловдив, Силистра, Шумен, Карнобат. Сред тях имаше 3 международни майстори, 2 ФИДЕ майстори, 8 национални майстори. Победителите бяха отличени от организаторите на състезанието – народният представител и ръководител на ПП ГЕРБ-Одесос д-р Руслан Тошев и кметът на район „Одесос” Георги Недев, които са майстори на спорта и част от ръководството на „Българската федерация по шахмат 1928“. В награждаването на призьорите се включиха също общинският съветник от ГЕРБ Пейчо Бюлбюлев и зам.-кметът на централния варненски район Атанас Христов. Първото място спечели Пламен Гочев от Добрич. Втори е Валентин Панбукчиян. В призовата тройка се класира и още един участник от Добрич – Тома Киряков. Четвъртото място зае Лъчезар Йорданов, петото – Коста Ангелов, а шести остана Божидар Иванов. Сред младите таланти до 12 години победител е Мартин Димитров. Във възрастовата група до 14 години наградата спечели Калоян Вълчев. Призьорът сред старейшините е 69-годишният Душко Калчев, а Соня Пионова получи купата за най-добро представяне измежду дамите на турнира. Жребий определи и една специална награда, която този път отиде при Диян Димитров.", "date": "2018.06.25", "title": "Варна: Турнир по ускорен шах събра в града участници от цялата страна"}
{"url": "http://www.focus-news.net/news/2018/06/25/2537897/ekspeditsiya-na-natsionalniya-istoricheski-muzey-prouchva-taynstveniya-ostrov-sv-toma-kray-arkutino.html", "text": "Екип на Националния исторически музей под ръководството на проф. д-р Иван Христов завърши първия етап от археологическото проучване на древно светилище, селище и средновековен манастир разположени на остров Св.Тома в резервата „Ропотамо“. Това съобщиха от пресцентъра на НИМ. Спазвайки стриктно изискванията на Министерство на околната среда и водите бяха локализирани останките на древно тракийско селище от ранножелязната епоха, тракийски култови ями, римско селище от V- VI век и малък средновековен манастир, просъществувал в периода XII-XVI  век.\r\nРезултатите от разкопките ще обогатят базата данни за богатото културно наследство на резервата и ще бъдат основа за тяхното опазване и охрана. Със средства на Министерството на културата проучванията в района на Аркутино край Созопол ще продължат под вода, където екипът на проф. Христов ще изследва залят от водите на Черно море скален риф, който в древността е бил по всяка вероятност суша.", "date": "2018.06.25", "title": "Експедиция на Националния исторически музей проучва тайнствения остров Св. Тома край Аркутино"}
{"url": "http://www.focus-news.net/news/2018/06/25/2537881/premierat-boyko-borisov-razporedil-sam-izteglyaneto-na-zakonoproekta-za-balgarska-avtomobilna-kamara.html", "text": "Разпоредил съм на Станислав Иванов да изтегли законопроекта за Българска автомобилна камара. Това каза премиерът Бойко Борисов в Министерски съвет след среща с превозвачи, които протестират срещу законопроекта за Българска автомобилна камара, предаде репортер на Агенция „Фокус“. „Договорил съм се с колегите, някои от нещата, които считам за нередни, да се поправят“, посочи той. „В този законопроект, с който бях запознат, целта и мотивите бяха само едни - браншът да има камара, която във вид на неправителствена организация да съдейства, да дава предложения“, посочи премиерът. „Сега разбирам, че има детайли, които притесняват бранша и най-малко бих ги приел“, каза още Бойко Борисов.\r\nБиляна ИВАНОВА", "date": "2018.06.25", "title": "Премиерът Бойко Борисов: Разпоредил съм изтеглянето на законопроекта за Българска автомобилна камара"}
{"url": "http://www.focus-news.net/news/2018/06/25/2537898/stara-zagora-nad-80-mladi-futbolisti-uchastvat-v-yuventus-dzhuniar-kamp-v-stara-zagora.html", "text": "Второто издание на лицензирания тренировъчен лагер Ювентус джуниър камп на най-известния и успешен италиански футболен клуб „Ювентус” бе открито официално днес в Стара Загора. Участниците в лагера се събраха на тренировъчния терен на спортен комплекс „Берое“. Това съобщиха от Община Стара Загора.\r\nОфициалната церемония започна с програма на мажоретни състави и ансамбъл „Траянци“ от Центъра за подкрепа за личностно развитие към Община Стара Загора, както и с изпълнения на танцов състав „Тракийче“. \r\n„От името на кмета на Община Стара Загора Живко Тодоров Ви приветствам с добре дошли в нашия град, който е с хилядолетна история и дългогодишни традиции във футбола. Благодарим на организаторите за високата оценка на нашата спортна база. Пожелавам на всички млади футболисти да извлекат максимума от участието си в лагера. Надявам се, че те ще бъдат бъдещето на България във футбола“, каза при откриването Делян Иванов, секретар на Община Стара Загора. \r\nСтанислав Желязков, изпълнителен директор на Детска футболна академия „Комета“, благодари на Община Стара Загора за домакинството и на футболния гранд „Ювентус“  и пожела успешен старт на проявата. \r\nРъководителят на италианския треньорски екип  Рожина Миха каза, че второто му посещение в България започва добре и се надява догодина отново да е тук. \r\nВ лагера участват над 80 деца, половината от които са от Старозагорска област. Тук има и млади футболисти от Видин, София, Хасково и други градове от страната. \r\n„Очаквам да се забавлявам, да бъде весело, да се запозная с други деца. Надявам се да науча много от треньорите . „Ювентус“ е голям отбор, много пъти шампион на Италия, аз следя мачовете редовно“, сподели 13-годишният Любомир Митев от София. \r\nВторото издание на лицензирания лагер продължава до 29 юни и ще завърши с официално награждаване и треньорска конференция с участието на италиански и български футболни треньори. \r\nДнес ще се проведат две тренировки на стадиона, след което следват обяд, почивка и учебна видео-сесия за участниците в Ювентус джуниър камп.", "date": "2018.06.25", "title": "Стара Загора: Над 80 млади футболисти участват в Ювентус джуниър камп в Стара Загора"}
{"url": "http://www.focus-news.net/news/2018/06/25/2537894/radio-svobodna-evropa-makedoniya-blizo-chetiri-hilyadi-sa-uchastvali-v-protestite-sreshtu-imeto-v-solun.html", "text": "Около четири хиляди души са протестирали срещу договора за името между Гърция и Македония в неделя в Солун, предава македонското електронно издание Радио „Свободна Европа“.\r\nПовечето от демонстрантите, според македонската медия, са били представители на крайната десница и са носели транспаранти, на които е било написано „Политици – предатели“. \r\nСпоред твърденията на „Свободна Европа“, протестиращите са нападнали местните централи на партиите от управляващата коалиция в Гърция – „Коалицията на радикалната левица“ (СИРИЗА) и „Независимите гърци“ (АНЕЛ), което е принудило полицията да ги отблъсне с помощта на сълзотворен газ.\r\nПревод и редакция:", "date": "2018.06.25", "title": "Радио „Свободна Европа“ (Македония): Близо четири хиляди са участвали в протестите срещу името в Солун"}
{"url": "http://www.focus-news.net/news/2018/06/25/2537901/blagoevgrad-rayonnata-prokuratura-e-vnesla-v-sada-obvinitelen-akt-sreshtu-dvama-dushi-za-krazhba-na-loka-i-izpolzvane-na-falshivi-dokumenti-pred-notarius.html", "text": "Районна прокуратура-Благоевград е внесла за разглеждане в съда обвинителен акт срещу двама души за присвояване на чужд автомобил и използване на неистински официални документи пред нотариус. Това съобщиха за Радио „Фокус“-Пирин от Районната прокуратура. Единият обвиняем е осъждан за използване на чужд платежен документ и данни от него без съгласието на титуляра, за което му е било наложено наказание 1 година „лишаване от свобода“ с 3 годишен изпитателен срок. През 2016  година той е бил реабилитиран по право. В продължение на близо 7 години той живял на семейни начала с жена, като в началото на 2016 година са се разделили. През този периода приятелката му придобила лек автомобил на стойност 2500 лева, който бил ползван и от обвиняемия. След раздялата, обаче, всички документи за колата, включително и ключовете, останали у него. Въпреки опитите на жената да защити своята собственост, като отправяла молби към него да й върне нейното моторно превозно средство, тя винаги получавала отказ от негова страна. Освен това обвиняемият я заплашвал вербално. Вместо да върне лекия автомобил на пострадалата, обвиняемият демонстрирал присвоителното си намерение с оферта за продажба на същия в интернет с цена от 3 999 лева, и поставил върху него лепенка с обява.\r\nНа 13 септември 2016 година обвиняемият предал автомобила на другия обвиняем по делото, който работел като кредитен консултант в финансова институция. На следващия ден същият прехвърлил правото на собственост върху МПС на трето лице, който на свой ред разбрал за продажбата на „Пежо“-то от поставената на колата лепенка.\r\nПървият обвиняем, се снабдил с пълномощно и необходимите декларации, на които бил придаден вид, че са подписани от пострадалата и са нотариално заверени. Тези неистински официални документи, заедно с договора за покупко-продажба на МПС, удостоверяващи неговата представителна власт и правото на собственост върху лекия автомобил, той представил пред нотариус, който не се усъмнил в тяхната истинност.\r\nСделката била изповядана и „новият собственик“ регистрирал придобитата от него движима вещ по надлежен ред.\r\nОт заключението на съдебно-графическа експертиза, извършена в хода на досъдебното производство, се установява, че подписите положени в удостоверителните документи, представени пред нотариуса по време на сделката, не са положени от пострадалата.", "date": "2018.06.25", "title": "Благоевград: Районната прокуратура е внесла в съда обвинителен акт срещу двама души за кражба на лока и използване на фалшиви документи пред нотариус"}
{"url": "http://www.focus-news.net/news/2018/06/25/2537899/veliko-tarnovo-traktor-s-remarke-se-e-obarnal-na-okolovrastniya-pat-v-lyaskovets-dvizhenieto-v-rayona-e-zatrudneno.html", "text": "Трактор с ремарке, превозващ зърно, се е обърнал на околовръстния път в Лясковец. Движението в участък от улица „Оборище“ се осъществява в едната лента, съобщи слушател на Радио „Фокус“ – Велико Търново. На място все още няма екип на полицията. Данни за пострадали граждани няма. Колите се движат в лявата, свободна лента.\r\nЛуиза ТРАНЧЕВА", "date": "2018.06.25", "title": "Велико Търново: Трактор с ремарке се е обърнал на околовръстния път в Лясковец, движението в района е затруднено"}
{"url": "http://www.focus-news.net/news/2018/06/25/2537903/veliko-tarnovo-yasen-e-grafikat-za-rabota-na-detskite-gradini-v-grada-prez-letnite-mesetsi.html", "text": "Готов е графикът за работа на детските градини в старата столица през летните месеци. По традиция, половината от учебните заведения ще почиват през месец юли, а останалите – през август. Това съобщиха за Радио „Фокус” – Велико Търново от Дирекция „Образование, младежки дейности и спорт” при Община Велико Търново. През юли отворени ще бъдат градините  „Евгения Кисимова”, „Здравец”, „Соня”, „Иванка Ботева”, „Рада Войвода” и ДГ „Св. св. Кирил и Методий” с филиал „Слънчев дом”. През месец август малчугани ще приемат „Ивайло”, „Слънце”, „Първи юни”, „Райна Княгиня”, „Ален мак” и „Пролет”. От местната администрация уверяват още, че ръководителите на съответните детски градини трябва да осигурят оптимална натовареност на групите. По преценка на ръководителите в затворените заведения ще има дежурни учители.\r\nЛуиза ТРАНЧЕВА", "date": "2018.06.25", "title": "Велико Търново: Ясен е графикът за работа на детските градини в града  през летните месеци"}
{"url": "http://www.focus-news.net/news/2018/06/25/2537902/plovdiv-chetiri-avtomobila-sa-s-materialni-shteti-v-rezultat-na-dva-pozhara-v-kvartal-kyuchuk-parizh.html", "text": "Четири автомобила са с  материални щети в резултат на два пожара, горели снощи в квартал „Кючук Париж“ в Пловдви. Няма пострадали хора, а колите са с различни увреждания. Това съобщи за Радио „Фокус“ – Пловдив говорителят на Областната дирекция на МВР. Около 23.00 часа на тел. 112 е било съобщено, че горят два автомобила „Ауди“, паркирани в съседство на бул. „Македония“. Близо час по-късно сигнал бил подаден и за обхванати пламъци „Ауди“ и „Опел“ на ул. „Димитър Талев. Причините и обстоятелствата около пожарите се разследват. Образувани са досъдебни производства.\r\nВесела КРЪСТЕВА", "date": "2018.06.25", "title": "Пловдив: Четири автомобила са с материални щети в резултат на два пожара в квартал „Кючук Париж“"}
{"url": "http://www.focus-news.net/news/2018/06/25/2537904/kathimerini-aleksis-tsipras-e-v-london-za-da-tarsi-garantsii-za-liderstvoto-na-atina-na-balkanite.html", "text": "Министър-председателят на Гърция Алексис Ципрас е на тридневна визита в Лондон от понеделник, по време на която трябва да се срещне с колежката си Тереза Мей и председателят на местната Лейбъристка (работническа) партия Джереми Корбин, докато се опитва да представи Атина като достоен лидер на Балканите и да привлече инвестиционен интерес в страната, пише електронното издание на гръцкия вестник Kathimerini.\r\nВ понеделник Ципрас ще се срещне с Архиепископът на Тиатейра и Великобритания Григорий, а след това и с работещи в Обединеното кралство гръцки учени.\r\nЗа вторник са предвидени срещите му с Мей и Корбин, а в сряда, Ципрас ще говори в Лондонското бизнес училище.\r\nСпоред очакванията на „Катимерини“, премиерът ще се опита да укрепи ролята на Гърция като лидер на Балканския полуостров в светлината на договора за името на Македония и да привлече инвестиции в страната си след сделката за дълга с Еврогрупата, постигната миналата седмица.\r\nПревод и редакция:", "date": "2018.06.25", "title": "Kathimerini: Алексис Ципрас е в Лондон, за да търси гаранции за лидерството на Атина на Балканите"}
{"url": "http://www.focus-news.net/news/2018/06/25/2537885/premierat-boyko-borisov-zainteresovanite-strani-da-dovedat-zakonoproekta-do-tam-che-transportniyat-sektor-da-bade-uspokoen-i-distsipliniran.html", "text": "Изтегляте законопроекта, всички заинтересовани страни сядате в спокойна обстановка и го довеждате до там, че секторът да бъде успокоен и дисциплиниран. Това каза премиерът Бойко Борисов в Министерски съвет след среща с превозвачи, които протестират срещу законопроекта за Българска автомобилна камара, предаде репортер на Агенция „Фокус“. „Направете така, че контролът да е на 100% ефективен, без да има лобистка линия, по която да ни упрекват“, коментира премиерът. „Изключително съм недоволен, че с прокарваната линия Министерството на транспорта трябва да има съвещателен глас, не бих го допуснал. Принципалът и отговорникът за този сектор е министърът на транспорта. Лицензите се издават там“, обяви Бойко Борисов. „Не бих нарушил доверието, взимайки една или друга страна в спора“, каза още той.\r\nБиляна ИВАНОВА", "date": "2018.06.25", "title": "Премиерът Бойко Борисов: Заинтересованите страни да доведат законопроекта до там, че транспортният сектор да бъде успокоен и дисциплиниран"}
{"url": "http://www.focus-news.net/news/2018/06/25/2537905/burgas-v-zasedatelnata-zala-na-obshtinata-se-provede-preskonferentsiya-po-povod-predstoyashtite-muzikalno-poetichni-vecheri-v-pamet-za-emil-chakarov.html", "text": "В Заседателната зала на Община Бургас се проведе пресконференция по повод предстоящите музикално-поетични вечери в „Памет за Емил Чакъров”, Бургаски музикални празници „Емил Чакъров“ 2018 и 70-годишнината от рождението на Маестрото, предаде репортер на Радио „Фокус“-Бургас. Подробности за събитията  дадоха зам.-кметът Йорданка Ананиева, директорът на Държавна опера – Бургас Александър Текелиев и журналистът и телевизионен водещ Георги Тошев.\r\nЯнислава КРЪСТЕВА", "date": "2018.06.25", "title": "Бургас: В Заседателната зала на Общината се проведе пресконференция по повод предстоящите музикално-поетични вечери в „Памет за Емил Чакъров”"}
{"url": "http://www.focus-news.net/news/2018/06/25/2537906/pregled-na-mezhdunarodnite-novini-do-13-chasa-agentsiya-fokus.html", "text": "Второ земетресение разтресе Гърция в понеделник, този път трусът с магнитуд 4.2 беше в централната част северната провинция Македония, на около 30 километра източно от Солун, предава Източносредиземнорския сеизмологичен център (EMSC).\r\nЗеметресението се е случило в 11:21, а епицентърът на труса се е намирал на 5 км дълбочина.\r\nСлед това, три минути по-късно, в 11:24 е имало вторичен трус, чийто епицентър е бил на същата дълбочина.\r\nПо-рано сутринта, в 08:14, друго земетресение с магнитуд 5.4 разтресе околността на град Пилос в южната част на полуостров Пелопонес, като то също бе последвано от вторични и третични трусове.Агенция „Фокус“ припомня:\r\nПреди 40 години, на 21 юни 1978 година, голямо земетресение в Солун причинява сериозни разрушения и отнема живота на 49 души.\r\n***Македония ще получи покана за членство в НАТО на срещата на върха през юли, но нещата с Европейския съюз не са толкова прости, твърдят гръцки дипломатически източници, пише скопското електронно издание „МКД“.\r\n„Страната ви ще получи покана за членство в НАТО. Там ще бъде по-лесно. Генералният секретар на Алианса вече е информиран от гръцката страна, че няма да има проблеми, след като е постигнат договор за името, а днес (понеделник, 25 юни – бел. ред.) външният министър Никос Коцияс ще изпрати официално писмо. Според него, няма да има никакви проблеми, щом веднъж Договорът влезе в сила“, заяви същият източник пред „МКД“.\r\nСпоред информациите, не се очакват проблеми с ратификацията на договора в Гърция, където премиерът Алексис Ципрас ще осигури 151 депутата за приемането на договора в парламента.\r\nПроблемът със започването на преговорите, според източникът, е в липсата на готовност в самия Съюз и по-точно нежеланието на някои от страните-членки да отворят вратата за Македония. Но, както заяви източникът на македонското издание, това е свързано повече с Албания, отколкото с Македония.\r\n„Важно е двете страни да бъдат разделение и да се вземе решение на базата на заслугите и това, което е направено във всяка една от тях, според индивидуалното изпълнение на условията, а не в пакет“, допълва събеседникът.\r\nТова, което е важно, както оценява източникът, е да се използва широката международна подкрепа, с която разполага в момента македонския премиер Зоран Заев.\r\nИзданието смята, че Франция изглежда като най-голямата пречка в ЕС в момента и нейната позиция все още не е ясна. Посланикът на Франция в Скопие Кристиян Тимоние, в кратък коментар пред „МКД“, заяви, че в Париж все още текат дискусиите и че окончателната позиция ще бъде обявена от държавния глава Еманюел Макрон на Съветът на Европейския съюз в края на седмицата.\r\n*** Консервативната „Алтернатива за Германия“ продължава да увеличава популярността си за сметка на Блока (ХДС/ХСС) на Ангела Меркел, който пък продължава да губи избиратели, този път заради вътрешния конфликт във връзка с миграционната политика, пише електронното издание Politico.eu.\r\nСъгласно резултатите от анкетата, проведена от Emnid за Bild am Sonntag, 16% от запитаните 2336 души са изразили подкрепа за антисистемната формация, което е с 1% повече от миналата седмица и най-високия процент регистриран от „Алтернатива за Германия“ изобщо.\r\nЗа разлика от това, Съюза (ХДС/ХСС) загуби 2% от миналата седмица и вече има поддръжката на 31% от избирателите. Различията около плана на баварския лидер Хорст Зеехофер за по-строга миграционна политика предизвика конфликт между двете фракции, който заплашва да разруши десетилетния съюз и да доведе до разпадане на правителството.\r\nЗеехофер, който е и министър на вътрешните работи, в понеделник се е разбрал с Меркел да изчака предстоящата среща на върха на Европейския съвет и чак след това да пристъпи към реализация на плановете си за затягане на граничния контрол.\r\n*** Протестът срещу договора за името между Македония и Гърция в Солун завърши с малки инциденти пред централата на коалиционния партньор в гръцкото правителство АНЕЛ („Независимите гърци“), съобщиха местните медии, предава скопският телевизионен канал „Сител“.\r\nДемонстрацията бе организирана чрез „Фейсбук“ групата „Обединени македонци“ и участниците се съобразиха с призива да участват без партийна символика и да носят само гръцки знамена, уточнява македонската медия.\r\nПротестът започна от Бялата кула в центъра на Солун и продължи по улиците с подвиквания срещу правителството и скандирания „Македония е гръцка“.\r\nДемонстрантите се спряха пред консулството на Македония и американското посолство и продължиха към централите на СИРИЗА (Коалиция на радикалната левица) и АНЕЛ.\r\nПред сградата на АНЕЛ група маскирани лица нападнаха полицейските служители с камъни и дърва, а те им отговориха със сълзотворен газ. Инцидентът е бил кратък и след успокояването на страстите, протестът е продължил и завършил мирно там, където е започнал – пред Бялата кула.\r\nКакто предаде кореспондентът на МИА от Атина, в изявление пред гръцката информационна агенция АНА-МПА, един от петимата организатори е заявил, че хората са реализирали демократичното си право да изразят открито несъгласието си с договора от Преспа.\r\n„Нашата цел беше да заявим, че Солун не е съгласен с този договор“, заяви Димитрис Зиабезес, един от организаторите.\r\n*** Министър-председателят на Турция Бинали Йълдъръм заяви, че проведените в неделя избори са „повратна точка“ в историята на турската демокрация, пише електронното издание на турския ежедневник Yeni Safak.\r\nВ изказване пред огромната тълпа, събрала се пред централата на „Партията на справедливостта и развитието“ в столицата Анкара, Йълдъръм благодари на турския народ за това, че е упражнил правото си на глас.\r\n„Днес е празник за Турция. В този ден няма губещи, а 81 милиона победители“, добави той.\r\nСпоред думите на премиера, правата на всички граждани ще бъдат защитени. „Правата на турските граждани от 7 до 77 години са гарантирани. Всички трябва да са спокойни, че Турция ще продължи с по-силни демократически институции“.\r\nМинистър-председателят увери, че Турция ще постигне поставените цели за 2023 година и ще се стреми към реализирането на визиите за 2053 и 2071 година със стабилност и самочувствие.\r\n„Народът избра Реджеп Таийп Ердоган като първия президент в новата система с добродетел, воля и смелост и категоричен резултат“, продължи Йълдъръм, като отбеляза, че „Партията на справедливостта и развитието“ протяга ръка за ново обединение на народа, независимо от различията и че тя ще продължи своя „благословен поход“ с любов и ентусиазъм.\r\n„Президентската система с цялата и справедливост ще обхване цяла Турция и програмата за развитие бе одобрена от народа на тези избори“, добави той.\r\n***Президентът на Косово Хашим Тачи и сръбският му колега Александър Вучич се срещнаха в неделя в Брюксел в рамките на диалога за нормализация на отношенията между двете страни, който се провежда под шапката на Европейския съюз, пише базираното в Прищина албанско електронно издание Gazeta Express.\r\nСлед срещата, Тачи заяви, че срещата е била трудна, имайки предвид, че на нея са обсъждани проблеми, трупани в течение на 100 години. „Знам, че и двете страни ще спечелят от потенциално споразумение и се страхувам, че ако не постигнем договорка, защото ще навредим на европейското бъдеще, ще отложим европейското бъдеще и ще останем изолирани“, обясни той.\r\n„Не можем да останем жертви на горчивото минало и трябва да погледнем напред – към бъдещето на нашата страна и нашия народ“, продължи косовският държавен глава. „Това е подходящ момент и ако изпуснем тази възможност, това ще струва скъпо и на двете страни. Днес ние обсъдихме конкретни въпроси, обсъдихме варианти за това, как да продължим към финалната фаза на диалога и как да намерим решение на проблемите между двата народа. Живеем близко едни до други, познаваме се и искаме да изградим нормални взаимоотношения“, заключи Тачи.\r\n*** Световното първенство по футбол разпали национализма на Балканите, който и без това никога не е изгасвал изцяло. Последната спорна изява пристигна директно от албанската Футболна федерация, пише скопското електронно издание „МКД“.\r\nМедията припомня, че Швейцария победи Сърбия с 2:1, а головете отбелязаха Гранит Джака и Джердан Шакири, които ги отпразнуваха, изобразявайки летящ двуглав орел. Това предизвика въодушевление в албанските националисти и тревоги в останалите.\r\nМежду тези, които се зарадваха на действията на двамата швейцарски национали е и говорителката на Албанската футболна федерация Йоана Дервиши, която направи скандална изява пред местна телевизия в Прищина:\r\n„Това не беше нормална надпревара, това беше мач, с който можем да се гордеем. Албанските орли са скрити под прикритието, наречено Швейцария, но успяха да се издигнат и да полетят, като по този начин изпратиха послание на Сърбия, че се борим за мир, а не за война“, е заявила Дервиши.\r\n„Дълбоко в сърцето си вярвам, че един ден ще играем под едно знаме и че всички наши футболисти ще бъдат от Илирийския полуостров (Балканския – бел. ред.), от Албания, Македония и от Прешевската долина (албански политически термин, с който се обозначават две южни сръбски общини – Буяновац и Прешево, в които албанците са мнозинство – бел. ред.)“, добави още говорителката на Албанската футболна федерация.\r\n***Министър-председателят на Гърция Алексис Ципрас има намерение да се опита да раздели държавата от църквата чрез промени в Конституцията, което е част от по-широкия план за изтласкване на „Нова Демокрация“ още по-надясно в политическия спектър и завземане на центъра, научи електронното издание на гръцкия вестник Kathimerini.\r\nСъгласно информацията от източниците на вестника, Ципрас ще започне да реализира плана си за конституционна ревизия, включително разделяне на църквата от държавата, още в течение на следващия месец, преди очакваното предложение на СИРИЗА (Коалиция на радикалната левица), което трябва да бъде внесено в парламента през октомври.\r\nСъщите източници твърдят, че премиерът и съветниците му са наясно, че инициативата най-вероятно ще предизвика яростната реакция на гръцкото духовенство. Независимо от това, в партията усещат, че ще се справят с реакцията, както се е случило с църковната позиция по въпроса за името на Македония, когато правителството е изградило „функционални“ отношения с част от висшия клир.\r\nИзданието коментира, че конституционните промени и договора за името на Македония се оформят като двете основни точки на конфликт между левичарите от СИРИЗА и „Нова Демокрация“ преди изборите за Европейски парламент през пролетта на следващата година и спекулациите, че парламентарните избори, които по принцип трябва да са догодина на есен, може да се състоят по-рано.\r\nАвторът на „Катимерини“ смята, че Ципрас иска да спечели политически точки срещу своя съперник – лидерът на „Нова Демокрация“ Кириакос Мицотакис, който вече се изказа против отделянето на светската от духовната власт в Гърция.\r\nИнициативата, обяснява вестникът, ще бъде представена като „прогресивна“ и, като такава, премиерът очаква да получи подкрепата на лявоцентристкото „Движение за промяна“ или да го принуди да възприеме позицията на „Нова Демокрация“ и да рискува да бъде заклеймено като реакционно.\r\nМицотакис все още не е взел решение как ще се противопостави на плановете на Ципрас за конституционна ревизия, разбра „Катимерини“.\r\nСред възможностите му, според изданието, са да отхвърли диалога с правителството или да подкрепи определени предложения, с цел да ги пригоди за момента, когато „Нова Демокрация“ ще дойде на власт.\r\n*** Германската неправителствена организация Mission Lifeline, чийто кораб с повече от 240 африкански мигранти на борда не получи позволение да акостира в Италия, отговори на министъра на вътрешните работи на Италия, пише немската редакция на електронното издание The Local.\r\nСлед като Салвини написа коментар във Фейсбук, че НПО-то пренася „човешка плът“, от там отговориха: „Драги Матео Салвини, нямаме месо на борда, а само хора“.\r\n„Най-учтиво ви молим да дойдете и сам да се убедите, че това, което сме спасили от удавяне са хора, добре дошъл сте“, написаха от фондацията.\r\nКорабът на Mission Lifeline остана на котва западно от Малта с 239 души на борда, включително 14 жени и четири новородени бебета, които, както пише в изявлението на организацията, са спасени край брега на Либия.\r\nТе са получили храна и вода от Малта и медицински консумативи и одеяла, осигурени от други два подобни германски кораба – Sea-Eye и Sea-Watch, заяви говорителят на НПО-то Аксел Щейер.\r\nСега от организацията се надяват да се съединят с датския контейнеровоз Alexander Maersk, който пък има 113 мигранти на борда, качени в близост до Южна Италия.\r\nПо-големият товарен кораб може да обезпечи някаква защита на по-малкия Lifeline в случай на лошо време, докато корабът, пригоден за извозване на мигранти,  може да помогне с медицинското оборудване, с което разполага на борда, обясни Щейер.\r\n*** Политик от турската опозиционна „Добра партия“ (IYI) бе застрелян заедно с още двама души в хода на изборния ден в източната ни съседка, съобщиха от партията чрез „Туитър“, пише електронното издание на гръцкия вестник Protothema.\r\nСпоред информацията на турския вестник Yenicag, председателят на IYI в район Карачобан Сидик Думаз е застрелян по време на изборния процес в училище в град Копал.\r\nСъобщение от председателят на опозиционната „Народна републиканска партия“ за същия район Хусни Ийлан гласи: \r\n„24 официални лица от вътрешно министерство бяха пратени насам.\r\nНе приехме това и реагирахме.\r\nСлед това кандидат за депутат от (управляващата „Партия на справедливостта и развитието“) ПСР дойде, но ние не приехме и неговото присъствие.\r\n„В последствие стана сбиване и те използваха огнестрелно оръжие“, е написал Ийлан, според цитата на гърцката „Прототема“", "date": "2018.06.25", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/06/25/2537892/afp-opozitsionniyat-kandidat-muharem-inche-priema-rezultatite-ot-izborite.html", "text": "Основният съперник на Реджеп Таийп Ердоган в президентските избори Мухарем Инче заяви в понеделник, че приема резултатите от вота, според които настоящият държавен глава печели още на първи тур и го призова да бъде лидер на всички турци, предава AFP.\r\n„Приемам резултатите от изборите“, заяви кандидатът на кемалистката „Народна републиканска партия“, като добави, че Ердоган трябва „да представлява 80 милиона турци“ и му каза: „Сега вие сте президент на всички нас“.\r\nПревод и редакция:", "date": "2018.06.25", "title": "AFP: Опозиционният кандидат Мухарем Инче приема резултатите от изборите"}
{"url": "http://www.focus-news.net/news/2018/06/25/2537900/emsc-oshte-edno-zemetresenie-v-gartsiya-na-30-km-ot-solun.html", "text": "Второ земетресение разтресе Гърция в понеделник, този път трусът с магнитуд 4.2 беше в централната част северната провинция Македония, на около 30 километра източно от Солун, предава Източносредиземнорския сеизмологичен център (EMSC).\r\nЗеметресението се е случило в 11:21, а епицентърът на труса се е намирал на 5 км дълбочина.\r\nСлед това, три минути по-късно, в 11:24 е имало вторичен трус, чийто епицентър е бил на същата дълбочина.\r\nПо-рано сутринта, в 08:14, друго земетресение с магнитуд 5.4 разтресе околността на град Пилос в южната част на полуостров Пелопонес, като то също бе последвано от вторични и третични трусове.Агенция „Фокус“ припомня:\r\nПреди 40 години, на 21 юни 1978 година, голямо земетресение в Солун причинява сериозни разрушения и отнема живота на 49 души.\r\nПревод и редакция:", "date": "2018.06.25", "title": "EMSC: Още едно земетресение в Гърция – на 30 км от Солун"}
{"url": "http://www.focus-news.net/news/2018/06/25/2537909/kyustendil-124-godini-ot-rozhdenieto-na-dimitar-peshev-byaha-otbelyazani-v-grada.html", "text": "124 години от рождението на Димитър Пешев бяха отбелязани в Кюстендил, предаде репортер на Радио „Фокус” – Кюстендил. Годишнината беше отбелязана с поднасяне на венци пред паметника на Димитър Пешев на площад „Велбъжд”. Цветя бяха поднесени от кмета на Община Кюстендил Петър Паунов, от областния управител Виктор Янев, еврейски организации и граждани. Димитър Пешев е роден на 25 юни 1894 година в град Кюстендил. В политическата си кариера е известен със своята роля за спасяването на българските евре. Пешев е почетен гражданин на Израел, а през 1997 година получава посмъртно най-високия български орден „Стара планина“. Удостоен е със званието „Почетен гражданин на Кюстендил“ през 1997 година.\r\nВенцеслав ИЛЧЕВ", "date": "2018.06.25", "title": "Кюстендил: 124 години от рождението на Димитър Пешев бяха отбелязани в града"}
{"url": "http://www.focus-news.net/news/2018/06/25/2537907/burgas-prodalzhava-priemat-na-dokumenti-za-filiala-na-natsionalnata-hudozhestvena-akademiya-v-grada.html", "text": "Желаещите да кандидатстват във филиала на Националната художествена академия (НХА) в Бургас може да подават необходимите документи за това до 28 юни. Това съобщиха от пресцентъра на Общината. Документите се предоставят в София, НХА, ул. „Шипка“ 1, където ще се проведат и приемните изпити. При попълването на заявленията кандидатите трябва да отбележат желанието си за обучение в бургаския филиал и предпочитаната специалност.", "date": "2018.06.25", "title": "Бургас: Продължава приемът на документи за филиала на Националната художествена академия в града"}
{"url": "http://www.focus-news.net/news/2018/06/25/2537912/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слабо натоварен. Екип на „Гранична полиция” извършва проверки край село Гърляно.\r\nВенцеслав ИЛЧЕВ", "date": "2018.06.25", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/06/25/2537908/zamestnik-ministar-predsedatelyat-tomislav-donchev-shte-otkrie-balgaro-yaponski-biznes-forum-na-26-yuni.html", "text": "Заместник министър-председателят Томислав Дончев ще открие Българо-японски бизнес форум, на който ще присъстват над 30 японски компании от различни икономически сектори, членове на Японската агенция за външна търговия (ДЖЕТРО). Това съобщиха от правителствената информационна служба. В рамките на форума заместник-министърът на икономиката Александър Манолев и японският посланик в България Н. Пр. Масато Ватанабе ще подпишат съвместен документ, с който ще се създаде Японски бизнес форум - нова платформа за делово сътрудничество между двете държави.\r\nПредставителите на ДЖЕТРО ще посетят България в периода 25-27 юни 2018 г. Мисията им е продължение на постигнатите договорености за задълбочаване на икономическото сътрудничество между двете страни по време на официалното посещение на министър-председателя на Япония г-н Шиндзо Абе в България през януари 2018 г. и потвърдени по време на визитата на вицепремиера Дончев в Япония през февруари 2018 г.\r\nВ рамките на своето посещение в България представителите на японските компании ще проучат възможностите за бизнес и инвестиции в България, ще посетят производствени бази в София и Пловдив, които са пример за успешен бизнес в страната, и ще проведат срещи с представители на българския бизнес за установяване на директни контакти и стартиране на съвместни проекти.\r\nСъбитието започва ще се проведе от 09.30 ч. на 26 юни (вторник) в хотел „Хилтън“ в София.", "date": "2018.06.25", "title": "Заместник министър-председателят Томислав Дончев ще открие Българо-японски бизнес форум на 26 юни"}
{"url": "http://www.focus-news.net/news/2018/06/25/2537910/zam-predsedatelyat-na-gerb-tsvetan-tsvetanov-razgovarya-s-generalniya-sekretar-na-enp-antonio-lopes-isturis.html", "text": "Председателят на ПГ на ГЕРБ и заместник-председател на партията Цветан Цветанов разговаря в Брюксел с генералния секретар на ЕНП Антонио Лопес Истурис. Това съобщиха от пресцентъра на ПП ГЕРБ. На двустранната среща двамата обсъдиха политическата ситуация в България и Европа и приоритетите за предстоящите догодина европейски избори.\r\n\"Дългият опит, който има Бойко Борисов в срещите на европейските лидери, му позволява да бъде добър балансьор между различните позиции, свързани с проблемите на миграцията\", каза по време на срещата Антонио Лопес Истурис. \r\nГенералният секретар на ЕНП и Цветан Цветанов се обединиха около мнението, че миграцията и кохезионната политика са сред най-важните теми, по които трябва да се вземат правилни решения, за да се неутрализират популистките течения, които не могат да предложат устойчиви решения.\r\nАнтонио Лопес оцени високо работата на българските евродепутати от ГЕРБ, като отбеляза дейността им по редица сериозни досиета. Той поздрави премиера Бойко Борисов за успешното председателство на Съвета на ЕС, като подчерта, че българското правителство е получило висока оценка от европейските лидери, включително и от опозицията.\r\nЦветан Цветанов участва в Срещата на върха на председателите на парламентарни групи от ЕНП в националните парламенти, която се провежда в Европейския парламент в Брюксел. Тя е посветена на следващия европейски бюджет, на сигурността на границите, киберсигурността и борбата с тероризма в Европа.", "date": "2018.06.25", "title": "Зам.-председателят на ГЕРБ Цветан Цветанов разговаря с генералния секретар на ЕНП Антонио Лопес Истурис"}
{"url": "http://www.focus-news.net/news/2018/06/25/2537911/kyustendil-nablyudava-se-uvelichavane-v-broya-na-obrazuvanite-i-razgledanite-dela-v-administrativniya-sad-v-grada.html", "text": "Наблюдава се увеличаване в броя на образуваните и разгледаните дела в Административен съд – Кюстендил. Това съобщи пред журналисти новият председател на съдебната институция Иван Демиревски, предаде репортер на Радио „Фокус” – Кюстендил. До 20 юни 2018 година в Административен съд – Кюстендил са образувани общо 452 броя дела, от които административните дела са 279 броя, а касационни дела са 173 броя. От предходния период са останали висящи общо 201 броя дела. От общия брой дела за разглеждане 653  към момента са свършени 456 дела или 70% от общия брой. За сравнение за същия период на 2017 година са образувани 407 дела, от които административни дела са 181 броя, а касационни дела са 226 броя. От общия брой дела за разглеждане 606 са били свършени 374 брой дела или 62%. \r\n„От общия брой административни дела, които съдът разглежда като първа инстанция  – 432,  най-много са делата по исковите производства по АПК – общо 90 броя, от които новообразувани  са 60 броя  и 30 броя са останали от предходен период,  като свършени от тях са 47 дела и остават висящи 43 дела. На второ място са делата по жалби по Закона за държавния служител, Закона за МВР, Закона за отбраната и въоръжените сили и Закона за съдебната власт – общо 58 броя, от които новообразувани  са 44 броя и 14 броя са от предходен период. Свършени са 41 дела и остават висящи 17 дела. На трето място са делата по жалби срещу подзаконови нормативни актове – общо 50 броя, от които новообразувани  са 34 броя и 16 броя са от предходен период”, каза Иван Демиревски. По думите му извън описаните съдебни производства по отделните материални закони, в общия брой административни дела се включват и такива, образувани по жалби по нормативни актове, които възлизат общо на 105 броя, като новообразувани са 59 дела и висящи от предходен период са 45 дела.\r\nПо думи на Демиревски се наблюдава устойчива тенденция за увеличаване на исковите производства от страна на задържани лица и лишени от свобода. Основно има увеличаване на исковите производства по глава единадесета по Административнопроцесуалния кодекс. Освен исковете с правно основание, с които е сезиран съдът от лица, изтърпяващи наказания, е създаден специален правен режим за обезщетяване на вредите, причинени на лишени от свобода и задържани под стража, от специализираните органи по изпълнение на наказанията в резултат на нарушения на забраната за изтезания, на жестоко, нечовешко и унизително отношение. „Предявените искове в преобладаващата си част са срещу ГД ”Изпълнение на наказанията” към Министерство на правосъдието и се претендира присъждане на обезщетение за неимуществени вреди, причинени от актове, действия и бездействия на затворническата администрация. Особеност на исковете  са  оплакванията за дискриминационно отношение във връзка със защитените признаци по Закона за защита от дискриминация, обосноваващи искане за установяване на дискриминация и за присъждане на обезщетения за вреди, които ищците предявяват заедно с претенциите  за  обезщетение на вреди”, каза Иван Демиревски. По думите му има уважени искове, но сумите не са големи. Става въпрос суми между 500 и 1000 лева, а претендиралите обезщетения по този вид дела са в размер от 10 000 до 50 000 лева.\r\nВенцеслав ИЛЧЕВ", "date": "2018.06.25", "title": "Кюстендил: Наблюдава се увеличаване в броя на образуваните и разгледаните дела в Административния съд в града"}
{"url": "http://www.focus-news.net/news/2018/06/25/2537914/mkd-makedoniya-albantsite-otnovo-iskat-makedonskoto-ministerstvo-na-otbranata.html", "text": "Председателят на албанската етническа македонска партия „Демократически съюз за интеграция (ДСИ) Али Ахмети е изразил увереност пред президента и премиера на Косово Хашим Тачи и Рамуш Харадинай, в хода на срещите им на 29 май, че македонските албанци са готови за близко сътрудничество с Косово за разширяване на влиянието на албанския фактор, пише скопското електронно издание „МКД“ в материал, представен без редакторска намеса.\r\nВ сянката на актуалните оценки за \"значимостта\" на споразумението от Нивици и многото резерви относно осъществяването на промяната в името на Македония, от дипломатическите среди в Брюксел друга информация за съдържанието на неформалната част от разговорите на албанските лидери от Македония и Косово в Прищина.\r\nИ покрай оценките, че договорът между Зоран Заев и Алексис Ципрас ще значи много за сигурността в региона, някои в този район явно мислят иначе. Тъкмо тези въпроси от сферата на отбраната и сигурността са били засегнати на срещите в косовската столица. Разбра се, че част от тези въпроси са били свързани с духа на договореното в „Тиранската платформа“, още една година преди изборите в Македония.\r\nСпоред дипломатическите извори в Брюксел, на срещите с Тачи и Харадинай Ахмети е изразил увереност, че македонските албанци са подготвени за близко сътрудничество с Косово по отношение на разширяването на влиянието на албанския фактор и реализиране на политическите интереси от „Тиранската платформа“, а част от това е и обединение на албанските територии в региона.\r\nНа тези срещи Ахмети е заявил, че е готов да даде по-сериозна помощ за организирането на косовската армия, за разработване на взаимни тренировъчни програми за прилагане на методи за провеждане на специални операции на бившите бойци от АНО (Армията за национално освобождение, която води война срещу македонското правителство през 2001-а година – бел. ред.), както и при доставката на военна техника и оръжие за Прищина. Освен това е станало ясно, че всички действащи лица  ще получат логистична поддръжка от американската база в Косово „Бондстийл“, твърдят източниците на „МКД“.\r\nЦелта на тези приготовления е да се засили косовската армия заради все по-честите информации за възможна интервенция на сръбската армия в Косово.\r\nНа домашен терен, сътрудничеството на Ахмети с косовските албанци ще бъде представено като част от реализацията на програмата на ДСИ. Тези активности само засилват позицията на актуалния лидер на албанската партия преди изборният конгрес на ДСИ през лятото, когато делегатите трябва да изберат дали да гласуват за още един мандат на настоящия председател, или да изберат нов лидер.\r\nСледващият ход трябва да бъде ново получаване на поста министър на отбраната от човек на ДСИ (досега военни министри бяха Талат Джафери и Фатмир Бесими), което ще допринесе за по-лесно прилагане на цялата логистика за Косово и добиване на разрешение за използване на армията във вътрешни конфликти. По този начин ролята на Георги Иванов, върховен главнокомандващ на Армията на Република Македония, би била сведена до минимум.\r\nАко се проследи прецизно това, което е договорено в „Тиранската платформа“ и това, което е реализирано досега, може спокойно да се каже, че прилагането на договора от Тирана върви с голям процент на успешност. Поне засега.\r\nПревод и редакция:", "date": "2018.06.25", "title": "„МКД“ (Македония): Албанците отново искат македонското Министерство на отбраната"}
{"url": "http://www.focus-news.net/news/2018/06/25/2537913/blagoevgrad-bez-problemi-se-osashtestvyava-preminavaneto-prez-gkpp-kulata-promahon.html", "text": "Без проблеми се осъществява преминаването през ГКПП „Кулата-Промахон“ за всички превозни средства. Това съобщиха за Радио „Фокус“-Пирин от „Гранична полиция“. Нормално интензивен е трафикът и в двете посоки на ГКПП „Илинден-Ексохи“, както и на останалите пунктове на границата с Гърция.\r\nНатали СТЕФАНОВА", "date": "2018.06.25", "title": "Благоевград: Без проблеми се осъществява преминаването през ГКПП „Кулата-Промахон“"}
{"url": "http://www.focus-news.net/news/2018/06/25/2537915/zamestnik-predsedatelyat-na-gradskiya-savet-na-bsp-sofiya-marin-penkov-i-obshtinskiyat-savetnik-alyosha-dakov-shte-provedat-priemna-za-grazhdani.html", "text": "На 26 юни, от 15.00 до 17.00 часа, заместник-председателят на Градския съвет (ГС) на БСП – София Марин Пенков и общинският съветник Альоша Даковще бъдат на разположение на софиянци в постоянната приемна на столичната организация на партията на ул. \"Леге\" №10, етаж 1. Това съобщиха от пресцентъра на ГС на БСП - София. Желаещите може да се запишат предварително на телефон 02/987 20 86.", "date": "2018.06.25", "title": "Заместник-председателят на Градския съвет на БСП – София Марин Пенков и общинският съветник Альоша Даков ще проведат приемна за граждани"}
{"url": "http://www.focus-news.net/news/2018/06/25/2537917/sport-stroitelstvoto-na-stadion-hristo-botev-v-plovdiv-zapochva-prez-oktomvri.html", "text": "Още през тази година ще започне изграждането на стадион „Христо Ботев“ в Пловдив, като строителните дейности трябва да започнат през месец октомври. Спонсорът на пловдивския Ботев Георги Самуилов е потвърдил на среща с привържениците на отбора, че вече са осигурени необходимите средства и още на 1 юли ще спортният комплекс ще бъде огледан от специалисти, които ще оценят състоянието му. Миналата седмица между управата на Пловдив и ръководството на Ботев бе подписан анекс към договора за концесия на стадиона, според който строителните дейности трябва да бъдат завършени до 2022 година.", "date": "2018.06.25", "title": "Спорт: Строителството на стадион „Христо Ботев“ в Пловдив започва през октомври"}
{"url": "http://www.focus-news.net/news/2018/06/25/2537920/zam-predsedatelyat-na-gerb-tsvetan-tsvetanov-v-bryuksel-protsesat-po-dogovaryaneto-na-evropeyskiya-byudzhet-tryabva-da-bade-priklyuchen-predi-izborite-dogodina.html", "text": "Изключително важно е новият европейски бюджет да не намали средствата за Общата селскостопанска политика и за кохезионната политика и да отдели достатъчно пари за политики за младежите. Това каза в Брюксел председателят на ПГ на ГЕРБ и заместник-председател на партията Цветан Цветанов, съобщиха от пресцентъра на ПП ГЕРБ. В белгийската столица Цветанов и евродепутатът Естер Де Ланге съпредседателстват 27-ата среща на върха на председателите на ПГ от ЕНП в националните парламенти. Срещата е посветена на Многогодишната финансова рамка след 2020 година, сигурността на границите, борбата с тероризма и киберсигурността.\r\nПо отношение на европейския бюджет Цветан Цветанов подчерта, че процесът по договарянето трябва да бъде приключен преди европейските избори догодина, за да не стане жертва на популистки аргументи по време на кампанията. \r\nВъв форума участват и заместник-председателят на ЕИБ Александър Щуб, европейският комисар за сигурност Джулиян Кинг, евродепутатът от ГЕРБ/ЕНП Андрей Новаков, който е и заместник-координатор за регионалното развитие, други евродепутати и депутати от националните парламенти.\r\nСледобедната сесия ще бъде посветена на сигурността. Участниците в срещата на върха ще обсъдят и европейските избори с директора на кампанията на ЕНП Дара Мърфи.", "date": "2018.06.25", "title": "Зам.-председателят на ГЕРБ Цветан Цветанов в Брюксел: Процесът по договарянето на европейския бюджет трябва да бъде приключен преди изборите догодина"}
{"url": "http://www.focus-news.net/news/2018/06/25/2537921/plovdiv-7-200-kasa-tsigari-bez-banderol-sa-izzeti-ot-doma-na-21-godishna-zhena.html", "text": "7 200 къса цигари без бандерол са иззети от дома на 21-годишна жена на на ул. „Кипарис“. Това съобщиха от ОДМВР-Пловдив. Срещу жената е образувано бързо производство за престъпление с акцизни стоки. С полицейска заповед тя е била задържана за срок до 24 часа. Случаят е докладван в районната прокуратура.", "date": "2018.06.25", "title": "Пловдив: 7 200 къса цигари без бандерол са иззети от дома на 21-годишна жена"}
{"url": "http://www.focus-news.net/news/2018/06/25/2537916/evropeyskata-komisiya-dava-start-na-programata-v-oblastta-na-tsifrovite-tehnologii-za-zapadnite-balkani.html", "text": "На Цифровата асамблея, която се открива днес в София, Европейската комисия (ЕК) стартира програмата в областта на цифровите технологии за Западните Балкани. Това съобщиха от Представителството на ЕК в България. С нея се цели да се подкрепи преходът на региона към цифрова икономика и да се направят достъпни за всички негови граждани ползите от цифровия преход — например ускорен икономически растеж, повече работни места и по-добри услуги. \r\nМария Габриел, комисар по въпросите на цифровата икономика и цифровото общество, заяви: Цифровото пространство по определение няма граници, то обхваща региони и континенти. Целта на днешната Цифрова асамблея, на която даваме старта на Програмата в областта на цифровите технологии за Западните Балкани, като продължаваме да следваме ясния ангажимент, заявен от лидерите на ЕС в декларацията за подкрепа, подписана в София на 17 май. Целта на събитието е да се гарантира, че гражданите на региона на Западните Балкани могат в пълна степен да се възползват от предимствата на бързото и неизбежно цифрово преобразуване на света. Участието в Програмата в областта на цифровите технологии ще гарантира, че гражданите разполагат с необходимите умения, за да посрещнат потребностите на новата икономика, и ще спомогне за модернизацията на публичната администрация, повишаването на нивото на киберсигурността, разширяването на свързаността, подобряването на стопанския климат, както и ще гарантира, че гражданите разполагат с необходимите умения, за посрещнат нуждите на новата икономика. \r\nКомисията и министрите от шест партньори от Западните Балкани — Албания, Босна и Херцеговина, Косово, Черна гора, Бившата Югославска република Македония и Сърбия — се ангажират да: \r\n-\tИнвестират в широколентовата свързаност; \r\n-\tУвеличават нивото на киберсигурността, доверието и цифровизирането на промишлеността; \r\n-\tУкрепват цифровата икономика и общество ;\r\n-\tСтимулират научноизследователската дейност и иновациите.", "date": "2018.06.25", "title": "Европейската комисия дава старт на програмата в областта на цифровите технологии за Западните Балкани"}
{"url": "http://www.focus-news.net/news/2018/06/25/2537919/atanas-zafirov-bsp-ne-e-dramatichno-da-zagubim-dvama-deputati-po-dobre-da-zapazim-chistotata-si-kakto-obeshtahme-na-poveche-ot-1-mln-balgarski-izbirateli.html", "text": "Не е драматично БСП да загуби двама депутати - по-добре да запазим чистотата си, както обещахме на повече от 1 млн. български избиратели. Това каза пред журналисти Атанас Зафиров, член на Изпълнителното бюро на БСП във връзка с изключването на ЗС „Александър Стамболийски“ от коалиция „БСП за България“ и съдбата на двамата депутати Спас Панчев и Димитър Георгиев, предаде репортер на Агенция „Фокус“.  Атанас Зафиров обясни, че съдбата на двамата народни представители Спас Панчев и Димитър Георгиев ще бъде обсъдена на заседание на парламентарната група. „Нашият призив на участниците в днешното съвещание беше категорично, че най-морално е да напуснат своите постове в Народното събрание“, коментира Зафиров. Според него винаги, когато БСП вдига проценти се правят опити този ръст да бъде спрян. Той припомни, че днес на съвместно заседание на коалиционния съвет на „БСП за България“, ръководството на парламентарната група и Изпълнителното бюро на БСП е взето решение за изключване от състава на коалицията на ЗС „Александър Стамболийски“. „Това е в съответствие с чл. 22 от коалиционния договор и във връзка с взетото от техен конгрес решение за самостоятелно явяване на избори. Категорично не сме съгласни с изказаното становище от председателя на ЗС „Александър Стамболийски“, че БСП и коалицията трябва да търсят компромиси с управляващата коалиция. Това не е нещо ново, тъй като е факт, че в страната в определени общини съветниците на ЗС „Александър Стамболийски“ работят и подкрепят заедно с ГЕРБ и подкрепят техните мнозинства“, каза Зафиров. Той даде пример с общините Пловдив, Видин, Тунджа, Средец, Созопол. По думите му някъде дори тази тяхна подкрепа осигурява и необходимото мнозинство на ГЕРБ в съответните общински съвети. \r\nДеница КИТАНОВА", "date": "2018.06.25", "title": "Атанас Зафиров, БСП: Не е драматично да загубим двама депутати - по-добре да запазим чистотата си, както обещахме на повече от 1 млн. български избиратели"}
{"url": "http://www.focus-news.net/news/2018/06/25/2537923/pazardzhik-natovaren-e-trafikat-v-tsentralnata-chast-na-grada.html", "text": "Натоварен е трафикът в централната част на Пазарджик и по входовете и изходите на града, предаде репортер на Радио „Фокус” – Пазарджик. Най-интензивно е движението в района на градския пазар и по булевардите „България” и „Христо Ботев”, както и по улиците „Пловдивска”, „Цар Иван Шишман” и „Княгиня Мария Луиза”. Засилен е трафикът и по улиците около пешеходната зона,. Струпване на автомобили има и в района на моста на река Марица, а също и по околовръстния път в посока Пловдив. В града пътните настилки са сухи, няма затворени улици.\r\nРадослава МУРДЖЕВА", "date": "2018.06.25", "title": "Пазарджик: Натоварен е трафикът в централната част на града"}
{"url": "http://www.focus-news.net/news/2018/06/25/2537918/dobrich-pevitsata-vyara-panteleeva-i-zhurnalistat-georgi-toshev-sashto-podkrepiha-narodno-chitalishte-dobrich-2017-g-za-predostavyane-na-sgrada.html", "text": "Певицата Вяра Пантелеева и журналистът Георги Тошев също подкрепиха Народно читалище „Добрич – 2017 г.“ за предоставяне на сграда, предаде кореспондентът на Радио „Фокус”. В отворено писмо до областния управител Красимир Кирилов певицата и ръководител на Вокална група „Мики Маус“ заявява: „Предоставяйки сградата на училището за нуждите на читалището, вие ще дадете възможност отново една сграда да заработи и оживее в името на децата, в името на бъдещото и в името на духовността. Децата имат нужда от място, в което да се събират, развиват и усмихват. Една сграда седи пуста, а е създадена именно за децата и тяхното бъдеще. Предоставяйки тази необитаема сграда, вие ще дадете бъдеще на изкуството и ще дадете смисъл и посока на много дечица, на самодейци, творци, танцьори, артисти, ще създадете място, в което хората да намират спасение, в този не толкова духовно извисен свят“. Писмото е адресирано и до общинските съветници на Добрич. \r\nВ отворено писмо до областния управител и общинските съветници журналистът и член на Обществения съвет на читалището Георги Тошев заявява: „Град като Добрич има нужда от разпространение на културно-просветна дейност. Работата на Народно читалище “Добрич - 2017” е пример как с добра воля и професионализъм може да се върши полезна дейност. Но не може да се кара само на ентусиазъм! Обръщам се към вас с молба да подкрепите Народно читалище “Добрич - 2017” като предоставите за дейността му обезлюдената сграда на училище “СОУ Дора Габе” в града. По този начин дейността му ще се разрасне. Вашето благородно решение може да превърне читалището в Градски културен център, който чрез различни платформи и програми да работи за подобряване нивото на грамотност и духовно развитие на талантливи деца и млади хора. Вярвам, че вашето решение ще разгърне художествено-творческата и библиотечна дейност в града. А от това ще спечелят различни генерации жители на Добрич. Мисията на българските народни читалища е с дълголетна традиция. Продължете я! Искрено вярвам, че вие имате воля да съграждате и развивате вашия град. Добрич е не само инфраструктура, но и духовно пространство, което с вашето решение може да превърнете в културен център. Народно читалище “Добрич – 2017“ може да ви бъде пълноценен партньор в трудната, но благородна мисия“. На утрешното редовно заседание на Общинския съвет на Добрич като 13-та точка фигурира предложение за учредяване на безвъзмездно право на ползване върху част от имот – частна общинска собственост, на Народно читалище “Добрич – 2017“. На предходното заседание не се стигна до решение. \r\nЖулиета НИКОЛОВА", "date": "2018.06.25", "title": "Добрич: Певицата Вяра Пантелеева и журналистът Георги Тошев също подкрепиха Народно читалище „Добрич – 2017 г.“ за предоставяне на сграда"}
{"url": "http://www.focus-news.net/news/2018/06/25/2537928/sofiya-politsai-razkriha-izvarshitel-na-krazhba-na-bezalkoholni-napitki-ot-mikrobus-v-slivnitsa.html", "text": "Полицаи от РУ- Сливница разкриха извършител на кражба от микробус. Това съобщиха от пресцентъра на ОДМВР-София. Работата по случая започнала след подаден сигнал за извършена кражба на безалкохолни напитки от микробус, паркиран с незаключени врати в Сливница. Служителите на реда провели оперативно- издирвателни действия, в хода които установили извършителя на престъпното посегателство. Отнетите от 32- годишния мъж напитки също са намерени и иззети. Материалите по случая са изпратени в районната прокуратура.", "date": "2018.06.25", "title": "София: Полицаи разкриха извършител на кражба на безалкохолни напитки от микробус в Сливница"}
{"url": "http://www.focus-news.net/news/2018/06/25/2537922/dobrich-v-balchik-se-sastoya-rabotna-sreshta-na-predstaviteli-na-lovni-sdruzheniya-po-povod-razprostranyavashtata-se-zarazna-bolest-po-svinete-v-rumanskiya-okrag-tulcha.html", "text": "В Балчик се състоя работна среща на представители на ловни сдружения по повод разпространяващата се заразна болест по свинете в румънския окръг Тулча. Това съобщи Таня Димитрова, експерт „Връзки с обществеността“ в Североизточно държавно предприятие (СИДП) - Шумен, предаде кореспондентът на Радио „Фокус” – Варна. Над 30 председатели на ловни дружини от сдруженията „Калиакра-гр. Каварна“, „Шабла-гр. Шабла“ и „Зеленика-с. Българево“ са взели участие в организираната от СИДП и ИАГ (Изпълнителна агенция по горите) в Балчик среща, свързана с изпълнението на мерките за предотвратяване разпространението на африканска чума по дивите свине. На събирането са присъствали директорът на Регионална дирекция по горите (РДГ) - Варна инж. Тодор Гичев, експертът по лова на дирекцията инж. Димитър Тодоров, инж. Тервел Стефанов, експерт по лова в СИДП, зам.-директорът на Държавно ловно стопанство (ДЛС)-Балчик инж. Гергана Керезова, инж. Живко Димитров от стопанството и д-р Щерионова от Регионалната ветеринарна служба. По време на срещата експертите са обяснили на ловците, че популацията на дивата свиня трябва да се намали драстично, като през тази година ограничения за броя на отстреляните свине няма да има. Няма да се ограничава и броя на издадените разрешителни за групов лов при този вид дивеч. Председателите на дружините са подкрепили това, което се предлага. Те са отбелязали, че индивидуалният лов е доста труден в момента, заради жътвата, но ловците по места ще направят всичко възможно, за да намалят популацията на дивите свине. В момента в полето има доста земеделци, заради жътвата.  Има и много хора, които събират трюфели. Необходима е бдителност при всяко излизане, но въпреки всичко ще се ловува, това е заявил един от участниците в срещата. Ловците са отбелязали, че в района на Шабла дивите прасета в момента са покрай бреговете на Дуранкулашкото и Шабленското езеро, които са защитени територии и там не винаги може да се ловува. Поет е ангажимент да се провери дали е възможно и там да се проведе лов. Д-р Щерионова е припомнила на ловците как се взимат проби от убитите животни, кои са признаците, по които се откриват вече заразените, как се пренася вируса и по какъв начин заразата може да се прехвърли на големи разстояния чрез храна, други животни и т.н. „Срещата с ловците идва в един важен за всички ни момент. От африканската чума ни делят незначителни за това заболяване километри и мерките, които трябва да предприемем, не търпят отлагане. Благодаря на ловните сдружения за отзивчивостта им, за подкрепата и затова, че веднага след срещата решиха какво и как трябва да се направи, за да изпълним набелязаната цел“, това е  коментирал зам.-директорът на ДЛС-Балчик инж. Гергана Керезова.\r\nЖулиета НИКОЛОВА", "date": "2018.06.25", "title": "Добрич: В Балчик се състоя работна среща на представители на ловни сдружения по повод разпространяващата се заразна болест по свинете в румънския окръг Тулча"}
{"url": "http://www.focus-news.net/news/2018/06/25/2537925/api-dvizhenieto-po-okolovrastniya-pat-na-sofiya-lyulin-novi-iskar-v-rayona-na-lyulin-se-osashtestvyava-v-edna-lenta-poradi-ptp.html", "text": "Движението по околовръстния път на София - Люлин - Нови Искър в района на Люлин се осъществява в една лента, поради ПТП. Това съобщиха от пресцентъра на Агенция „Пътна инфраструктура“. На място има полиция и контролира движението.", "date": "2018.06.25", "title": "АПИ: Движението по околовръстния път на София - Люлин - Нови Искър в района на Люлин се осъществява в една лента, поради ПТП"}
{"url": "http://www.focus-news.net/news/2018/06/25/2537926/veliko-tarnovo-nad-500-sastezateli-ot-35-darzhavi-shte-vzemat-uchastie-v-evropeyskoto-parvenstvo-po-sportno-orientirane-v-grada.html", "text": "Над 500 състезатели от 35 държави ще вземат участие в Европейското първенство по спортно ориентиране за юноши и девойки до 18 години във Велико Търново. Това съобщи на пресконференция главният секретар на състезанието Григор Караиванов, предаде репортер на Радио „Фокус” – Велико Търново. Той подчерта, че градът за първи път е домакин на форум от такъв ранг. Първенството стартира на 28 юни и ще продължи до 1 юли. Като в този период ще се проведат три международни старта по спортно ориентиране – спринт, дълга и щафетна дистанция. Състезателите ще бъдат разделени в четири основни възрастови групи – момичета до 16 години, момчета до 16 години, девойки до 18 години и юноши до 18 години. Очаква се в състезанията участие да вземат и представители на спортни клубове, освен от европейски държави, също така и от САЩ, Нова Зеландия и Австралия. Организатори на международната проява са местния клуб СКО „Трапезица 1954” – Велико Търново, съвместно с Българската федерация по ориентиране, Община Велико Търново, Община Елена, Община Лясковец, ТД „Трапезица 1902” и организационен комитет, съставен от най-добрите съдии и ръководители от цялата страна. \r\nИван Димитров, който е част от организационния екип, съобщи, че първенството ще започне със спринтова дистанция, която ще се проведе на крепостта Царевец на 29 юни, между 9.00 и 14.00 часа. Финалът ще е на площад „Цар Иван Асен I”. Официалното откриване ще се проведе вечерта, от 17.30 часа. То ще започне с дефиле на всички страни-участници в центъра на Велико Търново. От 18.30 часа в Летния театър е официалното награждаване на шестте най-добри състезатели във всяка група от спринтовата дистанция. Вторият ден ще започне със старт на дългата дистанция, която ще се проведе в еленското село Мийковци. На 30 юни е стартът на Щафетата в района на Петропавловския манастир край Лясковец. Отборът на България ще бъде представен от 15 състезатели и двама треньори. Желаещите ще имат възможност да следят и онлайн резултатите. Линк ще може да бъде намерен в основното меню на сайта на Европейското първенство – www.eyoc2018.eu. Ще има възможност и за GPS проследяване в реално време на най-добрите състезатели с наложена карта и състезателния маршрут. Ще бъде инсталирана и камера за живо предаване на финалния коридор.\r\nНадежда КРЪСТЕВА", "date": "2018.06.25", "title": "Велико Търново: Над 500 състезатели от 35 държави ще вземат участие в Европейското първенство по спортно ориентиране в града"}
{"url": "http://www.focus-news.net/news/2018/06/25/2537924/yens-stoltenberg-nato-shte-pokani-makedoniya-samo-pri-uspeshen-referendum-za-imeto.html", "text": "НАТО ще покани Бившата югославска република Македония само ако Скопие ратифицира договора за името с Гърция и ако споразумението получи одобрението на гражданите на страната на референдума през есента, заяви в понеделник генералният секретар на Алианса Йенс Столтенберг, цитиран от гръцката информационна агенция АНА-МПА.\r\nВ изявление при пристигането си на срещата на министрите на външните работи и отбраната от страните членки на ЕС в Люксембург,Столтенберг отново потвърди, че решението за започване на присъединителни преговори с Македония ще бъде взето на срещата на върха на НАТО на 12 юли.\r\nСпоред неговите думи, Алиансът ще изчака окончателното ратифициране на договора преди да отправи покана за пълноправно членство на бившата югорепублика. Генералният секретар подчерта „историческото значение“ на договора от Преспа и подчерта, че пред Скопие се отваря „историческа възможност“ да стане членка на НАТО.\r\nСтолтенберг призова македонците да се възползват от „уникалната възможност“ и да подкрепят договора за името, като отбеляза, че в противен случай страната няма да бъде поканена в Северноатлантическия алианс. \r\nПревод и редакция:", "date": "2018.06.25", "title": "Йенс Столтенберг: НАТО ще покани Македония само при успешен референдум за името"}
{"url": "http://www.focus-news.net/news/2018/06/25/2537931/sofiya-zhitel-na-kostinbrod-e-zadarzhan-za-huliganski-deystviya-spryamo-obshtinski-sluzhiteli.html", "text": "Около 14.30 часа на 22 юни служител на общинския инспекторат в Костинброд сигнализирал в полицията, че при изпълнение на служебните си задължения е бил обиждан и псуван от 50- годишен местен жител, който освен към него насочил вербалната си агресия и към ръководството на общинската администрация. Това съобщиха от пресцентъра на ОДМВР-София. Извършителят на деянието е задържан за 24 часа. По случая в РУ- Костинброд е образувано досъдебно производство за престъпление по чл. 325, ал.2 от НК, разследването по което продължава под наблюдението на районната прокуратура.", "date": "2018.06.25", "title": "София: Жител на Костинброд е задържан за хулигански действия спрямо общински служители"}
{"url": "http://www.focus-news.net/news/2018/06/25/2537934/sofiyskata-rayonna-prokuratura-obvini-mazh-za-bludstva-s-maloletni-momcheta.html", "text": "Под ръководството и надзора на Софийска районна прокуратура е приключено разследването и е внесен обвинителен акт срещу извършител на блудства спрямо малолетни момчета, съобщиха от пресцентъра на Прокуратурата на Р България. Обвиняемият Асен Стоянов живеел сам в дома си в София. В близост до жилищната кооперация на обвиняемото лице се намирал дом за деца лишени от родителска грижа, в който били настанени пострадалите лица Й. (на 12 години към датата на извършване на деянието), О. (на 13 години към датата на извършване на деянието) и И. (на 13 години към датата на извършване на деянието). Обв. Стоянов решил да се възползва от неравностойното социално положение на пострадалите лица, като извърши с тях действия на полово удовлетворение, в замяна на което да им предложи различни имуществени облаги (малки парични суми или телефонни апарати). През м. септември 2015 г. обвиняемият Стоянов поканил в дома си Й., след което му предложил извършването на действия, насочени към удовлетворяване на полово желание. Й. първоначално отказал, но след като Стоянов му предложил в замяна парична сума, той приел и Стоянов започнал да осъществява блудствени действия спрямо него. След около 10 минути Й. поискал от обвиняемия да спре; последният му предал паричната сума от 15 лева на и Й. напуснал жилището. О. се запознал с обвиняемия Стоянов посредством свидетеля Т., като през м. май 2017 г. двамата гостували няколко пъти в дома му. Всеки път Стоянов давал малки парични суми на О. (около 10-20 лева) и го подканвал отново да му гостува. През м. юни 2017 г. О. отново отишъл в дома на обвиняемия. Докато двамата гледали телевизия, Стоянов започнал да извършва блудствени действия спрямо О. Когато О. поискал от обвиняемия да преустанови тези действия, той спрял, след което пострадалият напуснал дома му. Пострадалият И. се запознал с обвиняемия Асен Стоянов посредством комуникация в социалната мрежа „Фейсбук“, като чрез тази интернет комуникация обвиняемият поканил И. да му гостува. При първото посещение на пострадалия в жилището на обвиняемото лице, последният почерпил И. с кутия цигари и започнал да се интересува от неговата личност, задавайки му различни въпроси. И. изпушил няколко цигари и си тръгнал, като при тръгването си обвиняемият му дал паричната сума в размер на 10 лева. Обв. Стоянов продължил да поддържа интернет комуникация през „Фейсбук“ с И., като на неустановена дата през м. декември 2016г. последният отново отишъл на гости в дома на обвиняемия. Обв. Стоянов седнал на дивана до пострадалия и започнал да извършва блудствени действия спрямо него. Впоследствие, Стоянов дал паричната сума от 10 лева на И, при което той напуснал жилището. В началото на м. май 2017 г. И. отново посетил Стоянов, който започнал извършването на действия спрямо И., насочени към удовлетворяване на половото си желание. След преустановяване на тези си действия, Стоянов предал на И. сумата от 15 лв. Във връзка с така описаните случаи е образувано досъдебно производство. В хода на разследването на Стоянов е повдигнато обвинение за извършени от него четири престъпления по чл. 157, ал. 4 НК (блудствени действия спрямо лице от същия пол, ненавършило 14-годишна възраст). Разследването е приключило, като днес е внесен обвинителен акт срещу Стоянов за описаните по-горе деяния. Предстои делото да бъде насрочено за разглеждане в Софийски районен съд.", "date": "2018.06.25", "title": "Софийската районна прокуратура обвини мъж за блудства с малолетни момчета"}
{"url": "http://www.focus-news.net/news/2018/06/25/2537930/gd-granichna-politsiya-normalno-se-osashtestvyava-preminavaneto-prez-granichnite-punktove-s-gartsiya-zlatograd-makaza-i-kapitan-petko-voyvoda.html", "text": "Нормално се осъществява преминаването през контролно-пропусквателните пунктове на границата с Гърция „Златоград“, „Маказа“ и „Капитан Петко войвода“, съобщиха за Радио „Фокус“ – Смолян от Главна дирекция (ГД) „Гранична полиция“. Без проблеми се осъществява преминаването и през останалите контролно-пропускателни пунктове на българо-гръцката граница.\r\nНели ГЕРГЬОВСКА", "date": "2018.06.25", "title": "ГД „Гранична полиция“: Нормално се осъществява преминаването през граничните пунктове с Гърция „Златоград“, „Маказа“ и „Капитан Петко войвода“"}
{"url": "http://www.focus-news.net/news/2018/06/25/2537933/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по Радио „Фокус“ – Пирин отново ще се спрем на всичко актуално и интересно, което се случва в Община Петрич. В първите минути от изданието ще говорим за проблемите във водопреносната мрежа, които през летния сезон са традиционни в малките населени места в цялата страна. Причината е, че често водата в селата се използва не само за питейни нужди, а и за поливане на градини и т.н. Има ли намалени дебити на водата в петричките села Коларово, Първомай и Марикостиново и как Община Петрич работи за справянето с този проблем ще научим от Минка Салагьорова, заместник-кмет по строителството към Община Петрич. Продължаваме и темата, която започнахме миналата седмица, свързана с проекта за обновяване на образователната инфраструктура в общината. Какво предстои като ремонти в СУ „Никола Вапцаров“ и трето основно училище „Гоце Делчев“ ще разберем от директорите на двете учебни заведения. Ще говорим и за Ансамбъл „Гайтан“ и мъжка певческа фолклорна група „Огражденска четворка“, които взеха участие в престижния фестивал за професионални ансамбли „Дунавски карнавал“ в Будапеща, Унгария.", "date": "2018.06.25", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2018/06/25/2537936/veliko-tarnovo-krepostta-tsarevets-e-opredelena-za-nay-dobro-trase-za-provezhdane-na-sastezaniya-po-sportno-orientirane-v-kategoriya-sprint.html", "text": "Крепостта Царевец е определена за най-добро трасе за провеждане на състезания по спортно ориентиране в категория „спринт”. Това каза на пресконференция Георги Карталов, главен технически ръководител на Европейското първенство по спортно ориентиране за юноши и девойки до 18 години във Велико Търново, предаде репортер на Радио „Фокус” – Велико Търново. Той посочи, че до сега подобни състезания са провеждани няколко пъти от местните клубове СКО „Трапезица 1954” – Велико Търново и „Браун Тим“. По думите му това трасе е предизвикателство за ориентировачи на световно ниво.\r\n Спортният експерт в Община Велико Търново Георги Давидов определи теренът за първото състезание в първенството като много атрактивен и нестандартен. Общо 409 състезатели ще застанат на старта и ще трябва да преминат през динамично и интересно трасе с дължина 2-2,5 км, в зависимост от възрастовата група. Очакваното време на победителите в от 10 до 12 минути. Продължителността на състезанието е 2,30 часа. Вторият старт от програмата на Европейското първенство по ориентиране е дълга дистанция, който ще се проведе на 30 юни в гориста непозната местност до еленското село Мийковци. Състезателите ще трябва да преминат тежки маршрути с дължина от 4 км до 7 км по силно пресечен терен в Еленския балкан. Очакваното време на победителите е от 40 до 60 минути в зависимост то възрастовата група. „Подбран е един от най-предизвикателните райони, който е максимално близо до Велико Търново”, допълни Георги Карталов. \r\nОфициалната програма завършва на 1 юли с най-атрактивната дистанция – Щафета. В нея страните излъчват отбори от по 3-ма състезатели във всяка възрастова група, които стартират едновременно на масов старт и последователно преминават през различни маршрути с голям брой контролни точки. Класирането се определя като се счита реда на пресичане на финалната линия. „Дистанцията се счита за най-атрактивната, поради масовия старт и постоянни контакт по време на маршрута на състезателите с техните конкуренти, което подлага физическата и психическата им издръжливост”, допълни Карталов.\r\nНадежда КРЪСТЕВА", "date": "2018.06.25", "title": "Велико Търново: Крепостта Царевец е определена за най-добро трасе за провеждане на състезания по спортно ориентиране в категория „спринт”"}
{"url": "http://www.focus-news.net/news/2018/06/25/2537932/targovishte-nad-25-kg-kontrabanden-tyutyun-e-izzet-ot-48-godishen-mazh-i-51-godishna-zhena.html", "text": "В хода на проведена на територията на града специализирана полицейска операция за противодействие на престъпления, свързани е незаконно притежаване и разпространение на акцизни стоки без бандерол, са установени двама местни жители с общо 26,500 кг. нарязан контрабанден тютюн. Това съобщиха от пресцентъра на МВР. По-голямото количество от нелегалната стока е иззета при полицейска проверка на 48-годишен мъж, а другото е иззето от 51-годишна негова съгражданка. По случаите е образувано бързо полицейско производство и е заведен заявителски материал по чл. 234 от Наказателния кодекс.", "date": "2018.06.25", "title": "Търговище: Над 25 кг. контрабанден тютюн е иззет от 48-годишен мъж и 51-годишна жена"}
{"url": "http://www.focus-news.net/news/2018/06/25/2537937/varna-stotitsi-domakinstva-ostavat-bez-voda-poradi-avarii-v-oblastta.html", "text": "Стотици домакинства остават без вода поради аварии във Варна и областта. Това съобщиха за Радио „Фокус“ – Варна от дружеството „Водоснабдяване и канализация – Варна“. Абонатите в града, в района между бул. “Цар Освободител“, ул. “Кирил Шиваров“, ул. “Брегалница“ и ул. “Битоля“, ще бъдат без вода до около 17.00 часа.\r\nАбонатите в част от град Аксаково ще бъдат с нарушено водоподаване до 16.00 часа, а домакинствата в село Господиново - до отстраняване на аварията.\r\nМилена СТОЕВА", "date": "2018.06.25", "title": "Варна: Стотици домакинства остават без вода поради аварии в областта"}
{"url": "http://www.focus-news.net/news/2018/06/25/2537938/sofiyskiyat-rayonen-sad-osadi-na-3-godini-zatvor-bivshiyat-universitetski-prepodavatel-chavdar-stoyanov.html", "text": "Софийски районен съд постанови осъдителна присъда по внесен от Софийска районна прокуратура обвинителен акт срещу бившия преподавател в СУ „Св. Климент Охридски“ Чавдар Стоянов, за извършени от него престъпления против личността. Това съобщиха от пресцентъра на Прокуратурата на Р България. Софийска районна прокуратура припомня, че през м. юли 2017 г. е внесла обвинителен акт срещу юриста и бивш университетски преподавател Чавдар Стоянов за извършени от него две престъпления - опит за принуда, за което е предвидено наказание „лишаване от свобода“ до шест години и осъществени действия на полово удовлетворение с лице от същия пол, за което е предвидено наказание „лишаване от свобода“ от две до осем години.\r\nВ края на 2015 г. пострадалият по първото от двете престъпления – Г.И., си търсел допълнителна работа, като чрез свой познат се свързал по телефона с подс. Чавдар Стоянов, с когото се уговорили да се срещнат. От своя познат И. разбрал, че Стоянов иска да назначи човек за лична охрана. При срещата на двамата, състояла се в гр. София, Стоянов заявил на И., че е бисексуален, както и че работи като прокурор и едновременно като лектор в СУ „Св. Климент Охридски“. Изрично предупредил свид. И., че последният не следва да закъснява за работа, защото в противен случай щял да бъде наказан с бой с камшик. На следващия ден подс. Стоянов и И. се видели отново в заведение в столичния кв. „Лозенец“, като след срещата им подсъдимият внезапно се опитал да хване бедрото на И., а впоследствие и да го прегърне. И. решил да не започва работа при Стоянов. След като И. не се явил при Стоянов на предварително уговорената дата, последният му се обадил по телефона и му заявил, че за неявяването му следва да му се наложи наказание – бой с камшик. По-късно през същия ден подсъдимият изпратил и телефонно съобщение на Г.И., че ще го набеди пред прокуратурата на Р. България, че е извършил престъпление, че го е нападнал и ще има трима свидетели.  \r\nПо идентичен на гореописания начин, през 2012 г. във връзка с пусната от подс. Стоянов обява, че същият си търси лице за лична охрана, с него се свързал свид. К. Л. При първоначалната среща между двамата подс. Стоянов заявил на Л., че е доктор по международно право и че работел за бивш главен прокурор. Няколко дни по-късно двамата мъже се срещнали отново, като подс. Стоянов настоял да отидат в апартамент. Там подс. Стоянов накарал пострадалия Л. да направи петдесет лицеви опори, но преди това да се съблече гол до кръста. Тъй като свидетелят решил, че това е част от изпита за работа,  започнал да прави лицевите опори. Подс. Стоянов му казал да си свали и панталона. Докато Л. правел лицевите опори, подсъдимият извадил камшик и с него започнал да нанася силни удари по голия гръб на пострадалия. Тъй като изпитвал силна болка, Л. почнал да моли подсъдимия да спре, но последният започнал да нанася по-силни удари. Междувременно подс. Стоянов започнал да мастурбира, продължавайки да удря пострадалия, докато удовлетворил половото си желание.  \r\nС присъда на Софийския районен съд на Стоянов е наложено едно общо най-тежко наказание за описаните по – горе деяния (по чл. 143, пр. 3, вр. чл. 18, ал. 1 НК и по чл. 157, ал. 1, пр. 2, алт. 1) - лишаване от свобода за срок от три години, изпълнението на което е отложено за 5 години.", "date": "2018.06.25", "title": "Софийският районен съд осъди на 3 години затвор бившият университетски преподавател Чавдар Стоянов"}
{"url": "http://www.focus-news.net/news/2018/06/25/2537940/yambol-za-parvi-pat-ot-1983-g-nasam-v-kabile-e-otkrit-iztsyalo-zapazen-nadpis-ot-rimsko-vreme.html", "text": "Официален латински надпис от времето на импeратор Марк Аврелий (161-180 г.) откри екипът на Регионален исторически музей – Ямбол при археологическите проучвания на  „Тракийски и античен град Кабиле”. Новината оповести директорът на музея Стефан Бакърджиев, по думите на когото последният намерен на Кабиле изцяло заразен римски надпис е от преди 35 години в далечната 1983 г., съобщиха от Община Ямбол. \r\nНовооткрития надпис е свързан с построяването на Римските терми (бани) в античния град, което е извършено в периода 166-169 г. под ръководството на префекта (командира) на Втора Луцензианска кохорта – Елий Руф. Находката е разкрита при проучване в района, където се е намирал щабът на римската кохорта – т.нар. принципия. Надписът е в 7 реда, изсечени върху каменна плоча с размери 80 на 60 см.\r\nАрхеологическите проучвания на екипа на Регионален исторически музей – Ямбол са финансирани за четвърта поредна година от община Ямбол. Те приключват в края на юни, след което по-нататък предстои продължаване на работа вече с целеви средства от Министерство на културата.", "date": "2018.06.25", "title": "Ямбол: За първи път от 1983 г. насам в Кабиле е открит изцяло запазен надпис от римско време"}
{"url": "http://www.focus-news.net/news/2018/06/25/2537929/blagoevgrad-spokoyno-i-bez-problemi-e-preminalo-protestnoto-shestvie-na-avtobusnite-prevozvachi-v-grada.html", "text": "Спокойно и без проблеми е преминало протестното шествие на автобусните превозвачи в Благоевград. Това каза за Радио „Фокус“-Пирин Марио Богданов, представител на автобусния бранш от Благоевград. Той посочи, че протестното шествие е продължило около 40 минути, като в него са се включили около 20 автобуса, предимно от градския транспорт. Протестното шествие е започнало от Автогарата, след това е преминало през кръговото кръстовище на „Джеймс Баучер“, кръговото на „14-ти полк“, Джамията, кръговото кръстовище на Трето основно училище „Димитър Талев“, жп гарата и се е върнало на Автогарата. Марио Богданов подчерта, че протестът в Благоевград е проведен преди преговорите с премиера Бойко Борисов, на които стана ясно, че превозвачите ще прекратят протестните си действия.\r\nНатали СТЕФАНОВА", "date": "2018.06.25", "title": "Благоевград: Спокойно и без проблеми е преминало протестното шествие на автобусните превозвачи в града"}
{"url": "http://www.focus-news.net/news/2018/06/25/2537942/evrokomisaryat-mariya-gabriel-shte-imame-9-mlrd-evro-ot-sledvashtiya-byudzhet-na-es-za-da-otpravim-signal-do-grazhdanite-kolko-vazhni-sa-digitalnite-im-umeniya.html", "text": "С екипа ми ще имаме 9 млрд. евро  от следващия бюджет на ЕС, за да отправим сигнал до гражданите колко важни са дигиталните им умения. Това каза еврокомисарят по цифрова икономика и общество Мария Габриел по време на откриването на Цифрова асамблея 2018, предаде репортер на Агенция „Фокус“. „Чарлз Дарвин казва, че не оцелява най-силният или най-интелигентният, а този, който умее най-добре да се приспособява. Цифровата промяна е определящият нашето време процес. Европейската комисия извървя дълъг път, но остава още. Вече имаме своите цифрови истории на успеха – например, отпадането на таксите за роуминг. Само за миналата година броят на телефонните обаждания се е удвоил, благодарение на което хората се чувстват като у дома си. Преносимостта на данните позволява на нашите граждани да имат достъп до своя абонамент за услуги, където и да се намират в Европа. Днес всички имаме регламент, според който личните данни на гражданите са защитени на най-високо ниво“, каза Габриел и посочи още, че през юли ще бъде приет Единен общоевропейски кодекс за борба с дезинформацията. \r\n„По-рано този месец ЕС представи своето предложение за следващия бюджет. И що се отнася до цифровия аспект, се гордея, че аз и екипа ми имаме 9 млрд. евро през следващия програмен период, за да отправим силен сигнал до гражданите колко важни са ни техните умения, за да се върнем на лидерската карта в областта на суперкомпютрите. Цифровата трансформация ни дава шанс да покажем колко сме креативни и иновативни – или още веднъж да заявим, че ние, хората, сме това, което машините никога не биха могли да заместят“, коментира еврокомисарят.\r\n„Тази Цифрова асамблея се провежда в последната седмица на Българското председателство. Председателство, което показа, че всички заедно можем да се изправим пред проблемите на цифровизацията“, заяви Габриел.\r\nЦветилена СИМЕОНОВА", "date": "2018.06.25", "title": "Еврокомисарят Мария Габриел: Ще имаме 9 млрд. евро от следващия бюджет на ЕС, за да отправим сигнал до гражданите колко важни са дигиталните им умения"}
{"url": "http://www.focus-news.net/news/2018/06/25/2537943/burgas-tyalo-na-zhena-e-izvadeno-ot-moreto-sreshtu-hotel-v-pomorie.html", "text": "На 24 юни  около 05.20 часа в Районно управление – Поморие е получено съобщение за това, че в морето срещу хотел в Поморие, е забелязан труп на жена. Това съобщиха от ОДМВР – Бургас. Тялото е извадено от служители на РСПАБ – Поморие, като при извършения оглед е констатирано, че жената е на възраст около 60 – 65 години, облечена с черен потник и черен клин под коляното и обута със сини плавници. Самоличността й към момента се изяснява. Тялото на жената е откарано за аутопсия в отделение „Съдебна медицина” при УМБАЛ – Бургас. Работата по случая продължава.", "date": "2018.06.25", "title": "Бургас: Тяло на жена е извадено от морето срещу хотел в Поморие"}
{"url": "http://www.focus-news.net/news/2018/06/25/2537941/api-vazstanoveno-e-dvizhenieto-po-pat-ii-53-yambol-kalchevo.html", "text": "Възстановено е движението по път II-53 Ямбол-Калчево. Това съобщиха от пресцентъра на Агенция \"Пътна инфраструктура\" (АПИ).", "date": "2018.06.25", "title": "АПИ: Възстановено е движението по път II-53 Ямбол-Калчево"}
{"url": "http://www.focus-news.net/news/2018/06/25/2537944/dobrich-kmetat-na-kavarna-nina-stavreva-shte-dade-brifing-za-deynostta-na-administratsiyata-na-26-yuni.html", "text": "Утре (26 юни) от 11 часа в Заседателната зала на Община Каварна, кметът Нина Ставрева ще даде брифинг за дейността на администрацията. Това съобщиха от пресцентъра на Община Каварна. Ще бъдат засегнати темите за облагородяването на Морската зона на гр. Каварна, проблемите с претоварната станция в Балчик, включването на залива „Болата” в защитена местност „Степите”, изготвянето на ОУП на община Каварна, както и спечеленото от Община Каварна финансиране по европейски проекти.", "date": "2018.06.25", "title": "Добрич: Кметът на Каварна Нина Ставрева ще даде брифинг за дейността на администрацията на 26 юни"}
{"url": "http://www.focus-news.net/news/2018/06/25/2537945/razgrad-politsiyata-razsledva-signal-za-umartveno-kuche.html", "text": "Сигнал за умъртвено куче в Исперих е получен на тел.112. В 11.20 часа на 24 юни 49-годишна жена съобщила, че на улица „Шести септември“ е намерила мъртво гръбначно животно, към което е проявена жестокост и му е причинена смърт. Това съобщиха от ОДМВР-Разград. Животното е откарано за експертиза във ветеринанра клиника в Разград. По случая е образувано досъдебно производство по чл.325 Б, ал.1 от НК.", "date": "2018.06.25", "title": "Разград: Полицията разследва сигнал за умъртвено куче"}
{"url": "http://www.focus-news.net/news/2018/06/25/2537946/burgas-mazh-e-zadarzhan-za-huliganstvo-v-klub-v-primorsko-v-apartament-sa-namereni-nozhove-i-pistolet-obyaven-za-otkradnat.html", "text": "На 24 юни около 7.50 ч. в Районно управление – Приморско е получено съобщение за инцидент в клуб „Хавана” в Приморско, при който мъже в нетрезво състояние чупили чаши, маса и хвърляли пепелници. Това съобщиха от пресцентъра на ОДМВР-Бургас. Установена е самоличността на един от извършителите на хулиганските действия – това е криминално проявения П.П., 34 годишен от София, който със съдействието на служители от сектор „Специализирани полицейски сили” при ОДМВР - Бургас е задържан в апартамент, разположен на ул. „Ропотамо” в Приморско. При задържането са използвани помощни средства /белезници/. В апартамента са намерени и иззети два ножа и боен пистолет „Глок”, калибър 9х19 заедно с пълнител и три бойни патрона за същия, обявен за откраднат от законния му притежател – 68 годишен мъж от Самоков на 12.03.2014 год. П.П. е задържан за срок от 24 часа. По случая е образувано досъдебно производство.", "date": "2018.06.25", "title": "Бургас: Мъж е задържан за хулиганство в клуб в Приморско, в апартамент са намерени ножове и пистолет, обявен за откраднат"}
{"url": "http://www.focus-news.net/news/2018/06/25/2537947/sport-svetoven-shampion-s-arzhentina-popita-koy-po-dyavolite-e-mesii.html", "text": "Световният шампион с Аржентина от Световното в Мексико през 86-та Ектор Енрике отправи остри критики към звездата на отбора Лионел Меси за представянето му на Мондиала в Русия. Бившият полузащитник направи сравнение с легендата на страната и световния футбол Диего Армандо Марадона, който изведе Аржентина на два световни финала, спечеленият в Мексико и загубеният в Италия през 90-а година. Енрике попита: „Кой, по дяволите, е Меси, че не тича? Кой би бил Марадона ако не тичаше? Марадона не позволяваше отпускане и се стараеше повече от всички, бе по-гневен от всички, ритаха го, той ставаше и продължаваше. Тези играчи са разглезени деца“, заяви световният шампион.", "date": "2018.06.25", "title": "Спорт: Световен шампион с Аржентина попита: „Кой, по дяволите, е Меси?!“"}
{"url": "http://www.focus-news.net/news/2018/06/25/2537935/sitel-makedoniya-gartsiya-shte-izvesti-es-i-nato-che-makedoniya-mozhe-da-prodalzhi-s-integratsiyata.html", "text": "След подписването на писмата, с които Гърция дава зелена светлина за продължаване на евроатлантическите интеграционни процеси на Македония, от гръцкия външен министър Никос Коцияс, сега всички погледи са насочени към Съвета на Европейския съюз по общите въпроси, който ще заседава в понеделник и вторник в Люксембург. Самият Коцияс не крие, че започването на преговорите с Македония ще зависи тъкмо от отговора на това тяло, където, според думите му, има сериозна съпротива от страна на страни-членки, които са скептични относно по-нататъшното разширяване на Съюза, предава скопският телевизионен канал „Сител“.\r\nНай-гласовита е Франция, чийто президент Еманюел Макрон ще обяви окончателната позиция на Париж по време на Съвета на ЕС в петък в Брюксел.\r\nВърховният представител на Съюза по външната политика Федерика Могерини пристигна в Люксембург в оптимистично настроение. Според нейните думи, всеки напредък трябва да се отчита и насърчава. Окуражена от договора между Заев и Ципрас, външният министър на Австрия Карин Кнайсл заяви, че започването на преговорите трябва да бъде награда за, както се изрази тя, Северна Македония.\r\nОптимист е и гръцкия премиер Ципрас. В изказване пред медиите, той изрази надежда, че френският държавен глава има добро сърце и неговото позитивно решение ще бъде мотивация за гражданите.\r\n„Сител“ коментира, че решаващият ден за Македния може да е във вторник, когато на една маса ще седнат външните министри на страните-членки на Съюза. Ако не постигнат съгласие, последният влак за страната през това лято ще бъде в четвъртък и петък, когато в Брюксел се събират лидерите на европейските страни.\r\nПревод и редакция:", "date": "2018.06.25", "title": "„Сител“ (Македония): Гърция ще извести ЕС и НАТО, че Македония може да продължи с интеграцията"}
{"url": "http://www.focus-news.net/news/2018/06/25/2537948/burgas-ruska-turistka-i-angliyski-turist-sa-bili-ograbeni.html", "text": "На 23 юни е получено съобщение от 27 годишна руска туристка, отседнала в Слънчев бряг за това, че около 9.00 часа в автобус от градския транспорт, пътуващ от Слънчев бряг към Несебър, й е извършена кражба на портмоне. Това съобщиха от пресцентъра на ОДМВР-Бургас. В портмонето е имало 1 750 евро, 442 долара и 190 лв. В резултат на бързите полицейски действия е установена и задържана извършителката на деянието –23 годишната Г.П. от Севлиево. По случая е образувано бързо полицейско производство. \r\nНа 22 юни около 13.20 часа е получено съобщение от 63 годишен английски турист, отседнал в Слънчев бряг за това, че около 12.30 часа след заплащане на сметка в заведение за бързо хранене, поставил портфейла си в левия джоб на панталона и в този момент усетил, че непознат мъж се бутнал в него. След като проверил джоба си, туристът констатирал, че му е отнет портфейла, съдържащ : сумата от 600 паунда и 200 лева и две дебитни карти. Работата по случая продължава от служители на Районно управление – Несебър.", "date": "2018.06.25", "title": "Бургас: Руска туристка и английски турист са били ограбени"}
{"url": "http://www.focus-news.net/news/2018/06/25/2537951/blagoevgrad-obshtestveniyat-posrednik-dots-d-r-valentin-vasilev-shte-dade-preskonferentsiya-na-27-yuni.html", "text": "На 27 юни общественият посредник на Благоевград доц. д-р Валентин Василев ще даде пресконференция. Това съобщиха от пресцентъра на Община Благоевград. Срещата ще бъде от 11.30 часа в зала 210 на Община Благоевград.", "date": "2018.06.25", "title": "Благоевград: Общественият посредник доц. д-р Валентин Василев ще даде пресконференция на 27 юни"}
{"url": "http://www.focus-news.net/news/2018/06/25/2537950/stara-zagora-art-panair-za-detsa-organizirat-v-grada.html", "text": "Над 30 културно-образователни инициативи за деца включва тазгодишното издание на Детски панаир в Стара Загора. Той ще се проведе на 30 юни и 1 юли в Парк „5-ти октомври” (Градската градина). Инициативата се реализира от Фондация „Изиарт“, благодарение на подкрепата на Община Стара Загора. Това съобщиха от пресцентъра на Общината.\r\nРаботилниците ще се провеждат в двата дни от уикенда между 10.00 ч. и 18.00 ч, както в градската градина, в Регионален исторически музей, в Художествена галерия (само събота), където ще има специални игри за посетителите. \r\nЗа децата, които се интересуват от изкуство, са предвидени десетки работилници по стъклопис, архитектура, пясъчни рисунки, плъсти, грънчарство и др. \r\nМузикалното ателие тази година ще е посветено на цигулката и всеки посетител ще разбере как се свири на цигулка и да опита сам. В рамките на събитието ще бъде изграден кът, посветен на българското изкуство с ателие по калиграфия, на което ще се пише с глаголица и ателие с мозайки от Стара Загора. \r\nЗа най-любопитните ще има и хармонограф - устройство за рисуване, използващо махала за създаването на геометрични изображения. \r\nПо традиция ще бъде показан и истински противопожарен автомобил, на който малчуганите ще могат да се качат и да усетят вълнението, като влязат в ролята на истински пожарникари.", "date": "2018.06.25", "title": "Стара Загора: Арт панаир за деца организират в града"}
{"url": "http://www.focus-news.net/news/2018/06/25/2537953/burgas-obshtinata-iska-da-bade-varnat-avtentichniyat-oblik-na-zanemarenite-fasadi-po-bogoridi.html", "text": "След ремонта на емблематичния булевард \"Богориди\", Общината продължава да полага усилия да запази и върне автентичния архитектурен облик на стария Бургас, съобщиха от пресцентъра на общината. С докладна записка до Общинския съвет кметът Димитър Николов предлага общинска администрация да изготви проекти за изпълнение на ремонтно-възстановителни дейности по уличните фасади на занемарени сгради, попадащи в ансамбъл на градска недвижима културна ценност по пешеходна зона \"Алеко Богориди\" и по туристическия маршрут  от Храм \"Св. Св. Кирил и Методий\" през ул. \"Алеко Богориди\" - Приморски парк - Морско казино и Моста. По посочения маршрут преминават хиляди туристи и гости на града, но не всички сгради, оформящи уличния облик, са реконструирани. Част от тях са в лошо състояние, не се поддържат от собствениците им, в резултат на което има нарушени и паднали мазилки, парапети и корнизи. Освен фактa, че нарушават общото възприятие и не се вписват в ансамбъла на градската среда, занемареното им физическо състояние носи опасност от падащи части от мазилки и други фасадни елементи, което застрашава живота и здравето на преминаващите в непосредствена близост до тях. Общинска администрация постоянно и регулярно извършва проверки и дава предписания на собствениците за поддържане и възстановяване на сградите - единични и групови паметници на културата в тази част на града, но за съжаление голяма част от тях не са ги изпълнили. Причината значителна част от сградите да са в лошо състояние е възникналата в годините съсобственост, като част от собствениците са извън страната, което затруднява и прави невъзможно извършване на необходимите действия по направените предписания. Според огледите Общината е констатирала, че по-голямата част от сградите се нуждаят само от ремонт по фасади, за което не се изисква издаване на разрешение за строеж, но се изисква изготвяне на архитектурен проект с обяснителна записка и количествено-стойностна сметка, които подлежат на съгласуване с Министерството на културата. Проектите ще посочат необходимите за извършване ремонтни работи и необходимото за изпълнението им време. Въз основа на предварителните проучвания, изготвената от Община Бургас документация ше бъде съгласуване с Министерство на културата и предоставена на собствениците с конкретни указания и срокове за изпълнение. Ако и това не помогне, Община Бургас ще ремонтира сградите поетапно, а вложените средства ще бъдат претендирани за възстановяване от собствениците на реконструираните сгради. В краен случай ще се търси начин изразходените суми принудително да бъдат събрани от собствениците по съдебен ред. Предложението на кмета Димитър Николов ще бъде разгледано утре на предстоящата сесия на Общински съвет - Бургас.", "date": "2018.06.25", "title": "Бургас: Общината иска да бъде върнат автентичният облик на занемарените фасади по „Богориди“"}
{"url": "http://www.focus-news.net/news/2018/06/25/2537954/gd-granichna-politsiya-na-gkpp-kapitan-andreevo-gkpp-dunav-most-ruse-i-gkpp-dunav-most-vidin-trafikat-e-intenziven-na-izhod-za-tovarni-avtomobili.html", "text": "На граничен контролно-пропускателен пункт (ГКПП) \"Капитан Андреево\" на българо-турската, ГКПП \"Дунав мост-Русе\" и ГКПП \"Дунав мост-Видин\" на българо-румънската граница трафикът е интензивен на изход за товарни автомобили. Това съобщиха от пресцентъра на ГД \"Гранична полиция.\r\nНа българо-сръбската, българо-македонската и българо-гръцката граница трафикът е нормален на всички контролно-пропускателни пунктове.", "date": "2018.06.25", "title": "ГД \"Гранична полиция: На ГКПП \"Капитан Андреево\", ГКПП \"Дунав мост-Русе\" и ГКПП \"Дунав мост-Видин\" трафикът е интензивен на изход за товарни автомобили"}
{"url": "http://www.focus-news.net/news/2018/06/25/2537952/sofiya-46-godishen-stolichanin-e-hvanat-da-shofira-s-341-promila-alkohol-na-glaven-pat-1-8.html", "text": "Около 15.35 часа на 24 юни, на главен път 1-8, полицейски екип спрял за проверка лек автомобил „Фолксваген Голф“, управляван от 46-годишен жител на столицата. Това съобщиха от ОДМВР-София. Водачът бил тестван с дрегер и задържан за срок до 24 часа, след като уредът отчел внушителните 3.41 промила в издишания от него въздух. Срещу нарушителя е започнато бързо производство за извършено престъпление по чл. 343Б, ал.1 от НК.", "date": "2018.06.25", "title": "София: 46-годишен столичанин е хванат да шофира с 3.41 промила алкохол на главен път 1-8"}
{"url": "http://www.focus-news.net/news/2018/06/25/2537949/darzhavniyat-glava-rumen-radev-pozdravi-redzhep-tayip-erdogan-po-povod-preizbiraneto-mu-za-prezident-na-republika-turtsiya.html", "text": "Държавният глава Румен Радев поздрави Реджеп Тайип Ердоган по повод преизбирането му за президент на Република Турция. Това съобщиха от прессекретариата на държавния глава. \"Вярвам, че конструктивният и интензивен диалог ще продължи възходящото си развитие в интерес на мира, стабилността и сигурността на Югоизточна Европа и за справяне с общите предизвикателства в региона“, заявява българският президент в поздравителния си адрес. \r\nРумен Радев изразява увереност, че отношенията между България и Турция и занапред ще бъдат пример за приятелство, добросъседство и ползотворно сътрудничество. „Вярвам, че вотът на турския народ, изразен на 24 юни 2018 г., ще бъде в основата на стабилното и успешно развитие на съседна Република Турция и на нейния просперитет във всички сфери“, посочва още Румен Радев в писмото си до своя турски колега Реджеп Тайип Ердоган.", "date": "2018.06.25", "title": "Държавният глава Румен Радев поздрави Реджеп Тайип Ердоган по повод преизбирането му за президент на Република Турция"}
{"url": "http://www.focus-news.net/news/2018/06/25/2537955/mateo-salvini-italiya-e-gotova-da-premine-ot-dumi-kam-deystviya-po-vaprosa-za-otmyanata-na-evropeyskite-sanktsii-sreshtu-rusiya.html", "text": "Италия е готова да премине от думи към действия по въпроса за отмяната на европейските санкции срещу Русия, заяви вицепремиерът и министър на вътрешните работи на Италия Матео Салвини по време на интервю пред руския телевизионен канал „Россия 24“, излъчено в понеделник, предава ТАСС.\r\n„На власт дойде правителство, което иска да изпълни това, което обеща по време на предизборната кампания. Санкциите против Русия са безполезни и вредни, точка. Ние сме готови да преминем от думи към действия, но в Европа ние почти сме сами по този въпрос, сами срещу целия свят“, заяви Салвини.\r\nНа въпрос, какво може да направи Италия за отмяна на санкциите, вицепремиерът отговори: „По въпроса за мигрантите ние вече демонстрирахме, че когато става въпрос за принципни за нас неща, умеем да казваме „не““. Заедно с това, той отбеляза, че не може да „взима работата на премиера“, говорейки за използване на правото на вето по този въпрос.\r\n„Смятам, че Русия и Италия, Русия и ЕС трябва да говорят едни с други, да търгуват, да си сътрудничат в сферата на икономиката и борбата с тероризма“, подчерта Салвини.\r\nТАСС припомня, че санкционната политика на Съюза по отношение на Русия включва три независими направления: визови ограничения спрямо руски граждани, икономически секторни санкции против редица държавни компании от петролния, военно-промишления и финансовия сектори, както и ограничителни мерки против Крим. Всички тези пакети са въведени в течение на 2014 година. Първите два санкционни блока се продължават веднъж на 6 месеца, а санкциите срещу Крим – веднъж в годината.\r\nПревод и редакция:", "date": "2018.06.25", "title": "Матео Салвини: Италия е готова да премине от думи към действия по въпроса за отмяната на европейските санкции срещу Русия"}
{"url": "http://www.focus-news.net/news/2018/06/25/2537956/premierat-boyko-borisov-tehnologiite-se-razvivat-no-kontrolat-i-upravlenieto-tryabva-da-ostanat-u-choveka.html", "text": "Технологиите се развиват, но контролът и управлението трябва да останат у човека. Това каза министър-председателят Бойко Борисов по време на откриването на Цифрова асамблея 2018, предаде репортер на Агенция „Фокус“. „Еврокомисарят Мария Неделчева е едно потвърждение, че България е на първо място в Европа по брой на заети жени в професиите, свързани с технологичните дейности. Ние от Западните Балкани винаги сме имали претенции, че сме най-умните, но и най-бедните и един от начините да се докажем на Западния свят е, че можем да бъдем лидери. Имаме и силите, имаме и 9-е млрд. евро от ЕС, имаме и българския еврокомисар. Наричам Мария Габриел Мария Неделчева, за да се знае, че е българска, да не си помисли някой, че е французойка. Ние искаме да поставим човека в центъра, но колкото повече развиваме технологиите – ние всички гледаме постоянно сериали, в които виждаме колко много се развиват машините. Но нещо, което съм научил от живота е, че това, което гледаме в американските сериали, става факт след няколко години. Важно е обаче мисловната и контролната дейност да остане в човека. Има професии, които изцяло могат да бъдат заменени от роботи, но контролът и управлението на машините трябва да останат у човека. Затова трябва да поставим образованието на първо място – нещо, което е приоритет на нашето правителство. Това  е бъдещето. Искаме от трети класа децата да започнат да програмират, да има wifi във всяко училище и да направим така, че не първо вкъщи да се научат да работят с телефоните и компютрите, а в училище“, обясни Борисов.\r\nПремиерът посочи, че България беше една от първите държави в света, чиито хакери се научиха как да източват кредитните карти и посочи, че за това е важна и защитата. „Но ние се преборихме с това. Високите технологии изискват два или три пъти по-висока сигурност. Защото съвсем на други нива ще преминат заплахите, които предстои да дойдат. Паралелно с това работим и за това да падне роуминга. Но важното е Балканите да бъдем единни и да им покажем нашия потенциал. Нито можем да ги надминем във въоръжаването, нито можем да ги надминем в производството на автомобили, но това е нашата сфера. Мисленето на нашите хора е такова, че в тази сфера са много добри“, обясни Борисов.\r\nЦветилена СИМЕОНОВА", "date": "2018.06.25", "title": "Премиерът Бойко Борисов: Технологиите се развиват, но контролът и управлението трябва да останат у човека"}
{"url": "http://www.focus-news.net/news/2018/06/25/2537959/vratsa-vremenno-e-ogranicheno-dvizhenieto-po-pat-i-1-okolovrasten-pat-na-grada-pri-razklona-na-kostelevo-poradi-katastrofa.html", "text": "Временно е ограничено движението по път I-1  околовръстен път на град Враца при разклона на Костелево, поради катастрофа. Това съобщиха от пресцентъра на Агенция \"Пътна инфраструктура\". Обходен път е определен през град Враца.", "date": "2018.06.25", "title": "Враца: Временно е ограничено движението по път I-1  околовръстен път на града при разклона на Костелево, поради катастрофа"}
{"url": "http://www.focus-news.net/news/2018/06/25/2537958/prezidentat-rumen-radev-investitsiite-v-prilozhni-izsledvaniya-mogat-da-sazdadat-kachestveno-nova-ikonomicheska-i-sotsialna-sreda-v-balgariya.html", "text": "Инвестирането в приложни изследвания, към които проявяват интерес компаниите, които са световни лидери в информационните технологии, електрониката, био-и нанотехнологиите, могат да създадат качествено нова икономическа и социална среда в България. Това заяви президентът Румен Радев на среща днес на „Дондуков“ 2 с проф. д-р Теньо Попминчев, който според класацията на списание Science News е сред 10-те най-перспективни млади учени в света. Това съобщиха от прессекретариата на държавния глава.  \r\nПроф. Попминчев е създател на първия настолен рентгенов лазер с кохерентно лъчение и автосекундна продължителност на импулса и ръководи лаборатории в САЩ и Европа, в които се провеждат изследвания, спонсорирани от държавни институции, ЕК и частни компании, имащи приложение в медицината, електрониката и отбраната. Българският учен има амбицията да използва своя опит за изграждането на изследователски център в България с подкрепата на Софийския университет „Св. Климент Охридски“. \r\nПод патронажа на президента Румен Радев в София ще се проведе конференция с участието на водещи български и международни учени в приложните изследвания в областта на физиката, биотехнологиите, електрониката и високите технологии, на която да бъдат представени конкретни проекти за изграждането на изследователски центрове, както и чуждестранния опит за обединяване на усилията на образователните институции, научните среди и бизнеса. „България има научната експертиза и традиции в сферата на образованието, и с подкрепата на държавните институции и бизнеса може да се утвърди като международен изследователски център, което ще върне многократно направените първоначални вложения, посочи на срещата Румен Радев. \r\nДържавният глава отново подчерта, че повече средства от европейските фондове, които страната ни усвоява, трябва да бъдат отделяни за развитието на човешкия капитал чрез инвестиции в образование, наука и изследвания и в създаването на условия за младите учени, за да може страната ни да изнася резултатите от научни изследвания с висока добавена стойност, а не собствените си учени.\r\n„Ако една държава не инвестира във високи технологии и в създаването на интелектуална собственост, тя не може да просперира“, подчерта проф. Попминчев.", "date": "2018.06.25", "title": "Президентът Румен Радев: Инвестициите в приложни изследвания могат да създадат качествено нова икономическа и социална среда в България"}
{"url": "http://www.focus-news.net/news/2018/06/25/2537939/kremal-rezultatite-ot-izborite-svidetelstvat-za-golemiya-politicheski-avtoritet-na-erdogan.html", "text": "Президентът на Русия Владимир Путин е поздравил Реджеп Таийп Ердоган за преизбирането му на поста президент на Турция, съобщиха от пресслужбата на Кремъл, предава ТАСС.\r\n„Руският държавен глава подчерта, че резултатите от гласуването са убедително доказателство за големия политически авторитет на Ердоган, широката подкрепа за провеждания под негово ръководство курс за решаване на текущите социално-икономически задачи, стоящи пред Турция и за укрепване на външнополитическите позиции на страната“, се казва в съобщението от Кремъл.\r\nПутин е отбелязал също постъпателния характер на развитието на партньорските отношения между Русия и Турция, които по няколко направление уверено преминават на стратегичесйо ниво. „Президентът на Русия потвърди готовността за продължаването на съдържателния диалог, тясната съвместна работа по двустранния, регионалния и световния дневен ред, като подчерта, че това несъмнено отговаря на коренните интереси на народите на Русия и Турция и способства за обезпечаването на мира, стабилността и сигурността на евразийския континент“, подчертаха от Кремъл.\r\nПревод и редакция:", "date": "2018.06.25", "title": "Кремъл: Резултатите от изборите свидетелстват за големия политически авторитет на Ердоган"}
{"url": "http://www.focus-news.net/news/2018/06/25/2537963/sport-italianskite-medii-tvardyat-che-havier-makserano-e-noviyat-trenyor-na-arzhentina.html", "text": "Ветеранът Хавиер Маскерано е назначен за старши-треньор на националния отбор на Аржентина, твърди авторитетният италиански спортен ежедневник „Кориере дело спорт“. Според изданието именно бившият футболист на Ривър Плейт и Барселона е определил състава за решаващия сблъсък от група D на Световното в Русия срещу Нигерия. Тази информация бе предшествана от сериозен скандал в лагера на южноамериканците, където част от футболистите вдигнаха въстание срещу наставника Хорхе Сампаоли, което обаче беше успешно путошено, поне засега.", "date": "2018.06.25", "title": "Спорт: Италианските медии твърдят, че Хавиер Максерано е новият треньор на Аржентина"}
{"url": "http://www.focus-news.net/news/2018/06/25/2537964/kdp-dimitar-dimitrov-kontsert-shte-bade-kulminatsiyata-v-otbelyazvaneto-na-denya-na-moryaka.html", "text": "Концерт ще бъде кулминацията в отбелязването на Деня на моряка. Това каза за Радио „Фокус“ – Варна к.д.п. Димитър Димитров, зам.-председател на Европейската конфедерация на асоциациите на капитани и председател на фондация „Морски съдби“. „Отбелязването на Деня на моряка започна назад във времето, в началото на годината, с обявяването на два паралелни конкурса. Единият, който е за рисунка и разказ, се нарича „Детско море“ и е за деца и ученици. Тематиката на конкурса бе морето, като  той завърши и през месец май бяха връчени наградите. Децата ще бъдат наградени и в 16.00 часа с плаване на баркентината „Калиакра“ и морско кръщене, след което ще получат свидетелства за това, че са стъпили на кораб, както казват моряците „морско кръщене от Нептун“, добави к.п.д. Димитър Димитров. По думите му вторият конкурс, който се казва „Диря в морето“, е за моряци и техните семейства. Конкурсът е за картина, фотография, разказ и стихотворение на морска тематика. Лауреатите ще бъдат наградени на концерта тази вечер, който ще се състои в Летния театър от 20.00 часа. „Концертът ще бъде открит от Представителния духов оркестър на Военноморските сили, а след това ще започне награждаването на лауреатите от конкурса „Диря в морето“. Участие в концерта ще вземе група „Корали“ – хор на моряците ветерани, а също така и специалният гост – група „Акага“, допълни к.п.д. Димитър Димитров.\r\nТой посочи също, че морското кръщене е стара традиция, при която всички моряци, които се качват на кораб, се кръщават. „Те преминават през спасителен кръг, след което им се дава за пиене солена вода, за да усетят морето и най-накрая им се дава свидетелство“, добави той. Според неговите думи такова кръщене, навремето, моряците са правили три пъти – когато се качи морякът на кораба, когато премине през Гибралтар, т.е. когато излезе в океана, и третото, най-важното кръщене, е когато се преминава Екватора. „За децата днес това ще бъде първият етап от тяхното „оморячване“, като ще се качат на ветрохода „Калиакра“, ще преминат през кръщенето и ще поплават известно време във Варненския залив, след което ще имат много подаръци“, допълни к.д.п. Димитър Димитров.\r\n„Стартираме днес кампания за набиране на средства за построяването на Паметник на моряка във Варна, заяви още той.  „Преминати са всички административни процедури по утвърждаване на проекта за Паметник на моряка. Той ще се намира близо до входа на Фестивалния и конгресен център, на бул. „Сливница“, източно от последната зелена площ на булеварда“, добави още к.д.п. Димитър Димитров. По думите му паметникът ще представлява стилизиран нос на кораб с височина малко над 7 м. с издигната върху него фигура на моряк, която ще е с височина около 2.7 м., като всичко това ще бъде изработено от бронз. „В пространството около паметника ще има 6 плочи, които символизират основните морски професии – корабоплаване, морско инженерство, корабостроене и кораборемонт, водолазна дейност, риболов и пристанища. Отделно ще бъдат издигнати два пилона за издигане на флагове по време на церемонии, не само на морски празници, но и за всички, които ще бъдат отбелязвани в град Варна“, добави още к.д.п. Димитър Димитров.\r\nМилена СТОЕВА", "date": "2018.06.25", "title": "К.д.п. Димитър Димитров: Концерт ще бъде кулминацията в отбелязването на Деня на моряка"}
{"url": "http://www.focus-news.net/news/2018/06/25/2537960/premierat-boyko-borisov-paralelno-s-zhp-liniite-magistralite-i-pristanishtata-shte-opanem-i-optichnite-kabeli-za-da-ne-kopaem-sled-tova-dva-pati.html", "text": "Паралелно с жп линиите, магистралите и пристанищата ще опънем и оптичните кабели, за да не копаем след това два пъти. Това каза министър-председателят Бойко Борисов по време на откриването на Цифрова асамблея 2018, предаде репортер на Агенция „Фокус“. „На колегите от Западните Балкани мога да кажа, че магистралите се строят. Днес министрите са подписвали споразумения за коридор 8 и 10. На 4 юли в Солун ще съберем пак Румъния, Гърция, Сърбия и България. Оттам заедно ще дойдем на 5 юли на срещата с китайския премиер „16+1“ – 4 дни в София. Вчера Ципрас ми потвърди, че заедно ще се върнем от Солун. Паралелно с жп линиите, магистралите и пристанищата да се възползвам, докато копаем, да опънем и оптичните кабели, за да подготвим и дигиталната инфраструктура. А не след това да копаем два пъти типично по български или по балкански“, посочи Борисов. Той посочи, че следващия месец ще стане факт и балканският суперкомпютър.\r\nЦветилена СИМЕОНОВА", "date": "2018.06.25", "title": "Премиерът Бойко Борисов: Паралелно с жп линиите, магистралите и пристанищата ще опънем и оптичните кабели, за да не копаем след това два пъти"}
{"url": "http://www.focus-news.net/news/2018/06/25/2537961/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ по Радио „Фокус“ – Пловдив ще пътуваме до селата Чешнегирово и Моминско. Кметът на село Чешнегирово Христо Атанасов ще ни информира за текущи ремонтни дейности в населеното място. Той ще ни каже и за проблемите, които възникват в селото при поройни дъждове. По тази причина над реката, пресичаща Чешнегирово, предстои да се изградят три нови сводести моста, както и да се подновят осем от вече изградените. Ще бъде почистено и коритото на реката. За всичко това ще научим от кмета Христо Атанасов.\r\nНа 24 юни се организира традиционен събор в село Моминско и всички празнуват. Празникът е изключително емоционален за жителите, тъй като тогава се завръщат освен заминалите за чужбина, дори и тези, които преди време са си продали къщите и вече не живеят тук. Как е протекъл съборът в село Моминско? Това ще научите в първата част на предаването ни днес.\r\nВ минутите след 16.30 часа ще насочим вниманието ви към държавните зрелостни изпити и постигнатите резултати от възпитаниците на Селскостопанската гимназия в Садово. През учебната 2017/2018 година в гимназията е имало само един 12 клас, като учениците вече са завършили и голяма част от тях са преминали успешно матурите. Повече данни ще ни предостави директорът на гимназията Димитър Йорданов. На финала, експертът по образование Николина Йорданова ще ни съобщи кога може да се очаква обобщена информация за резултатите от матурите на територията на цялата община.\r\nПредаването „Садово в сърцето на Тракия“ се излъчва всеки понеделник от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2018.06.25", "title": "Акценти в предаването „Садово в сърцето на Тракия“ по Радио „Фокус“ – Пловдив"}
{"url": "http://www.focus-news.net/news/2018/06/25/2537965/burgas-obshtinata-iska-da-bade-varnat-avtentichniyat-oblik-na-zanemarenite-fasadi-po-bulevard-bogoridi.html", "text": "След ремонта на емблематичния булевард „Богориди“, Общината продължава да полага усилия да запази и върне автентичния архитектурен облик на стария Бургас, съобщиха от пресцентъра на Община Бургас. С докладна записка до Общинския съвет кметът Димитър Николов предлага общинска администрация да изготви проекти за изпълнение на ремонтно-възстановителни дейности по уличните фасади на занемарени сгради, попадащи в ансамбъл на градска недвижима културна ценност по пешеходна зона „Алеко Богориди“ и по туристическия маршрут от Храм „Св. Св. Кирил и Методий“ през ул. „Алеко Богориди“ – Приморски парк – Морско казино и Моста. По посочения маршрут преминават хиляди туристи и гости на града, но не всички сгради, оформящи уличния облик, са реконструирани. Част от тях са в лошо състояние, не се поддържат от собствениците им, в резултат на което има нарушени и паднали мазилки, парапети и корнизи. Освен фактa, че нарушават общото възприятие и не се вписват в ансамбъла на градската среда, занемареното им физическо състояние носи опасност от падащи части от мазилки и други фасадни елементи, което застрашава живота и здравето на преминаващите в непосредствена близост до тях. \r\nОбщинска администрация постоянно и регулярно извършва проверки и дава предписания на собствениците за поддържане и възстановяване на сградите – единични и групови паметници на културата в тази част на града, но за съжаление голяма част от тях не са ги изпълнили. Причината значителна част от сградите да са в лошо състояние е възникналата в годините съсобственост, като част от собствениците са извън страната, което затруднява и прави невъзможно извършване на необходимите действия по направените предписания. Според огледите Общината е констатирала, че по-голямата част от сградите се нуждаят само от ремонт по фасади, за което не се изисква издаване на разрешение за строеж, но се изисква изготвяне на архитектурен проект с обяснителна записка и количествено-стойностна сметка, които подлежат на съгласуване с Министерството на културата. Проектите ще посочат необходимите за извършване ремонтни работи и необходимото за изпълнението им време. Въз основа на предварителните проучвания, изготвената от Община Бургас документация ше бъде съгласуване с Министерство на културата и предоставена на собствениците с конкретни указания и срокове за изпълнение. Ако и това не помогне, Община Бургас ще ремонтира сградите поетапно, а вложените средства ще бъдат претендирани за възстановяване от собствениците на реконструираните сгради. В краен случай ще се търси начин изразходените суми принудително да бъдат събрани от собствениците по съдебен ред. Предложението на кмета Димитър Николов ще бъде разгледано утре на предстоящата сесия на Общински съвет – Бургас.", "date": "2018.06.25", "title": "Бургас: Общината иска да бъде върнат автентичният облик на занемарените фасади по булевард „Богориди“"}
{"url": "http://www.focus-news.net/news/2018/06/25/2537967/kyustendil-darvesnata-i-dekorativna-rastitelnost-v-dupnitsa-shte-bade-tretirana-sreshtu-komari.html", "text": "Дървесната и декоративна растителност в Дупница ще бъде третирана срещу комари. Това съобщи за Радио „Фокус” – Кюстендил Христо Апостолов, пресаташе на Община Дупница. По думите му планираната дезинсекция ще започне от 29 юни от парк „Рила”, градската градина и улиците в центъра. „Третирането ще се извършва само вечер, след 22.00 часа. В списъка с улици и местности са включени близо 20 места, включително и централната градска част”, каза Христо Апостолов. По думите му препаратът, с който ще се извърши третирането на дърветата и храстите, има  карантинен срок от 24 часа. Пчеларите на територията на град Дупница и по-близките населени места, трябва да предприемат превантивни мерки с цел запазване живота на отглежданите от тях пчели.\r\nАпостолов посочи също, че 40 души ще поддържат общински имоти в рамките на една година в Дупница. По думите му ангажираността на безработните става благодарение на проект, който общината реализира по Оперативна програма „Развитие на човешките ресурси”. „Проектът носи името „Работа”, чрез него създаваме заетост на 40 души. Те ще работят една година по осем часа, а заплащането ще бъде в размер на една минимална работна заплата”, каза Христо Апостолов. Наетите работници ще бъдат ангажирани с почистване на общински имоти. Това включва почистване, косене, метене и други съпътстващи дейности. 16 от хората ще работят в града, а останалите 24 са разпределени по селата. „За големите населени места в общината са назначени по двама, като всички са изцяло на разположение на кметовете и кметски наместници. По този начин ще се даде възможност за по-добра поддръжка на площите в селата”, каза Христо Апостолов.=\r\nВенцеслав ИЛЧЕВ", "date": "2018.06.25", "title": "Кюстендил:  Дървесната и декоративна растителност в Дупница ще бъде третирана срещу комари"}
{"url": "http://www.focus-news.net/news/2018/06/25/2537969/mkd-makedoniya-v-evropa-veche-zapochna-promyanata-na-imeto-na-makedoniya-basketbolistite-stanaha-severnomakedontsi.html", "text": "Най-голямата интернет страница в Европа за баскетбол „Евробаскет“ вече е започнала да използва името „Северна Македония“ и да нарича баскетболистите на страната „северномакедонци“, предава македонската електронна медия  „МКД“.\r\nВъпреки че Македония все още не е приключила процедурата за промяна на името си на „Северна Македония“, то вече се използва в Европа. Ако страната е потърсена на страницата на „Евробаскет“ може да се забележи, че тя е наречена с новото име. При отваряне на профил на баскетболист от страната, може да се види, че играчите на „северномакедонци“ като нация.\r\n„Промяната на името, ако се стигне до нея, все още не е официално направена и според споразумението с Гърция националността няма да се промени. Такива ранни промени в баскетболния сайт „Евробаскет“ са обидни за македонците, така че служителите от македонския баскетболен отбор трябва да реагират на грешката, която трябва да бъде коригирана“, коментира „МКД“. Виктор Турмаков", "date": "2018.06.25", "title": "„МКД“ (Македония): В Европа вече започна промяната на името на Македония, баскетболистите станаха „северномакедонци“"}
{"url": "http://www.focus-news.net/news/2018/06/25/2537968/sport-futbolistite-na-real-madrid-sa-s-nay-mnogo-golove-na-svetovnoto-parvenstvo.html", "text": "Вторият кръг на груповата фаза на Световното първенство в Русия приключи, с което бяха преполовени мачовете, които трябва да се изиграят на шампионата. След 32 срещи футболистите на спечелилият три поредни Шампионски лиги Реал Мадрид са вкарали най-много голове на първенството. Четири от тях са на сметката на португалеца Кристиано Роналдо, два гола вкара Лука Модрич за Хърватия, а по един отбелязаха Начо за Испания и Тони Кроос за Германия. Изненадващо на второ място е Тотнъм със 7 попадения и то основно благодарение на петте гола на английския национал Хари Кейн, като към тях се добавят и тези на южнокрееца Хьон Мин Сон и датчанина Кристиан Ериксен. На трета позиция са едновременно три клуба – Манчестър Юнайтед, Атлетико Мадрид и Барселона.", "date": "2018.06.25", "title": "Спорт: Футболистите на Реал Мадрид са с най-много голове на Световното първенство"}
{"url": "http://www.focus-news.net/news/2018/06/25/2537971/darzhavniyat-glava-rumen-radev-savmestno-sas-spetsialisti-prepodavateli-trenyori-i-sportni-deytsi-shte-initsiira-sazdavaneto-na-obshtestven-savet-po-fizichesko-vazpitanie-i-sport.html", "text": "На 26 юни 2018 г., от 11.30 часа, на „Дондуков“ 2 държавният глава Румен Радев, съвместно със специалисти, преподаватели, треньори и спортни дейци, ще инициира създаването на Обществен съвет по физическо възпитание и спорт към Президента на Република България. Това съобщиха от прессекретариата на държавния глава. Сред основните цели на Съвета ще бъдат насърчаването на масовия спорт в България, повишаване на физическата активност сред младите хора, както и подобряване на общия здравен статус на населението. \r\nВ 14.00 часа президентът Радев ще удостои посланика на Република Косово у нас Шпенд Калаба с орден „Мадарски конник“ втора степен. \r\nВисокото държавно отличие се връчва за големите му заслуги за развитието на българо-косовските отношения и сътрудничество.  \r\nВ 18.00 часа в Националния етнографски музей държавният глава Румен Радев и неговата съпруга Десислава Радева ще присъстват на откриването на експозицията на Института за етнология и фолклористика „Времена и хора: живите традиции на България“. \r\nСъбитието е под патронажа на българския президент.", "date": "2018.06.25", "title": "Държавният глава Румен Радев, съвместно със специалисти, преподаватели, треньори и спортни дейци, ще инициира създаването на Обществен съвет по физическо възпитание и спорт"}
{"url": "http://www.focus-news.net/news/2018/06/25/2537972/burgas-poslanik-nargiz-gurbanova-shte-otkrie-dni-na-azerbaydzhan-v-grada.html", "text": "Посланикът на Азербайджан Нейно превъзходителство Наргиз Гурбанова ще открие на 26 юни (вторник) първото издание на Дни на Азербайджан в Бургас. Това съобщиха от пресцентъра на Общината. Събитието ще започне в 19.30 часа в Културен център „Морско Казино“. В културната програма е включена изложба и представяне на 3 филма от Азербайджан. Експозицията, която ще бъде открита утре е озаглавена „Баку- хармонията между духовното и модерното“. Тя представя красиви градски сюжети, отразили многообразието от архитектурни решения и впечатляващи стилови интерпретации, запазили духа на вълнуващия град. Изложбата ще бъде открита в 19.30 часа, а първият азербайджански филм, който ще бъде представен, е романтичната драма „Али и Нино“ на режисьора Асиф Капа.", "date": "2018.06.25", "title": "Бургас: Посланик Наргиз Гурбанова ще открие дни на Азербайджан в града"}
{"url": "http://www.focus-news.net/news/2018/06/25/2537973/prezidentat-rumen-radev-udostoi-s-darzhavni-otlichiya-deytsi-na-kulturata-i-izkustvoto.html", "text": "Президентът Румен Радев удостои днес в Гербовата зала на „Дондуков“ 2 с държавни отличия дейци на културата и изкуството. Това съобщиха от прессекретариата на държавния глава. \r\nЗа своите заслуги в областта на културата и изкуството Румен Радев отличи режисьорът Адела Пеева с орден „Стара планина“ – първа степен.  С орден „Св. св. Кирил и Методий“- огърлие бяха удостоени балетната изпълнителка, педагог и хореограф доц. Калина Богоева, оперната прима Стефка Евстатиева, дългогодишния директор на Националния учебен комплекс по култура с лицей за изучаване на италиански език и култура Величка Велянова. На церемонията актьорите Иван Иванов и Христо Мутафчиев, както и композиторът и педагог проф. Милко Коларов, също бяха удостоени с орден „Св. Св. Кирил и Методий“ – огърлие. \r\nРумен Радев връчи орден \"Св. Св. Кирил и Методий\" - втора степен на писателя и преводач Петър Велчев и на д-р Иван Ангелов - директор (2000-2015) на Народната библиотека \"П. Р. Славейков\" във Велико Търново. \r\n„За мен е чест да връча висши държавни отличия на толкова големи творци, ярки личности и достойни българи, посветили себе си на духовния напредък, вписали се с талант, всеотдайност и много труд сред съзвездието от ярки имена, с които България присъства пълноценно на съвременната европейска и световна сцена. Мога да кажа, че богатите биографии на отличените ясно показват, че зад тях изпъкват силата на изкуството, с която сила то пленява ум и въображение“, заяви държавният глава в словото си на церемонията. \r\nПрезидентът определи днешния ден като празник „на българския талант, прекрасно реализиран, упорито защитаван и безапелационно приет, оценен и аплодиран“. „Силата, която присъства във вас е силата на словото, на музиката, танца и на сценичния образ. Това  е признание не само за вашия ярък талант, трудолюбие, високи успехи, но и за това, че предавате духа на свободното творчество на многобройните млади последователи и съм убеден, че успехът на вашето духовно лидерство и културна мисия е успех за цяла България“, обърна се президентът Румен Радев към наградените и гостите на церемонията. \r\nРежисьорът Адела Пеева благодари от името на удостоените с висши държавни отличия. „Ние работим и творим, за да допринесем за духовното развитие на нашето общество. Задача, която винаги е била трудна и неблагодарна за времето, в което живеем, когато материалното е ценено, а духовното подценявано. Ето защо тези висши държавни отличия са голямо признание за това, че ние въпреки всичко сме успели да дадем своя принос за развитието на духовното в борбата срещу пошлостта в нашето общество. Едновременно с това те ни задължават да продължим все така напред да се трудим и да творим“, заяви Адела Пеева.", "date": "2018.06.25", "title": "Президентът Румен Радев удостои с държавни отличия дейци на културата и изкуството"}
{"url": "http://www.focus-news.net/news/2018/06/25/2537974/ria-novosti-v-bosna-i-hertsegovina-neizvestni-sa-zapalili-pravoslavna-tsarkva.html", "text": "Православният храм в община Високо в централната част на Босна И Херцеговина е подпален от неизвестни лица миналата неделя и е пострадал силно, предава РИА Новости, позовавайки се на местни медии.\r\nГрад Високо се намира във Федерация Босна и Херцеговина и е населен предимно с мюсюлмани. В града има незначително хърватско и сръбско малцинство.\r\n„В нощта на неделя едно лице или група неизвестни запалва  огън вътре в храма „Рождество Богородично“ в намиращото се до града село Чекрекчие. В резултат са унищожени иконостасът, олтарната част, повечето икони, книгите. Огънят е обхванат и конструкцията на покрива“, съобщава местната полиция.\r\nСъобщава се, че преди две години настоятелят Милян Радженович е ремонтирал църквата, която е осветена през 2017 година. Виктор Турмаков", "date": "2018.06.25", "title": "РИА Новости: В Босна и Херцеговина неизвестни са запалили православна църква"}
{"url": "http://www.focus-news.net/news/2018/06/25/2537970/evrokomisaryat-mariya-gabriel-dnes-e-ofitsialniyat-start-na-tsifrovata-programa-za-zapadnite-balkani.html", "text": "Днес е официалният старт на цифровата програма за Западните Балкани. Това каза европейският комисар по цифрова икономика и общество Мария Габриел на пресконференция по време на Цифрова асамблея 2018, предаде репортер на Агенция „Фокус“. „Дигиталната асамблея е най-голямото и ключово събитие за ЕС. Искам да благодаря на Българското председателство, в рамките на което показахме колко важна е цифровизацията. Днес е официалният старт на цифровата програма за Западните Балкани. Само преди месец в София лидерите на държавите в региона и на ЕС подписаха декларация за подкрепа и така дадоха заявка за дългосрочен ангажимент. Днес вече имаме честта да дискутираме конкретните проекти – куберсигурността, дигитални и информационни хъбове, суперкомпютри и др.“, посочи Габриел. Тя обясни, че е много важно да не се забравят и селските райони, които по думите ѝ трябва да се развиват заедно с градските. \r\nМинистърът на транспорта, информационните технологии и съобщенията Ивайло Московски коментира, че дигиталната седмица е едно от най-важните събития за Българското председателство. „След Естонското председателство имаше изключително важни досиета, сложени на масата за България, и мисля, че успяхме да ги придвижим в правилната посока. Сигурен съм, че колегите от Австрия ще продължат с тези усилия. Става въпрос за свободното движение на данни, намаляването на цените за роуминг услугите с акцент държавите от Западните Балкани и др. И неслучайно рамката, която се предвижда за дигиталните технологии от ЕС, е около 9 млрд. лв. и показва, че това е приоритет за Съюза“, каза още Московски. Той посочи, че въпреки всичко има още неща в сектора, в които България е след останалите страни в ЕС. „Относно радио честотния спектър и неговото управление например сме назад, но полагаме усилия това да стане факт скоро и да достигнем държави като Финландия, Австрия Холандия и др.“, каза транспортният министър. \r\nЦветилена СИМЕОНОВА", "date": "2018.06.25", "title": "Еврокомисарят Мария Габриел: Днес е официалният старт на цифровата програма за Западните Балкани"}
{"url": "http://www.focus-news.net/news/2018/06/25/2537975/literaturen-salon-lege-10-organizira-vecher-posvetena-na-geo-milev-na-26-yuni.html", "text": "На 26 юни, вторник, Литературен салон „Леге 10“ и издателство „Захарий Стоянов“ организират вечер, посветена на Гео Милев и поемата му „Септември“. Това съобщиха от ГС на БСП - София. Събитието е по повод предстоящото през есента честване на 95-годишнината от Септемврийското въстание през 1923 г. През 2019-а предстои отбелязването на 95 години от написването на самата поема. \r\nЗа Гео Милев и творчеството му ще говори Иван Гранитски, а Мая Остоич ще рецитира творби на поета.\r\nСъбитието ще се състои от 18.00 часа в зала „Димитър Благоев“ на Градския съвет на БСП – София (ул. „Леге“ №10, етаж 1).", "date": "2018.06.25", "title": "Литературен салон „Леге 10“ организира вечер, посветена на Гео Милев, на 26 юни"}
{"url": "http://www.focus-news.net/news/2018/06/25/2537976/sofiya-tsisterna-se-e-otkachila-ot-vlekach-i-e-zaela-patnoto-platno-na-400-m-predi-prohoda-vitinya.html", "text": "На 400 м преди прохода Витиня цистерна се е откачила от влекач и заема пътното платно. Това съобщи слушател на Радио „Фокус“.", "date": "2018.06.25", "title": "София: Цистерна се е откачила от влекач и е заела пътното платно на 400 м преди прохода Витиня"}
{"url": "http://www.focus-news.net/news/2018/06/25/2537962/vmro-dpmne-ot-makedonskata-pamet-tryabva-da-se-iztriyat-solun-kukush-lerin.html", "text": "ВМРО-ДПМНЕ излезе с поредна остра декларация във връзка с договора за името между Македония и Гърция, подписан край Преспанското езеро на 17 юни, чието съдържане е предадено изцяло без редакторска намеса от македонското електронно издание „A1 On“.\r\n„СДСМ се отказа от собствения си народ. Само за една година правителството на СДСМ (Социалдемократическия съюз на Македония) начело със Зоран Коте Заев почти изтри вековната македонска история, но и застрашава бъдещето на цяла една нация. Със само един подпис правителството на СДСМ се отказа от всичко македонско. Заев се отказа от македонското име, идентичност и език, за които се кълнеше, че ще останат непроменени в своите предци и деца.\r\nМакедонската връзка на Заев явно е била от коприна, ако въобще някога е съществувала, защото той подписа досега невиждана капитулация на един народ в световната история.\r\nКогато договорът влезе в сила, македонските учебници по история, ако въобще тогава можем да ги наречем така, ще ги пише и рецензира Гърция.\r\nМакедонците повече няма да учат македонска, а история одобрена от гръцки комисии.\r\nТози договор за капитулация под покровителството на Заев и Димитров атакува македонското културно наследство, държавност и суверенитет, представяйки Македония като изцяло ново изкуствено измислено творение.\r\nНезависимо, че това не беше част от преговорите, сега по волята на Коте Заев, от македонската памет ще трябва да бъдат изтрити Солун, Кукуш и Лерин.\r\nТе ще изчезнат от македонските учебници, македонските карти и от всички документи. Македония ще бъде задължена да използва гръцките топоними, които бяха насилствено привнесени в договора. Отказът от географските наименования означава изтриване на част от културата и историята на един народ.\r\nМакедония ще бъде единствената страна, която се отказва от своите екзоними. Солун ще остане Солун и за Сърбия, и за България, но македонците ще трябва да му казват Тесалоники.\r\nКукуш, родният град на македонския великан Гоце Делчев, за учениците от Северна Македония ще бъде Килкис. Воден – Едеса. Кутлеш – става Вергина. Костур – Кастория. Сер – Серес!\r\nС този договор се върши изтриване на културното наследство на Македония, което е неразделна част от нашата идентичност.\r\nЗаев отчаяно се опитва да изпълни концесиите във всяка сфера, дори на цената на изтриването на собствения си народ. Македонските национални и държавни интереси бяха обявени за продажба от Коте Заев. Коте Заев помогна за сбъдването на вековния сън на Гърция, а това е изтриването на македонската нация.\r\nКоте Заев се опитва да пречупи македонската непокорност. Много са опитвали, но не са успявали, а няма да успее и Зоран Заев.\r\nНародът си иска Македония повече, отколкото потомците на Коте от село Руля могат да си представят.\r\nЛюбовта на народа към Македония ще спре антудържавните политики на Коте Заев“, се казва в съобщението на ВМРО-ДПМНЕ.\r\nПревод и редакция:", "date": "2018.06.25", "title": "ВМРО-ДПМНЕ: От македонската памет трябва да се изтрият Солун, Кукуш, Лерин..."}
{"url": "http://www.focus-news.net/news/2018/06/25/2537957/anadolu-agency-angela-merkel-obeshta-da-raboti-konstruktivno-s-redzhep-taiyp-erdogan.html", "text": "Германия обеща в понеделник да продължи да работи конструктивно с новото турско правителство, след историческата изборна победа на Реджеп Таийп Ердоган в неделя, предава Anadolu Agency.\r\nПо време на пресконференция в Берлин, говорителят на германския канцлер Ангела Меркел заяви, че Берлин си е извадил изводите от това, че президента Ердоган е спечелил президентската гонка още на първия тур, а коалицията му абсолютно мнозинство в парламента.\r\n„Очакваме с нетърпение да продължим конструктивните и резултатни работни отношения между германското и турското правителства“, заяви Щефан Зайберт.\r\nТой отбеляза също, че канцлерът ще поздрави Ердоган в подходящ момент.\r\nПревод и редакция:", "date": "2018.06.25", "title": "Anadolu Agency: Ангела Меркел обеща да работи „конструктивно“ с Реджеп Таийп Ердоган"}
{"url": "http://www.focus-news.net/news/2018/06/25/2537977/razgrad-mazh-zhena-i-dete-sa-postradali-pri-katastrofa-mezhdu-kamion-i-lek-avtomobil-na-patya-razgrad-ruse.html", "text": "Пътно-транспортно произшествие между камион и лек автомобил затвори пътя Разград - Русе. Инцидентът е станал около 15.00 часа. Това съобщиха от ОДМВР-Разград. Товарен камион с ремарке, натоварен със зърно и управляван от 59-годишен мъж от село Гецово, излиза на главния път в посока Русе от изхода на Гецово до конната база. В това време по главния път в посока Русе се движи лек автомобил \"Пежо\", управляван с висока скорост от 35-годишен мъж от Цар Калоян. Колата застига камиона, не успява да намали и се удря в задната гума на ремаркето. При сблъсъка са пострадали водачът на \"Пежо\"-то С.П., жена му и детето му. Тримата от лекия автомобил са откарани в МБАЛ-Разград, където в момента установяват състоянието им. Пътят продължава да е затворен. Обходният маршрут е през Сеново.", "date": "2018.06.25", "title": "Разград: Мъж, жена и дете са пострадали при катастрофа между камион и лек автомобил на пътя Разград - Русе"}
{"url": "http://www.focus-news.net/news/2018/06/25/2537979/politico-makedoniya-podkrepete-chlenstvoto-ni-v-es-i-shte-vi-izpratim-svezhi-domati.html", "text": "Македонският външен министър Никола Димитров предлага „свеж“ стимул за всеки, който подкрепи началото на преговорите за присъединяването на страната му в ЕС, предава  Politico.\r\n„Който подкрепи началото на преговорите за присъединяване на Македония в ЕС следващата седмица, ще получи пакет свежи македонски домати по пощата“, написа Димитров на профила си в социалната мрежа „Туитър“, уверявайки потенциално подкрепилите страната му, че зеленчукът, отгледан в нея, е „най-вкусният на света“.\r\nПродължаващият десетилетия спор за името с Гърция постави Македония в изчакваща позиция за влизането ѝ в НАТО и в ЕС в течение на години. Споразумението, постигнато между Атина и Скопие по-рано този месец, в момента прокарва пътя на страната за членство в организациите.\r\nСъветът за общите въпроси на ЕС – месечна среща на министрите от страните членки по европейските дела ще се събере, за да обсъди разширяването на Съюза преди срещата на високо равнище на Съвета на ЕС в Брюксел по-късно тази седмица.\r\nСтраните от ЕС се делят на два лагера – такива, които подкрепят разширяването и такива, като Франция и Холандия, които искат продължителна дискусия относно приемането на нови членове. \r\nСпоразумението за името, което бе ратифицирано от македонския парламент скоро след подписването си, все още изисква одобрение и от законодателния орган на Гърция. Министър-председателят на страната Алексис Ципрас се сблъсква със значителна съпротива от основната опозиционна партия „Нова демокрация“. Националистите и от двете страни също така са против промяната на името. Виктор Турмаков", "date": "2018.06.25", "title": "Politico: Македония: „Подкрепете членството ни в ЕС и ще ви изпратим свежи домати“"}
{"url": "http://www.focus-news.net/news/2018/06/25/2537978/zam-ministar-malina-krumova-shte-otkrie-informatsionno-sabitie-za-podpomagane-na-efektivnostta-upravlenieto-i-institutsionalniya-kapatsitet-v-otrasal-vik.html", "text": "Утре – 26 юни, заместник-министърът на регионалното развитие и благоустройството Малина Крумова ще открие информационно събитие по проект „Подпомагане на ефективността, управлението и институционалния капацитет в отрасъл ВиК”, финансиран по Оперативна програма „Околната среда 2014-2020”. Това съобщиха от пресцентъра на министерството. Събитието е насочено към представители на експертния състав на ВиК операторите в страната и започва от 10:00 часа в хотел „Бест Уестърн Сити Плюс“ на ул. Стара планина“ № 6. в София\r\nЗа участие във форума е поканен министърът на околната среда и водите Нено Димов.", "date": "2018.06.25", "title": "Зам.-министър Малина Крумова ще открие информационно събитие за подпомагане на ефективността, управлението и институционалния капацитет в отрасъл ВиК"}
{"url": "http://www.focus-news.net/news/2018/06/25/2537966/makfaks-makedoniya-nikos-kotsiyas-zayavi-che-evropa-tryabva-da-spazi-dumata-si-za-makedoniya-i-albaniya.html", "text": "Гръцкият министър на външните работи Никос Коцияс заяви, че страните от ЕС трябва да спазят думата си и да започнат преговори за присъединяване към Съюза с Македония и Албания по време на срещата на високо равнище на 28 и 29 юни. Той е убеден, че подобен ход ще допринесе за стабилността на Балканите, предава македонската информационна агенция  „Макфакс“.\r\nКоцияс допълни, че началото на преговорите с Македония и Албания ще помогне на двете страни да решат ефективно вътрешните си проблеми и така Балканите заедно с Гърция ще вървят напред към общо европейско бъдеще.\r\n„Искам да призова всички страни да осъзнаят, че в тези страни има реални проблеми, но процесът на присъединяване ще им помогне ефективно да ги решат“, допълни министърът. Той също така заяви, че е казал на партньорите от ЕС да бъдат строги, но да не блокират европейската перспектива за Македония и Албания. Виктор Турмаков", "date": "2018.06.25", "title": "„Макфакс“ (Македония): Никос Коцияс заяви, че Европа трябва да спази думата си за Македония и Албания"}
{"url": "http://www.focus-news.net/news/2018/06/25/2537984/stara-zagora-blizo-90-signala-sa-polucheni-na-goreshtiya-telefon-na-obshtinata-za-perioda-22-24-yuni.html", "text": "На безплатния Горещ телефон на Община Стара Загора - 0800 157 37, от 22 до 24 юни, са отчетени близо 90 сигнала. Граждани са подали информация за над 30 неправилно паркирани МПС в града. Това съобщиха от пресцентъра на Общината. \r\nШофьор на автобус от градския транспорт ще бъде санкциониран, спрямо Правилника на дружеството. Полученото оплакване е за некоректно поставена табела за автобусна линия №24. \r\nЕкип на общинското звено „Контрол, екология и чистота“ е съставил Акт за установяване на административно нарушение по сигнал за силна миризма в жилищен вход от домашно куче. За бездомни животни е подадена информация около кръстовището на ул. „Иван Вазов“ и „Августа Траяна“. Гражданин е сигнализирал за жена, хранеща безпризорни котки, до блок №60 на бул. „Цар Симеон Велики“. Информацията е насочена към Общинския приют за безстопанствени животни. \r\nПостъпил е сигнал за деца, които в близост до пешеходната пътека на ул. „Христо Ботев“ №4, са изровили земна маса и са я събрали на купчини, за да я прескачат с велосипеди. За младежи, разхождащи кучета в строителен обект, също има подадено оплакване. \r\nНад 10 са сигналите за силна музика от заведения, през почивните дни, както и от струпване на шумни компании на открито в тъмната част на деня. \r\nСлед получена информация на Горещия телефон е отремонтиран паркомат. Премахнати са изсъхнали клони от тротоари. Обезопасен е отворен електрически стълб, създаващ предпоставка за инцидент в кв. „Железник“. Сигнализирано е за компрометирана детска катерушка в парк „5-ти октомври“. \r\nОбщина Стара Загора е отреагирала на сигналите, за които има правомощия, а останалите са насочени към компетентните органи. На гражданите е върната обратна информация.", "date": "2018.06.25", "title": "Стара Загора: Близо 90 сигнала са получени на Горещия телефон на Общината за периода 22-24 юни"}
{"url": "http://www.focus-news.net/news/2018/06/25/2537980/dobrich-v-mladezhkiya-tsentar-v-grada-shte-bade-otkrita-izlozhba-na-tema-detsa-izkustvo-i-sport-sreshtu-narkotitsite.html", "text": "Изложба на рисунки на деца от добрички училища на тема „Деца, изкуство и спорт срещу наркотиците” ще бъде открита на 26 юни (вторник), от 10.30 часа, в Общински младежки център „Захари Стоянов“. Това съобщиха от пресцентъра на Община град Добрич. Изложбата е посветена на Международния ден за борба със злоупотребата  на наркотици и наркотрафика, който се отбелязва на 26 юни. Събитието се организира от Община Добрич, МКБППМН, ПИЦ към ОбСНВ Добрич и Програма СИНДИ. Авторите на най-добрите рисунки ще получат награди. На специален щанд в младежкия дом Превантивно информационният център към Общинският съвет по наркотични вещества  ще представи превантивни материали за опасностите, които крие употребата на наркотични вещества и съвети към деца и родители за справяне със проблема зависимост. \r\nМеждународният ден за борба със злоупотребата на наркотици и наркотрафика се отбелязва от 1988 г. с резолюция на Общото събрание на ООН, приета на 7 декември 1987 г. Денят се отбелязва и в България от 1988 година.\r\nОсновната цел на превенцията по отношение на проблемите, свързани с наркотици  е   предотвратяването на риска от злоупотреба  сред  населението и най- вече сред младите хора . Изключително тревожна е тенденцията от последните години на непрекъснат спад на възрастта на пробвали или употребяващи дрога. Специалисти алармират ,че дрогата вече се разпространява в училищата от самите ученици. Има случаи в които тийнейджърите сами приготвят и пласират упойващи вещества. Ето защо изключително важно е да се заостри вниманието на обществото към проблема. Необходимо е и активното участие на  семейството,  като основен фактор за справяне с проблема.", "date": "2018.06.25", "title": "Добрич: В Младежкия център в града ще бъде открита изложба на тема „Деца, изкуство и спорт срещу наркотиците”"}
{"url": "http://www.focus-news.net/news/2018/06/25/2537981/veliko-tarnovo-student-v-stopanska-akademiya-dimitar-a-tsenov-svishtov-e-pobeditel-v-tazgodishnoto-sedmo-izdanie-na-natsionalniya-konkurs-mlad-oditor.html", "text": "Кирил Лучков – студент в Стопанска академия „Димитър А. Ценов” - Свищов, е победител в тазгодишното, седмо издание на националния конкурс „Млад одитор”. Това съобщиха от висшето учебно заведение. Свищовският студент участва за първи път в конкурса и се пребори за приза, конкурирайки се с възпитаници на 11 висши училища в България и два чуждестранни университета. Кирил Лучков завършва средното си образование в ПГ по икономика – Благоевград. Като студент в Свищов издава помагало по „Счетоводство на предприятието” (сборник 370 стр. от задачи, казуси и тестове), предназначено за обучение на ученици от професионалните гимназии по икономика и търговските гимназии. През периода на обучение в Свищов участва активно в множество научни изяви, бил е стипендиант на Фондация „Атанас Буров”, отличен е с трета награда в IX националeн конкурс „Студент на годината” в категория „Стопанска науки”. Към настоящия момент Кирил Лучков е семестриално завършил едновременно две специалности в Стопанска академия – „Счетоводство и контрол” с успех Отличен 6.00 и „Финанси” с успех Отличен 5.90, в ОКС „бакалавър” и му предстоят държавни изпити.\r\nКонкурсът „Млад одитор” се организира от Висшето училище по застраховане и финанси (ВУЗФ) и одиторски дружества. Целта на конкурса е да бъде популяризирана одиторската професия сред младите хора, както и да се акцентира върху ролята на одита в бизнес средите и обществото като цяло. Право да участват имаха всички студенти, обучаващи се в специалностите  финанси, счетоводство и контрол от всички висши учебни заведения в България и чужбина, независимо от образователно-квалификационната степен и формата на обучение. Конкурсът премина през три етапа – регистрация, тест и казус, като по данни на организаторите, до втория етап са допуснати 52 участника от над 90 регистрирани. След приключване на първите три етапа, по решение на журито се определят трите най-добре разработени казуса, които се допускат до класиране и награждаване.\r\nНаградата си като победител в седмото издание на конкурса „Млад одитор” – парична награда в размер на 2000 лв, и възможност за едномесечен стаж във водеща одиторска компания, свищовският студент получи на официална церемония в София. Церемонията беше уважена от ръководители и представители на държавни институции, публичния финансов сектор, търговски, одиторски и застрахователни дружества.", "date": "2018.06.25", "title": "Велико Търново: Студент в Стопанска академия „Димитър А. Ценов” - Свищов е победител в тазгодишното, седмо издание на националния конкурс „Млад одитор"}
{"url": "http://www.focus-news.net/news/2018/06/25/2537982/prof-emil-botev-ban-solunskoto-zemetrasno-ognishte-nyama-pryaka-vrazka-s-teritoriyata-na-nashata-strana.html", "text": "Солунското земетръсно огнище няма пряка връзка с територията на нашата страна. Това каза директорът на сектор „Сеизмология” към Геофизичния институт към БАН проф. Емил Ботев в интервю за Агенция „Фокус“ по повод земетресенията, регистрирани през днешния ден в южната ни съседка Гърция. „При тези земетресения не можем да допуснем, че ще имат ефект върху територията на нашата страна. Макар и по-слабо, земетресението до Солун с магнитуд 4.4 по Рихтер от днес има известно въздействие и на територията на нашата страна“, допълни той. „Много слабо е усетено в южните покрайнини, но без никакъв плашещ ефект. На север от Солун, отивайки към територията на нашата страна, движенията на микроплочите са с около 5-6 милиметра, а на нашата територия са 3-4, даже средно за територията на България са 1-2 мм годишно. В сравнение с тези 10-15 мм в егейската микроплоча, сами разбирате, че там се натрупват по-сериозни напрежения, които годишно се разтоварват от такива земетресения като това с магнитуд от 4.4 от днес“, каза още проф. Ботев.", "date": "2018.06.25", "title": "Проф. Емил Ботев, БАН: Солунското земетръсно огнище няма пряка връзка с територията на нашата страна"}
{"url": "http://www.focus-news.net/news/2018/06/25/2537985/varna-stotitsi-zhiteli-na-grada-praznuvaha-enyovden-v-muzeya-po-istoriya-na-meditsinata.html", "text": "Стотици варненци посетиха Музея по история на медицината на Еньовден, за да отбележат празника на слънцето, водата и билките. Това съобщиха от пресцентъра на Медицински университет – Варна. Събитието бе организирано от Медицински университет – Варна с подкрепата на фонд „Култура\" на Община Варна. \r\nПрез целия ден празникът и билките, които растат в региона на Черноморското крайбрежие, се радваха на голям интерес от страна на посетителите.  Много хора се интересуваха от  лечебното  въздействие на лечебните растения при различни заболявания. Отговори на тези въпроси и на въпроси, свързани с естетствените находища на билките, правилното им съхранение и употреба, хората получиха от асистента по фармацевтична ботаника към МУ-Варна Джени Чернева. Студенти от МУ-Варна участваха в демонстрациите, които се проведоха в трите работилници в Билкарницата. Там те показваха различни методи за приготвяне на лечебни билкови продукти - билкови чайове, настойки, отвари, сиропи, тинктури, маслени разтвори, лапи, както и в стъпките за хербаризиране на билки и различните начини на сушене на растенията. Всички посетители имаха възможност сами да си създадат билкови торбички против насекоми, които да използват в домовете си. Имаше работилнички и за най-малките варненци.\r\nТайнството на българските обичаи и традиции за празника във Варненския край бяха разкрити от етнолога доц. д-р Лидия Петрова, а за доброто настроение на посетителите се погрижиха студентите от танцовия ансамбъл на Медицински университет –Варна, които демонстрираха фолклорните традиции за празника.\r\nВсички хербаризирани билки по време на празника ще бъдат съхранени и изложени в постоянна експозиция, която ще допълни сбирките в единствения в България Музей по история на медицината.", "date": "2018.06.25", "title": "Варна: Стотици жители на града празнуваха Еньовден в Музея по история на медицината"}
{"url": "http://www.focus-news.net/news/2018/06/25/2537986/plovdivskiyat-apelativen-sad-potvardi-prisada-ot-13-godini-i-4-mesetsa-lishavane-ot-svoboda-za-tanyo-t-vinoven-v-ubiystvoto-na-priyatelkata-mu-mt.html", "text": "Пловдивският апелативен съд потвърди присъда от 13 години и 4 месеца лишаване от свобода за Таньо Т., постановена от Пловдивския окръжен съд, с която подсъдимият е  признат за виновен в убийството на приятелката му М.Т. което е  извършено по особено мъчителен за пострадалата начин и с особена жестокост. Това съобщиха от пресцентъра на Съдебна палата - Пловдив. \r\nНа 30 януари 2017 г. в жилището си в Пловдив след употреба на алкохол Таньо Т. съблякъл жената гола и я пребил до смърт в банята. След това продължил да пие. Час и половина по – късно звъннал на телефон 112 и съобщил за случилото се. Пристигналите лекари от „Спешна помощ“ само констатирали смъртта на пострадалата.\r\nТаньо Т. е съден седем пъти преди убийството.\r\nСпоред апелативните магистрати правилно Окръжния съд е определил наказание от 20 години лишаване от свобода и го е намалил с една трета на 13 години и 4 месеца затвор заради признанието на подсъдимия  и проведеното съкратено съдебно следствие.\r\nУважени са гражданските искове за претърпени болки и страдания в размер по 100 000 лева за  майката и сина на пострадалата.\r\nРешението не е окончателно е подлежи на обжалване и протест пред Върховния касационен съд в 15-дневен срок.", "date": "2018.06.25", "title": "Пловдивският апелативен съд потвърди присъда от 13 години и 4 месеца лишаване от свобода за Таньо Т., виновен в убийството на приятелката му М.Т."}
{"url": "http://www.focus-news.net/news/2018/06/25/2537989/tsveta-karayancheva-predsedatel-na-narodnoto-sabranie-botev-e-svetinya-botev-e-revolyutsionerat-bez-koyto-nyamashe-da-ya-ima-balgariya.html", "text": "Ботев е светиня, Ботев е революционерът, без който нямаше да я има България. Това каза в предаването „Без Ботев няма България“ на Радио „Фокус“ председателят на Народното събрание Цвета Караянчева по повод 170-тата годишнина от рождението на поетът-революционер. Тя добави, че в динамичните времена, в които живеем, за съжаление сякаш забравяме за революционерите като него, благодарение на които България я има до днес. „За Ботев трябва да говорим с години напред, за да могат и най-малките да знаят, че има такъв човек, че революционер, но той е и публицист и трябва все повече да популяризираме и неговите публицистични произведения, за да видят нашите млади хора колко човек е бил той за крехката си възраст. Знаменателни остават словата му, че няма власт над оная глава, която е готова сама да се отдели от раменете си в името на свободата. В неговата уста имат особен смисъл думите робство и свобода, любов и омраза, така че всяко едно нещо, свързано с Христо Ботев, трябва да се популяризира“, обясни Караянчева. В заключение, тя пожела на всички българи никога да не забравят Христо Ботев, да го носят в сърцата си и да бъдат горди, че малка България има такива герои като него.", "date": "2018.06.25", "title": "Цвета Караянчева, председател на Народното събрание: Ботев е светиня, Ботев е революционерът, без който нямаше да я има България"}
{"url": "http://www.focus-news.net/news/2018/06/25/2537988/varna-shofyor-na-avtobus-prichinil-smartta-na-patnichka-vav-grada-poluchi-uslovna-prisada.html", "text": "2 години лишаване от свобода, отложено с 3-годишен изпитателен срок, както и отнемане на правото да управлява моторно-превозно средство за срок от 2 години е наказанието, което Варненският окръжен съд присъди на шофьор на автобус нарушил правилата за движение и с това причинил по непредпазливост смъртта на пътничка. Това съобщиха от пресцентъра на Варненския окръжен съд. Тричленният състав призна за виновен 55-годишния Димитър Д., в това че водачът на пътното превозно средство от редовните линии за обществен превоз на пътници не е осигурил възможност за безопасното слизане на Марийка Д.  Нарушавайки Закона за движение по пътищата, по непредпазливост той причинил нейната смърт. На 4 август 2016 г. подсъдимият изпълнявал задълженията си като шофьор на автобус по линия №148 във Варна. Около 11,30 часа Димитър Д. спрял автобуса на спирка по линията, намираща се на бул. Трети март посока ж.к. „Вл. Варненчик“. След като пътниците слезли, затворил вратите и потеглил, за да се включи в движението. При затварянето на трета врата на автобуса ръката на пострадалата пътничка била притисната и тя паднала на пътното платно, след като шофьорът потеглил. Задното колело притиснало единия крак на падналата жена. Водачът на автобуса чул виковете на останалите пътници и спрял. След това, за да освободи затиснатия от гумата крак на жената, преместил автобуса с около 30 см назад. Ранената пътничка била отведена в болницата. Наложило се да бъде оперирана няколко пъти. Въпреки положените медицински грижи и лечение жената починала на 7 септември 2016г., като причина за смъртта, според изготвената по делото съдебномедицинска експертиза сочи полиорганна недостатъчност, вследствие на тежка генерализирана инфекция. Разследването на инцидента продължи повече от година, като обвинителният акт влезе във ВОС през ноември 2017г. Подсъдимият водач е с чисто съдебно минало, санкциониран е само веднъж за допуснато административно нарушение по Закона за движение по пътищата през 1994г.  Преди прочитане на присъдата Димитър Д. изрази съжаление и изказа съболезнования към близките на пострадалата. „Не считам, че имам вина за инцидента, но той ще остане завинаги в съзнанието ми“, бяха последните думи на подсъдимия. Варненският окръжен съд осъди подсъдимият да заплати на роднините на починалата жена сума в размер на 1000лв., разделена по равно между двете й дъщери, представляваща направените по делото разноски. Присъдата подлежи на обжалване или протест пред Апелативен съд – Варна.", "date": "2018.06.25", "title": "Варна: Шофьор на автобус, причинил смъртта на пътничка във града, получи условна присъда"}
{"url": "http://www.focus-news.net/news/2018/06/25/2537987/kanal-5-makedoniya-na-16-yuli-parlamentat-na-makedoniya-shte-vzeme-reshenie-za-svikvaneto-na-referenduma-za-imeto.html", "text": "На 16 юли парламентът на Македония ще вземе решението за свикване на референдума за името на страната, потвърждават запознати източници за скопския телевизионен   „Канал 5“. \r\nСпоред чл. 22 на македонския Закон за референдумите „от деня на обявяването на решението за свикването на референдума на държавно ниво в „Държавен вестник“ до деня на провеждането не могат да изминат по-малко от 60 и повече от 90 дни“. Източници от парламента смятат, че  датата на референдума за промяната на името ще бъде през септември.\r\nСпоред чл. 30 от Закона решенията на референдума се смятат за приети, ако на него са гласували повече от половината граждани, регистрирани в избирателните списъци и повече от половината, дали гласа си, подкрепят предложението.  Виктор Турмаков", "date": "2018.06.25", "title": "„Канал 5“ (Македония): На 16 юли Парламентът на Македония ще вземе решение за свикването на  референдума за името"}
{"url": "http://www.focus-news.net/news/2018/06/25/2537990/veliko-tarnovo-obshtina-svishtov-organizira-bezplaten-transport-do-mestnost-pametnitsite-na-27-yuni.html", "text": "По повод празника на града – 27 юни, Община Свищов организира безплатен транспорт да местността „Паметниците“ и обратно. Това съобщиха от пресцентъра на Общината.\r\nАвтобусите ще се движат по два маршрута, които ще имат еднакво часово разписание:\r\n- Маршрут I  –  пл. „Велешана” – МБАЛ „Д-р Димитър Павлович“ – пл. „Хан Бъчва” – стадион „Академик” – местност „Паметниците”;\r\n- Маршрут II – пл. „Велешана” – пл. „Алеко” – пл. „Свобода” –  ул. „33-ти Свищовски полк” – местност „Паметниците”.\r\nРазписание за двата маршрута:\r\n- На 27 юни начални часове на тръгване от пл. „Велешана”: 10.00; 10.30 часа;\r\n- На 27 юни начални часове на тръгване от местност „Паметниците”: 12.00 часа. При необходимост ще бъде направен и втори курс.", "date": "2018.06.25", "title": "Велико Търново: Община Свищов организира безплатен транспорт до местност „Паметниците” на 27 юни"}
{"url": "http://www.focus-news.net/news/2018/06/25/2537983/lokalno-makedoniya-v-gartsiya-se-provezhdat-antipravitelstveni-protesti-sreshtu-sporazumenieto-za-imeto.html", "text": "Повече от 5000 души са протестирали срещу споразумението с Македония във втория по големина гръцки град Солун, първоначално пред македонското консулство, а след това и пред местните офиси на партиите от управляващата коалиция в Гърция – СИРИЗА и „Независими Гърци“, предава македонското електронно издание „Локално“.\r\nПред сградите на партиите протестиращите са хвърляли бутилки и столове. Полицията е отговорила със сълзотворен газ, за да разпръсне тълпата. Няма съобщения за пострадали, а полицията твърди, че няма арестувани.\r\nНационалистите в двете страни се противопоставят на споразумението, съгласно което Македония ще бъде преименувана на Северна Македония. В замяна Гърция ще оттегли своите възражения срещу присъединяването на северния ѝ съсед към НАТО и Европейския съюз. Виктор Турмаков", "date": "2018.06.25", "title": "„Локално“ (Македония):  В Гърция се провеждат антиправителствени протести срещу споразумението за името"}
{"url": "http://www.focus-news.net/news/2018/06/25/2537993/api-startira-obshtestvena-porachka-za-patni-znatsi-za-sledvashtite-5-g.html", "text": "Агенция „Пътна инфраструктура“ стартира обществена поръчка за производство, доставка и монтаж на пътни знаци с постоянни и променливи размери на вертикална сигнализация на републиканските пътища за следващите 5 години. Това съобщиха от пресцентъра на Агенцията. Настоящите договори с дружествата изтичат тази година.\r\nСрокът за подаване на офертите от кандидатите е до 17.30 ч. на 30 юли 2018 г. \r\nОбществената поръчка е в 6 обособени позиции по районите на планиране в страната:\r\n- Обособена позиция №1 – Северозападен район, включващ областите Видин, Враца, Монтана, Ловеч и Плевен. Индикативната стойност на поръчката е 2 500 000 лв. без ДДС;\r\n- Обособена позиция №2 – Северен централен район, в който са областитете Велико Търново, Габрово, Разград, Русе и Силистра. Индикативната стойност на поръчката е 2 500 000 лв. без ДДС;\r\n- Обособена позиция №3 – Североизточен район, включващ областите Варна, Добрич, Шумен и Търговище. Индикативната стойност на поръчката е 2 500 000 лв. без ДДС;\r\n- Обособена позиция №4 – Югоизточен район, включващ областите Бургас, Сливен, Стара Загора и Ямбол. Индикативната стойност на поръчката е 2 500 000 без ДДС;\r\n- Обособена позиция №5 – Южен централен район, включващ областите Кърджали, Пазарджик, Пловдив, Смолян и Хасково. Индикативната стойност на поръчката е 2 500 000 лв. без ДДС;\r\n- Обособена позиция №6 – Югозападен район, включващ областите: Благоеград, Перник, Кюстендил и София. Индикативната стойност на поръчката е 2 500 000 без ДДС. \r\nОбщата индикативна стойност на обществената поръчка за 6-те обособени позиции е 15 000 000 лв. без ДДС и се финансира от бюджета на АПИ.", "date": "2018.06.25", "title": "АПИ стартира обществена поръчка за пътни знаци за следващите 5 г."}
{"url": "http://www.focus-news.net/news/2018/06/25/2537992/hurriyet-turskite-vlasti-sa-zadarzhali-zapodozreni-za-chlenstvo-vav-feto-kray-granitsata-s-gartsiya.html", "text": "Най-малко осем души, част от които са заподозрени за членство в т.нар. „Терористичната организация на Фетхуллах Гюлен“ (ФЕТО) са задържани от турските власти в Северозападна Турция, докато са се опитвали нелегално да преминат в съседна Гърция, пише  Hurriyet.\r\n„Войниците са задържали заподозрени във военната зона в провинция Одрин край гръцката граница, докато планират как да преминат нелегално границата“, съобщават анонимни източници от турските сили за сигурност. Двама от заподозрените са обвинени за членство във ФЕТО. За организацията се смята, че стои зад неуспешния опит за преврат в страната от 15 юли 2016 г.\r\nАнкара също така обвинява ФЕТО, водена от базирания в САЩ ислямски проповедник Фетхуллах Гюлен, че води кампания за сваляне на властите на Турция, прониквайки в държавните институции, правосъдната система, армията и полицията. Виктор Турмаков", "date": "2018.06.25", "title": "Hurriyet: Турските власти са задържали заподозрени за членство във ФЕТО край границата с Гърция"}
{"url": "http://www.focus-news.net/news/2018/06/25/2537995/api-vazstanoveno-e-dvizhenieto-po-okolovrasten-pat-na-sofiya-lyulin-novi-iskar-v-rayona-na-lyulin.html", "text": "Възстановено е движението по околовръстен път на София - Люлин – Нови Искър в района на Люлин. Това съобщиха от пресцентъра на Агенция \"Пътна инфраструктура\".", "date": "2018.06.25", "title": "АПИ: Възстановено е движението по околовръстен път на София - Люлин – Нови Искър в района на Люлин"}
{"url": "http://www.focus-news.net/news/2018/06/25/2537991/dobrich-okrazhniyat-sad-nalozhi-myarka-za-neotklonenie-zadarzhane-pod-strazha-na-razsledvan-za-ubiystvo.html", "text": "Окръжен съд - Добрич наложи мярка за неотклонение „задържане под стража“ на мъж от село Лозенец, Община Крушари, разследван за извършено убийство в Добрич. Това съобщиха от пресцентъра на Окръжния съд в Добрич. 33-годишният П.М. е привлечен като обвиняем по досъдебно производство на ОД на МВР за това, че на 21 срещу 22 юни тази година, при условията на опасен рецидив, умишлено е умъртвил 69-годишен мъж от Добрич. Според събраните на този етап данни от разследването 33-годишният е бил в дома на загиналия. Между двамата възникнал конфликт и задържаният нанесъл удари на възрастния мъж, в резултат на които той е починал. Тялото на загиналия е било открито на 22 юни сутринта в жилището му в Добрич. След като се е запознал с материалите по досъдебното производство и е изслушал изразените в съдебно заседание доводи на страните, Окръжният съд в Добрич е преценил, че към настоящия момент е налице обосновано подозрение за съпричастност на обвиняемия към извършеното тежко умишлено престъпление, за което се предвижда наказание лишаване от свобода от 15 до 20 години, доживотен затвор или доживотен затвор без замяна. Съдът счита, че неналагането на най-тежката мярка за процесуална принуда би довело до реалната опасност мъжът да се укрие или да извърши друго престъпление. По тези причини и като взема предвид тежестта на извършеното престъпление, данните за минали осъждания и лошите характеристични данни на задържания, съдът е решил, че единствено адекватната мярка за неотклонение към настоящия момент е „задържане под стража“. В съдебната зала мъжът е заявил, че не е извършил деянието, за което е обвинен. Окръжният съд е обяснил обаче, че конкретните доказателства по делото, както и изложеното от обвиняемия, не биха могли да се обсъждат в настоящото производство, тъй като те ще бъдат предмет на друго съдебно производство по същество. Постановеният съдебен акт подлежи на обжалване и протест пред Апелативен съд - Варна в тридневен срок.", "date": "2018.06.25", "title": "Добрич: Окръжният съд наложи мярка за неотклонение „задържане под стража“ на разследван за убийство"}
{"url": "http://www.focus-news.net/news/2018/06/25/2537994/ministerstvo-na-zdraveopazvaneto-zhalba-do-varhovniya-administrativen-sad-spira-porachkata-za-zakupuvane-na-lineyki.html", "text": "Със свое определение от 14 юни 2018 г. Комисията за защита на конкуренцията остави без уважение направеното искане за спиране на обществената поръчка за закупуване на 400 броя линейки, обявена от Министерството на здравеопазването. Това съобщиха от пресцентъра на министерството. На 22 юни 2018 г. срещу определението на Комисията за защита на конкуренцията е подадена частна жалба от \"Вайнман Технолоджи\" ЕООД до Върховния административен съд. Подадената жалба препятства възобновяването на поръчката за закупуване на 400 броя линейки до произнасянето на Върховния административен съд. Очаква се Върховния административен съд да се произнесе по частната жалба най-късно до средата на месец юли. \r\nПрипомняме, че жалбоподателят \"Вайнман Технолоджи\" ЕООД е дружество регистрирано на 26 април 2018 г. с капитал 100 лева.", "date": "2018.06.25", "title": "Министерство на здравеопазването: Жалба до Върховния административен съд спира поръчката за закупуване на линейки"}
{"url": "http://www.focus-news.net/news/2018/06/25/2537996/kyustendil-v-uchastaka-bobov-dol-zhedna-se-izgrazhda-nov-pat-zaradi-svlachishte.html", "text": "В участъка Бобов дол – Жедна се изгражда нов път заради свлачище. Това съобщи за Радио „Фокус” – Кюстендил дежурният в Областно пътно управление – Кюстендил. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.06.25", "title": "Кюстендил: В участъка Бобов дол – Жедна се изгражда нов път заради свлачище"}
{"url": "http://www.focus-news.net/news/2018/06/25/2537999/sliven-mladezhki-lager-zdravey-zdrave-beshe-otkrit-na-krepostta-tuida.html", "text": "С ритуал за издигане на българското знаме, днес беше открит младежки лагер „Здравей здраве“  на крепостта „Туида“. Той се провежда за втора поредна година и в него ще участват над 600 ученици от различни сливенски училища. Те бяха разпределени в отбори, носещи имената на български реки. Това съобщиха от пресцентъра на Община Сливен. Община Сливен.\r\nОт 25 до 29 юни лагерниците ще имат възможност да участват във викторина „Аз обичам България”, уроци по фолклор, обучение в народни танци, „Сръчността на българката” – връщане към традициите. В дейностите са предвидени още текстилно печатане и плъстене, грънчарство, приложно изкуство в „Арт ателие”, представяне на професията на пожарникаря, атракция с кон, планинско ориентиране, първи стъпки в алпинизма, обучение в първа долекарска помощ, състезания и симулативна игра „Трафик на хора”. Участниците ще се запознаят с историята на крепост „Туида”, ще се учат да стрелят с лък и др. игри.\r\nПо време на откриването заместник-кметът Стоян Марков поздрави участниците и организаторите на лагера. „Във време, в което бележим все по-голямо развитие на технологиите и виртуалният свят все повече ни завладява, трябва да обръщаме по-голямо внимание на нашите традиции, фолклор, да познаваме историята си. Надявам се инициативи като тази да се превърнат в традиция и да имат много последователи“, каза в словото си заместник-кметът.\r\nСред гостите бяха още представители на Общински съвет по наркотични вещества – Сливен, представители на Българския червен кръст, както и от Превантивно-информационен център – Сливен, учители и ръководители.\r\nМладежкият лагер е част от програма за превенция употребата на наркотици на местно ниво – „Без наркотици – здрави и успешни”.\r\nВ дните на лагера ще бъде отбелязан 26 юни – Международния ден за борба с наркоманиите и нелегалния трафик с наркотици.\r\nОрганизатори са Общински съвет по наркотични вещества – Сливен и Превантивно – информационен център – Сливен.", "date": "2018.06.25", "title": "Сливен: Младежки лагер „Здравей здраве“ беше открит на крепостта „Туида“"}
{"url": "http://www.focus-news.net/news/2018/06/25/2538000/burgas-biografichniyat-film-posledniyat-kontsert-shte-otkrie-programata-posvetena-na-70-godini-ot-rozhdenieto-na-emil-chakarov.html", "text": "С прожекция на биографичния филм \"Последният концерт\" днес, от 21.00 часа на открита сцена \"Охлюва\", ще бъде открита богатата на събития програма, посветена на 70-годишнината от рождението на големия диригент Емил Чакъров. Това сподели на пресконференция в Община Бургас режисьорът на лентата, журналист и телевизионен водещ Георги Тошев, съобщиха от пресцентъра на Община Бургас.\r\nВ срещата участваха още зам.-кметът Йорданка Ананиева, директорът на Държавна опера - Бургас Александър Текелиев, директорът на ОП \"Летен театър, фестивали и концерти\" Димитър Маджаров.\r\n\"Освен Бургаските музикални празници, тази година в чест на 70-годишнината от рождението на Маестрото сме подготвили и музикално-поетични вечери \"Памет за Емил Чакъров\". Те ще стартират с филм за големия диригент днес и продължават с 2 големи концерта на сцената на Летен театър. Първият от тях е на 29 юни - рождената дата на Емил Чакъров с впечатляващ мултимедиен спектакъл на НУМСИ \"Проф. Панчо Владигеров\" и ще бъдат закрити на 20 септември със симфоничен концерт на музикалните училища от Краков /Полша/, Будапеща /Унгария/ и Бургас.\", сподели зам.-кметът Йорданка Ананиева.\r\nМузикално-поетичните вечери, посветени на Емил Чакъров, ще продължат от 2 до 31 юли с изложба с 24 фотографии на световноизвестния диригент, която ще бъде разположена пред Културен център \"Морско казино\". На 9 и 10 юли в галерия-музей \"Георги Баев\" ще бъдат прожектирани уникални аудио записи на оперите \"Дама Пика\" и \"Борис Годунов\". Всички прояви от програмата на музикални вечери \"Емил Чакъров\" са с вход свободен.\r\n\"Година и половина работихме по документалния филм за Емил Чакъров. Идеята за лентата дойде от Община Бургас. Трябваше да намерим хора, свързани с него. Минахме през Ню Йорк, Лондон, Париж, Санкт Петербург, Бургас до Мексико. Във филма може да се види запис с последните думи на маестрото. Обмисляме идеята да заснемем игрален филм и да напишем книга за живота му.\", заяви по време на срещата журналистът Георги Тошев.\r\n\"Запазваме традицията Бургаски музикални празници \"Емил Чакъров\" да бъдат открити и закрити с премиера. Тази година за първи път откриването ще бъде на 3 юли в 21.00 часа в Летния театър с българската опера на Парашкев Хаджиев \"Луд Гидия\". На 31 юли бургазлии ще имат удоволствието да гледат рок операта на китариста Николо Коцев \"Children in time\" с хитове на легендарните Дийп Пърпъл и Рейнбоу. Другите акценти от програмата са премиерата на българският мюзикъл от Александър Владигеров \"Вълкът и седемте козлета\" на 10 август с участието на актьорите Георги Мамалев, Тончо Токмакчиев и Камен Воденичаров, както и концертът \"Оскарите в музиката\" с Милица Гладнишка и Филип Аврамов\", допълни директорът на Държавна опера-Бургас Александър Текелиев.\r\nНа срещата присъстваха още сестрата на Емил Чакъров - Виолета Попова и Радка Памукова - учител и биограф на маестрото.", "date": "2018.06.25", "title": "Бургас: Биографичният филм „Последният концерт“ ще открие програмата, посветена на 70 години от рождението на Емил Чакъров"}
{"url": "http://www.focus-news.net/news/2018/06/25/2538003/emil-kabaivanov-kmet-na-karlovo-savremenniyat-prinos-na-karlovo-kam-deynostta-na-revolyutsionerite-e-da-bade-initsiator-i-dvigatel-na-sabitiyata-zaedno-s-obshtestvenostta.html", "text": "Съвременният принос на Карлово към дейността на революционерите е да бъде инициатор и двигател на събитията заедно с калоферската общественост. Това каза за Радио „Фокус“ по повод 170-тата годишнина от рождението на поета-революционер Христо Ботев д-р Емил Кабаиванов, член на Националния инициативен комитет за честването на годишнината и кмет на Карлово. Той каза още, че благодарение на добрите учители на онова време, днешната история помни великите личности, оставили собствения си почерк върху най-новата история на България\r\n„Като започнем от Клисура, минем през Сопот, Карлово и Калофер, ще видим, че във всяко едно тези селища и съставните на Карловкса долина, които са 23, хората са отделяли от залъка си, за да стоят училища и църкви. Избирали са и са назначавали най-добрите и прогресивни учители за онова време. Тази школа на просвета и образование им е давала това, което светът по онова време е приемал за напредничаво като знание за света и науката“, обясни той. Според д-р Емил Кабаиванов животът и делото на Васил Левски, Христо Ботев и Иван Вазов трябва да бъдат разглеждани като едно цяло. Той съобщи, че ще бъде направено всичко възможно идната 2019-та да бъде година на Вазов.", "date": "2018.06.25", "title": "Емил Кабаиванов, кмет на Карлово: Съвременният принос на Карлово към дейността на революционерите е да бъде инициатор и двигател на събитията заедно с обществеността"}
{"url": "http://www.focus-news.net/news/2018/06/25/2537997/tsvetan-tsvetanov-razgovarya-sas-zam-predsedatelya-na-enp-i-direktor-na-predizbornata-kampaniya-na-partiyata-za-evropeyskite-izbori-dara-marfi.html", "text": "Председателят на ПГ на ГЕРБ и зам.-председател на партията Цветан Цветанов разговаря със зам.-председателя на ЕНП и директор на предизборната кампания на партията за европейските избори Дара Мърфи. Това съобщиха от пресцентъра на ПП ГЕРБ. Това се случи в Брюксел, където Цветанов участва в Срещата на върха на председателите на парламентарни групи от ЕНП в националните парламенти, която се провежда в Европейския парламент. \r\nЦветан Цветанов и Дара Мърфи обсъдиха предизвикателствата и приоритетите за ЕНП преди европейските избори през 2019 г. \"ЕНП е доказала, че умее да взима решения и да поема отговорност в трудни моменти\", каза Дара Мърфи по време на разговора.\r\n\"Можем да се противопоставим на популизма като демонстрираме реалните постижения на ЕНП,\" посочи Цветан Цветанов. \r\nНа свой ред Дара Мърфи добави, че популистите са показали, че дори и да спечелят изборите, не умеят да поемат отговорност и да предлагат трайни работещи решения на проблемите на гражданите. Той също така отбеляза, че е важно ЕНП да покаже, че работи в интерес на гражданите, независимо от политическите нападки срещу партията.\r\nЕНП ще избере кандидата си за председател на Европейската комисия - т.нар. водещ кандидат - на конгреса на партията в началото на ноември във финландската столица Хелзинки. В конгреса ще участват 750 делегати от всички партии членки на ЕНП.", "date": "2018.06.25", "title": "Цветан Цветанов разговаря със зам.-председателя на ЕНП и директор на предизборната кампания на партията за европейските избори Дара Мърфи"}
{"url": "http://www.focus-news.net/news/2018/06/25/2538001/plovdiv-dobar-e-uspehat-ot-maturite-na-uchenitsite-ot-selskostopanskata-gimnaziya-v-grad-sadovo.html", "text": "Добър е успехът от матурите на учениците от Селскостопанската гимназия в град Садово. Това каза за Радио „Фокус“ – Пловдив Димитър Йорданов, директор на гимназията. На държавните зрелостни изпити са се явили 11 младежи. Една част от учениците са писали по География и икономика, а по-голямата част са писали за Теория и практика за придобиване на степен на професионална квалификация по специалността, която са изучавали. Изпитът по Теория и практика за придобиване степен на професионална квалификация се е състоял от две части-теория и практика на професията и на специалността и част от учениците са издържали успешно теорията, а друга част практиката, но като цяло резултатите са добри и можем да кажем, че ще имаме възможност да дадем тези дипломи за успешно завършили ученици. „Отличници в гимназията няма, тъй като учениците, които учат там не се стараят да получат диплома с отличен успех, а предпочитат да придобият професията, за която са дошли в училището и да завършат образование, за да започнат работа, ако решат да работят по специалността си и да имат свидетелство за професионална квалификация.“, каза Димитър Йорданов. По думите му има ученици, които са изкарали 3.53 и 4.25 от държавните изпити по Български език и за степен за професионална квалификация.\r\nЙорданов посочи също, че от новата учебна година в Селскостопанската гимназия ще има нова специалност. Новата специалност е „Професия фермер-производител на селскостопанска продукция“. „В момента тече кампанията за прием на документи в центровете за подаване на документи на учениците от седми клас, които са завършили основното си образование“, каза Димитър Йорданов. По думите му на 3, 4 и 5 юли е първият прием за записване на ученици. Тогава ще се види колко ученици ще посочат като първо желание  училището и ще изберат някоя от специалностите, които ще им бъдат предложени. „Приемът на ученици дневна форма на обучение е много важен момент за Селскостопанската гимназия“, каза Димитър Йорданов.\r\nВесела КРЪСТЕВА", "date": "2018.06.25", "title": "Пловдив: Добър е успехът от матурите на учениците от Селскостопанската гимназия в град Садово"}
{"url": "http://www.focus-news.net/news/2018/06/25/2538002/anadolu-agency-generalniyat-sekretar-na-nato-pozdravi-redzhep-tayip-erdogan-za-pobedata-na-izborite.html", "text": "Генералният секретар на НАТО Йенс Столтенберг поздрави турския президент Реджеп Тайип Ердоган за победата на президентските и парламентарните избори в страната, предава  Anadolu Agency.\r\n„Поздравявам президента Ердоган за преизбирането му. Поздравявам и турския народ за високата му избирателна активност“, заяви Столтенберг пред репортери преди срещата си с министрите на отбраната от ЕС, която се провежда в Люксембург. Той подчерта, че Турция е важна за 29-членния Алианс.\r\n„Турция е ключов съюзник в НАТО по много причини, не само защото е на стратегическо географско място, граничещо с Русия в Черно море, но и с Ирак и Сирия на юг. Турция е важна в борбата срещу „Ислямска държава“, срещу тероризма“, допълни той. Виктор Турмаков", "date": "2018.06.25", "title": "Anadolu Agency: Генералният секретар на НАТО поздрави Реджеп Тайип Ердоган за победата на изборите"}
{"url": "http://www.focus-news.net/news/2018/06/25/2538004/nimh-v-9-oblasti-e-obyaven-oranzhev-kod-za-dazhd-i-gramotevitsi-na-26-yuni-a-v-15-zhalt.html", "text": "В 9 области е обявен оранжев код за дъжд и гръмотевици на 26 юни, а в 15 – жълт. Това сочи справка на сайта на Националния институт по метеорология и хидрология (НИМХ) при БАН. Областите, за които важи оранжевият код, са: Велико Търново, Габрово, Сливен, Стара Загора, Пловдив, Бургас, Ямбол, Хасково и Кърджали. Там ще има интензивни валежи и гръмотевични бури. Валежите ще са значителни главно следобед и през нощта срещу сряда. Очакват се количества около 30-50 л/кв. м, но на места ще са за кратко време.\r\nОбластите, за които важи жълтият код, са: Монтана, Враца, Плевен, Ловеч, Област София, София-град, Пазарджик, Смолян, Русе, Търговище, Разград, Силистра, Шумен, Варна и Добрич. Количествата дъжд, които се очакват са 20-30 л/кв. м. По Черноморието е обявен и жълт код за силен вятър с пориви до 15-20 м/сек.", "date": "2018.06.25", "title": "НИМХ: В 9 области е обявен оранжев код за дъжд и гръмотевици на 26 юни, а в 15 – жълт"}
{"url": "http://www.focus-news.net/news/2018/06/25/2538005/burgas-prodalzhavat-karpezhite-v-reditsa-patni-uchastatsi-po-vtoroklasnata-i-tretoklasna-patna-mrezha-v-oblastta.html", "text": "Продължават кърпежите в редица пътни участъци по второкласната и третокласна пътна мрежа в област Бургас. Това каза за Радио „Фокус“ – Бургас дежурният в Областно пътно управление-Бургас. Ремонти се извършват в отсечките Ахелой – Поморие, Бургас – Карнобат, Черноград – Айтос. Реконструкция на пътните настилки се извършват и по някои второкласни и третокласни пътища – Бургас – Синеморец, Крайморие – Росенец, Средец – Айтос, Калово – Зеберново, Визица — Петрова нива, Кръстина – Камено, както и в отсечката кв. „Горно Езерово“- село Братово.\r\nСтроителни дейности налагат кръстовището на бул. „Демокрация“ с ул. „Богориди“ в град Бургас да бъде затворено за движението на моторни превозни средства до 30-ти юни. По отсечката в този период ще преминава само колите на обществения транспорт.\r\nОбщина Бургас призовава всички водачи на моторни превозни средства да спазват ограниченията за движение в посочения пътен участък.  Затворена за движение на автомобили е и улица „Поморие“ в отсечката между ул. „Велико Търново“ и ул. „Абоба“  поради извършването на строителни дейности по изграждане на захранващ топлопровод.   Движението ще се извършва съгласно въведената временна организация, която ще продължи до 30 юни тази година.\r\nС нормална интензивност се осъществява движението в града. Нормално натоварен е и трафикът по централните бургаски улици и булеварди  „Христо Ботев“ и „Демокрация“. Нормално е движението по булевардите „Сан Стефано“, „Стефан Стамболов“ и „Тодор Александров“, както и в комплекс „Славейков“ по ул. „Янко Комитов“ и на кръстовището между ул. „Спортна“ с „Тодор Александров“.\r\nВеселина НИКОЛОВА", "date": "2018.06.25", "title": "Бургас: Продължават кърпежите в редица пътни участъци по второкласната и третокласна пътна мрежа в областта"}
{"url": "http://www.focus-news.net/news/2018/06/25/2538007/telma-makedoniya-dali-partnyorite-v-makedonskoto-pravitelstvo-shte-vodyat-savmestna-kampaniya-za-referenduma-za-imetoi.html", "text": "Партньорите в македонското правителство трябва съвместно да убеждават гражданите да гласуват на референдума за споразумението с Гърция за името на страната – след успешния пример на местните избори в Гостивар и в Чаир, партия ДСИ предлага подобна съвместна кампания и за плебисцита. Тя вярва, че по този начин договорът ще бъде по-лесно приет, предава скопският телевизионен канал  „Телма“.\r\nВицепремиерът на Македония Буяр Османи заяви, че така за първи път македонците и албанците ще проведат съвместна кампания. „Винаги се делим на избори, а това би било добро послание за междуетническите отношения“, заяви политикът от ДСИ. Той подчерта, че албанците в Македония нямат дилеми около споразумението с Гърция и че ще го подкрепят на предстоящия референдум. \r\n Вицепремиерът изрази увереност, че референдумът ще бъде успешен, но допълни, че правителството трябва да обясни своята позиция преди събитието. \r\nРеферендумът за името на Македония вероятно ще се проведе до края на септември, но точната дата все още не е известна. Въпросът за референдума, който се очаква да бъде свързан със съгласието за присъединяване към ЕС и НАТО, също не е ясен. За да бъде успешно, на допитването  трябва да гласуват около 900 хиляди граждани от общо един милион и 800 хиляди, фигуриращи в избирателните списъци. От тя повече от 450 хиляди трябва да гласуват  със „за“. Виктор Турмаков", "date": "2018.06.25", "title": "„Телма“ (Македония): Дали партньорите в македонското правителство ще водят съвместна кампания за референдума за името?"}
{"url": "http://www.focus-news.net/news/2018/06/25/2538008/tsvetan-tsvetanov-v-bryuksel-sledvashtoto-predizvikatelstvo-pred-es-shte-bade-kak-da-se-protivopostavim-na-radikalizatsiyata.html", "text": "Следващото предизвикателство пред ЕС ще бъде как ефективно да се противопоставим на радикализацията. Това заяви в Брюксел председателят на ПГ ГЕРБ и заместник-председател на партията Цветан Цветанов по време на откриването на втория панел на Срещата на върха на председателите на парламентарните групи от ЕНП в националните парламенти, съобщиха от пресцентъра на ПП ГЕРБ.\r\nЕвродепутати и народни представители в националните парламенти обсъждат заедно с еврокомисаря Джулиян Кинг и заместник-изпълнителния директор на Европол Вил ван Гемерт сигурността и охраната на границите, борбата с тероризма и радикализацията, както и киберсигурността.\r\nПри откриването на работния панел Цветан Цветанов подчерта, че е добре, че в проекта на многогодишната финансова рамка след 2020 година са заделени повече средства за охрана на външната граница и управление на миграцията. \"Надявам се да се увеличи и вниманието към работата на Европол, както и финансовата подкрепа за агенцията, защото тя има ключова роля за осигуряване на сигурността на гражданите и справяне с предизвикателствата пред ЕС като например радикализацията\", посочи Цветанов, който е и председател на Комисията по вътрешна сигурност и обществен ред в Народното събрание.\r\nНа 19 март в София с пълен консенсус бяха приети процедурните правила за работата на Съвместната група за парламентарен контрол на дейността на Европол. Това даде възможност на Цветан Цветанов като съпредседател на групата и ръководител на българската делегация към нея да участва в заседанието на Управителния съвет на Европол на 4 май в София и да обсъди с членовете на съвета модалностите на бъдещото сътрудничество с групата. Този напредък в работата на Съвместната група беше постигнат в рамките на парламентарното измерение на Българското председателство. \r\n„Парламентарният контрол е важен, защото осигурява подкрепа за повече ефективност и легитимност в дейността на Европол“, обясни Цветанов.", "date": "2018.06.25", "title": "Цветан Цветанов в Брюксел: Следващото предизвикателство пред ЕС ще бъде как да се противопоставим на радикализацията"}
{"url": "http://www.focus-news.net/news/2018/06/25/2538006/pg-na-bsp-za-balgariya-prie-ostavaneto-na-dimitar-georgiev-i-izklyuchi-spas-panchev.html", "text": "Народният представител Димитър Георгиев ще замрази членството си в БЗНС \"Александър Стамболийски\" и изрази своето желание да остане да работи с Парламентарната група (ПГ) за целите и политиките на Коалицията \"БСП за България\". Това съобщиха от пресцентъра на НС на БСП. ПГ на левицата прие това решение. \r\nНародните представители взеха решение да изключат от групата Спас Панчев. Те настояват той да напусне парламента, в който е влязъл от квотата на \"БСП за България\" и да освободи мястото за следващия от листата в Стара Загора.", "date": "2018.06.25", "title": "ПГ на \"БСП за България\" прие оставането на Димитър Георгиев и изключи Спас Панчев"}
{"url": "http://www.focus-news.net/news/2018/06/25/2538009/pleven-44-godishen-mazh-e-zadarzhan-za-telefonna-izmama-s-7000-leva-i-3000-evro.html", "text": "44-годишен мъж е задържан за телефонна измама с 7000 лева и 3000 евро. Това съобщиха от пресцентъра на МВР. На 17 април 2018 година 83-годишен плевенчанин потърсил помощ в полицията. Обяснил, че същия ден е станал жертва на измама, след като се доверил на непознат, представил се по телефона за полицейски служител. По познатия сценарий – за провеждане на полицейска операция по залавянето на телефонни измамници, го убедил да събере наличните в дома му пари - 7000 лева и 3000 евро, и да ги хвърли през терасата на жилището си. След подадения сигнал по случая било образувано досъдебно производство, а в хода на  проведените оперативно - издирвателни действия криминалистите влезли в дирите на „куриера“  – 44-годишен от село Церовище, общ. Омуртаг. Последвало задържането на мъжа и  след доклад на материалите по случая в прокуратурата той е привлечен в качеството му на обвиняем за извършено от него престъпление по чл. 209, ал. І, във връзка с чл. 20, ал. ІV от НК.   От полицията отново напомнят, че при осъществяване на функциите си те по никакъв начин не използват парични средства, предоставени им от граждани и не търсят съдействие в работата си по нито една от прилаганите от телефонните измамници схеми.", "date": "2018.06.25", "title": "Плевен: 44-годишен мъж е задържан за телефонна измама с 7000 лева и 3000 евро"}
{"url": "http://www.focus-news.net/news/2018/06/25/2538010/sport-urugvay-vodi-s-20-sreshtu-rusiya-a-egipet-s-10-sreshtu-sauditska-arabiya-na-poluvremeto.html", "text": "Уругвай води с 2:0 срещу Русия в мач от група „А“ на Мондиала. Резултатът на стадион „Самара Арена“ бе открит в 10-та минута от Луис Суарес. В 23-та минута автогол допусна Денис Черишев.\r\nМеждувременно на другия мач от група „А“ на „Волгоград Арена“ Египет води на полувремето с 1:0 срещу Саудитска Арабия, след точно попадение на Мохамед Салах в 22-та минута.  Виктор Турмаков", "date": "2018.06.25", "title": "Спорт: Уругвай води с 2:0 срещу Русия, а Египет с 1:0 срещу Саудитска Арабия  на полувремето"}
{"url": "http://www.focus-news.net/news/2018/06/25/2538011/kmetat-na-sofiya-yordanka-fandakova-shte-bade-govoritel-na-otkrivaneto-na-webitfestival.html", "text": "На 26 юни, от 09.45 ч., кметът на София Йорданка Фандъкова ще участва в откриването на Webit.Festival. Това съобщиха от пресцентъра на Столична община. Събитието ще се състои в зала „Арена Армеец“. \r\nСлед церемонията по откриване от 11.30 часа кметът Фандъкова ще посети и щанда на Столичната община, представен на фестивала. Журналистите ще могат да се запознаят с  иновативни продукти, създадени от участниците на Хекатона, както и с дейността на Столичната агенция за инвестиции и приватизация, Асоциация за развитие на София, Фонда за подпомагане  на малки  и средни предприятия и  ОП „Туристическо обслужване“.  \r\nПовече информация за събитието и програмата на фестивала са публикувани в интернет на адрес: https://www.webit.org/festival/2018/agenda2.php.", "date": "2018.06.25", "title": "Кметът на София Йорданка Фандъкова ще бъде говорител на откриването на Webit.Festival"}
{"url": "http://www.focus-news.net/news/2018/06/25/2538013/veliko-tarnovo-s-mnogo-zabavni-zanimaniya-v-gradskata-biblioteka-v-svishtov-premina-parviyat-mesets-ot-lyatnata-vakantsiya-na-detsata.html", "text": "В началото на месец юни в Градска библиотека – Свищов бе открита лятната работа с децата. За по-приятното и ползотворно прекарване на свободното време на учениците, Детският отдел на библиотеката организира разнообразни летни занимания, съобщиха от пресцентъра на Община Свищов. Бяха проведени литературни игри – пътешествия без куфар по картата на България, за запознаване на децата с някои от чудесата на природата, час по българска история – посветен на Руско-турската освободителна война (1877-1878 г.), както и часове за прочит на легенди за бележити места в нашата страна.\r\nВ часовете по ръчно творчество участниците в лятната работа изработиха забавни книгоразделители. Малките художници пък рисуваха рисунки на свободна тематика. За по-доброто опознаване на родния край, до края на месеца е предвидено посещение на Сладкаровата къща. Лятната работа на Детския отдел ще продължи без прекъсване през месеците юли и август.", "date": "2018.06.25", "title": "Велико Търново: С много забавни занимания в Градската библиотека в Свищов премина първият месец от лятната ваканция на децата"}
{"url": "http://www.focus-news.net/news/2018/06/25/2538014/blagoevgrad-s-normalna-intenzivnost-e-dvizhenieto-po-glaven-pat-e-79-i-am-struma-v-oblastta.html", "text": "С нормална интензивност е движението по главен път Е-79 и АМ „Струма“ в Благоевградска област. Това каза за Радио „Фокус“ – Пирин дежурният служител в Областно пътно управление-Благоевград и призова шофьорите да се движат с повишено внимание в района на Кресненското дефиле и прохода Предел, поради повишена опасност от падащи камъни. Водачите трябва да се движат със съобразена скорост на третокласен път 108 от АМ „Струма“ до Петрич от км 0+000 до км 13+900, поради монтиране на пътни знаци.\r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка.\r\nКолони от автомобили се образуват на кръговото кръстовище между улица „14-ти полк“, булевард „Джеймс Баучер“ и улица „Александър Стамболийски“ в областния център. Задръстване се е образувало на кръстовището между бул. „Св. св. Кирил и Методий“ и бул. „Св. Димитър Солунски“. Задръствания се образуват на моменти на кръговото кръстовище на булевард „Св. св. Кирил и Методий“, на кръстовището на булевард „Васил Левски“ и булевард „Свети Димитър Солунски“, на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“, на кръстовището на улица „Славянска“ под МБАЛ-Благоевград, на улица „Яне Сандански“ на влизане в квартал „Струмско“ и на улица „Стефан Стамболов“. Всички светофарни уредби в града са изправни.\r\nНатали СТЕФАНОВА", "date": "2018.06.25", "title": "Благоевград: С нормална интензивност е движението по главен път Е-79 и АМ „Струма“ в областта"}
{"url": "http://www.focus-news.net/news/2018/06/25/2538015/sputnik-moldova-igor-dodon-pokani-redzhep-tayip-erdogan-v-moldova.html", "text": "Президентът на Молдова Игор Додон поздрави турския си колега Реджеп Тайип Ердоган на изборите в страната и го покани на посещение в страната през август тази година, предава  „Спутник“ в своята молдовска редакция.\r\n„Приемете искрените ми поздравления по случай вашата победа на предсрочните президентски избори в Турция. Вашата победа още на първи тур показва, че вие заслужено имате доверието на избирателите и получавате мандат да ръководите страната в развитие и разцвет“, написа Додон на официалния си профил в социалната мрежа „Фейсбук“.\r\nПрезидентът на Молдова изрази увереност, че отношенията между двете страни ще получат нов импулс. Според него Турция остава един от най-важните партньори на Молдова, активен инвеститор в икономиката и спонсор на много социални програми.\r\n„Освен това ви каня да посетите нашата страна на 27 август – на Деня на независимостта на републиката“, отбеляза Додон. Виктор Турмаков", "date": "2018.06.25", "title": "„Спутник“ (Молдова): Игор Додон покани Реджеп Тайип Ердоган в Молдова"}
{"url": "http://www.focus-news.net/news/2018/06/25/2537998/ekathimerini-nikos-kotsiyas-zayavi-che-sporazumenieto-za-imeto-e-nay-dobrata-novina-za-evropa-za-poslednite-pet-godini.html", "text": "Гръцкият външен министър Никос Коцияс заяви, че споразумението за името, постигнато с Македония по-рано този месец е „най-добрата новина, която Европа е получавала за последните пет години, пише  Ekathimerini.\r\nГоворейки преди срещата на външните министри от ЕС в Люксембург във вторник, посветена на разширяването на Съюза, Коцияс призова другите страни членки да разберат, че кандидатите за членство Македония и Албания имат проблеми, но те могат да бъдат превъзмогнати чрез „наблюдение“.\r\nСъщевременно той допълни, че преговорите за присъединяване с тези две страни трябва да започнат това лято.\r\n„Казвам на колегите си, на другите външни министри, да бъдат строги колкото си искат, но и че не трябва да отрязваме тази възможност“, допълни министърът, изразявайки притеснения, че провалът да се даде на Македония дата за начало на преговорите за членство може да означава, че „всички усилия, които направихме с големи жертви и компромиси ще бъдат застрашени“.  Според него началото на преговорите за една от двете страни, но не и за двете може да доведе до повече нестабилност в региона.  Виктор Турмаков", "date": "2018.06.25", "title": "Ekathimerini: Никос Коцияс заяви, че споразумението за името е „най-добрата новина за Европа за последните пет години“"}
{"url": "http://www.focus-news.net/news/2018/06/25/2538012/pregled-na-mezhdunarodnite-novini-do-18-chasa-agentsiya-fokus.html", "text": "НАТО ще покани Бившата югославска република Македония само ако Скопие ратифицира договора за името с Гърция и ако споразумението получи одобрението на гражданите на страната на референдума през есента, заяви в понеделник генералният секретар на Алианса Йенс Столтенберг.\r\nВ изявление при пристигането си на срещата на министрите на външните работи и отбраната от страните членки на ЕС в Люксембург,Столтенберг отново потвърди, че решението за започване на присъединителни преговори с Македония ще бъде взето на срещата на върха на НАТО на 12 юли.\r\nСпоред неговите думи, Алиансът ще изчака окончателното ратифициране на договора преди да отправи покана за пълноправно членство на бившата югорепублика. Генералният секретар подчерта „историческото значение“ на договора от Преспа и подчерта, че пред Скопие се отваря „историческа възможност“ да стане членка на НАТО.\r\nСтолтенберг призова македонците да се възползват от „уникалната възможност“ и да подкрепят договора за името, като отбеляза, че в противен случай страната няма да бъде поканена в Северноатлантическия алианс. \r\n***Италия е готова да премине от думи към действия по въпроса за отмяната на европейските санкции срещу Русия, заяви вицепремиерът и министър на вътрешните работи на Италия Матео Салвини.\r\n„На власт дойде правителство, което иска да изпълни това, което обеща по време на предизборната кампания. Санкциите против Русия са безполезни и вредни, точка. Ние сме готови да преминем от думи към действия, но в Европа ние почти сме сами по този въпрос, сами срещу целия свят“, заяви Салвини.\r\nНа въпрос, какво може да направи Италия за отмяна на санкциите, вицепремиерът отговори: „По въпроса за мигрантите ние вече демонстрирахме, че когато става въпрос за принципни за нас неща, умеем да казваме „не““. Заедно с това, той отбеляза, че не може да „взима работата на премиера“, говорейки за използване на правото на вето по този въпрос.\r\n„Смятам, че Русия и Италия, Русия и ЕС трябва да говорят едни с други, да търгуват, да си сътрудничат в сферата на икономиката и борбата с тероризма“, подчерта Салвини.\r\nТАСС припомня, че санкционната политика на Съюза по отношение на Русия включва три независими направления: визови ограничения спрямо руски граждани, икономически секторни санкции против редица държавни компании от петролния, военно-промишления и финансовия сектори, както и ограничителни мерки против Крим. Всички тези пакети са въведени в течение на 2014 година. Първите два санкционни блока се продължават веднъж на 6 месеца, а санкциите срещу Крим – веднъж в годината.\r\n***Президентът на Русия Владимир Путин е поздравил Реджеп Таийп Ердоган за преизбирането му на поста президент на Турция, съобщиха от пресслужбата на Кремъл.\r\n„Руският държавен глава подчерта, че резултатите от гласуването са убедително доказателство за големия политически авторитет на Ердоган, широката подкрепа за провеждания под негово ръководство курс за решаване на текущите социално-икономически задачи, стоящи пред Турция и за укрепване на външнополитическите позиции на страната“, се казва в съобщението от Кремъл.\r\nПутин е отбелязал също постъпателния характер на развитието на партньорските отношения между Русия и Турция, които по няколко направление уверено преминават на стратегичесйо ниво. „Президентът на Русия потвърди готовността за продължаването на съдържателния диалог, тясната съвместна работа по двустранния, регионалния и световния дневен ред, като подчерта, че това несъмнено отговаря на коренните интереси на народите на Русия и Турция и способства за обезпечаването на мира, стабилността и сигурността на евразийския континент“, подчертаха от Кремъл.\r\n***  Православният храм в община Високо в централната част на Босна И Херцеговина е подпален от неизвестни лица миналата неделя и е пострадал силно.\r\nГрад Високо се намира във Федерация Босна и Херцеговина и е населен предимно с мюсюлмани. В града има незначително хърватско и сръбско малцинство.\r\n„В нощта на неделя едно лице или група неизвестни запалва  огън вътре в храма „Рождество Богородично“ в намиращото се до града село Чекрекчие. В резултат са унищожени иконостасът, олтарната част, повечето икони, книгите. Огънят е обхванат и конструкцията на покрива“, съобщава местната полиция.\r\nСъобщава се, че преди две години настоятелят Милян Радженович е ремонтирал църквата, която е осветена през 2017 година.\r\n*** Гръцкият външен министър Никос Коцияс заяви, че споразумението за името, постигнато с Македония по-рано този месец е „най-добрата новина, която Европа е получавала за последните пет години.\r\nГоворейки преди срещата на външните министри от ЕС в Люксембург във вторник, посветена на разширяването на Съюза, Коцияс призова другите страни членки да разберат, че кандидатите за членство Македония и Албания имат проблеми, но те могат да бъдат превъзмогнати чрез „наблюдение“.\r\nСъщевременно той допълни, че преговорите за присъединяване с тези две страни трябва да започнат това лято.\r\n„Казвам на колегите си, на другите външни министри, да бъдат строги колкото си искат, но и че не трябва да отрязваме тази възможност“, допълни министърът, изразявайки притеснения, че провалът да се даде на Македония дата за начало на преговорите за членство може да означава, че „всички усилия, които направихме с големи жертви и компромиси ще бъдат застрашени“.  Според него началото на преговорите за една от двете страни, но не и за двете може да доведе до повече нестабилност в региона.", "date": "2018.06.25", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2018/06/25/2538017/albena-georgieva-oblasten-upravitel-na-vidin-zabranyava-se-vnosat-na-svinsko-meso-prednaznachen-za-lichna-konsumatsiya-prez-granichnite-punktove.html", "text": "Забранява се вносът на свинско месо, предназначен за лична консумация през граничните пунктове, каза областният управител Албена Георгиева на провелата се работна среща с представители на Областна дирекция по безопасност на храните, ОД на МВР, Гранична полиция, Териториална дирекция „Национална сигурност“ и Агенция „Митници“, сектор ГКПП на ГД „Фискален контрол“ към ЦУ на НАП във връзка с актуалната епизоотична обстановка на територията на област Видин. Това съобщиха от пресцентъра на Областната администрация. Основна тема на срещата бе обсъждане на превантивните мерки за недопускане на болестта „Африканска чума по свинете“ на територията на Република България и в частност в област Видин.\r\nПредставителите на институциите бяха запознати със Заповедта на Изпълнителния директор на Българска агенция по безопасност на храните, в която са определени мерки за предпазване от поява и разпространение на болестта. Част от мерките включват забрана за въвеждане в страната от държави членки на ЕС и от трети страни на свинско месо и суровини и храни, съдържащи в състава си свинско месо, предназначени за лична консумация; извършване на проверки на транспортните средства и личния багаж на пътниците, влизащи на територията на България и при наличие на забранените за въвеждане суровини и храни, същите да се изземват и предават за унищожаване. Директорът на ОБДХ – Видин следва да организира при необходимост извършването на дезинфекция на влизащите в страната транспортни средства от държавите-членки на ЕС.", "date": "2018.06.25", "title": "Албена Георгиева, областен управител на Видин:  Забранява се вносът на свинско месо, предназначен за лична консумация през граничните пунктове"}
{"url": "http://www.focus-news.net/news/2018/06/25/2538018/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdane-na-sabitie-na-natsionalno-sdruzhenie-na-targovtsite-i-prevozvachite-na-goriva.html", "text": "Въвежда се временна организация на движението във връзка с провеждане на събитие на Национално сдружение на търговците и превозвачите на горива. Това съобщиха от пресцентъра на Столична Община. \r\nОт 9.00 часа до приключване на мероприятието на 26 юни се разрешава паркирането на товарните автомобили, участващи в шествието на крайна дясна пътна лента в двете пътни платна на Софийски околовръстен път между бул. „Цариградско шосе“ и бул. „Ботевградско шосе“ извън обхвата на зоните за престрояване.", "date": "2018.06.25", "title": "София: Въвежда се временна организация на движението във връзка с провеждане на събитие на Национално сдружение на търговците и превозвачите на горива"}
{"url": "http://www.focus-news.net/news/2018/06/25/2538016/aktsenti-v-sutreshniya-blok-dobro-utro-balgariya-na-26-yuni.html", "text": "Премиерът Бойко Борисов разпореди оттеглянето на Проектозакона за автомобилна камара,  след което беше отменен протеста на превозвачите. Удовлетворени ли са те и какво предстои, ще разберем от Ивайло Константинов, изпълнителният директор на „Национално сдружение на автобусните превозвачи“. Реджеп Тайип Ердоган и неговата Партия на справедливостта спечелиха предсрочни президентски и парламентарни избори в Турция. Част от опозицията обвини президента, Върховната изборна комисия и Анадолската агенция в манипулация на изборите и оповестяване на фалшиви резултати. Бяха ли честни изборите, по този и още въпроси ще коментираме с Кристиан Вигенин, международният секретар на ПГ на „БСП за България” и председател на Комисията по европейските въпроси и контрол на европейските фондове. Празник на киселото мляко  ще се проведе на 30 юни в Трън, повече за празника ще научим от Евения Такова директор на Дирекция Устройство на територията общинска собственост и инвестиционна политика\" в община Трън. След 9 ще поговорим и с внучката на д-р Стамен Григоров, който за пръв път описва микроорганизмът, предизвикващ ферментация, необходима за получаване на българско кисело мляко. Читалищата са съхранявали българския народ векове наред, затова и днес тези институции не бива да бъдат подценявани и да остават на заден план. Кога е създадено читалище „Антон Попов-1948“ в петричкото село Яворница и какви школи има в него ще разберем от интервюто на колегата Натали Стефанова със секретаря на културната институция – Валентина Тачева. Традиционно през летните месеци, ученици, които посещават кръжоците към Националната обсерватория и Планетариум „Николай Коперник“ във Варна правят наблюдения на нощното небе. Какви забавления предлагат астрономите за децата, повече по темата ще научим от репортера ни във Варна Диана Стоева.\r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Елеонора Чолакова.", "date": "2018.06.25", "title": "Акценти в сутрешния блок „Добро утро, България“ на 26 юни"}
{"url": "http://www.focus-news.net/news/2018/06/25/2538023/montana-tri-konya-sa-namereni-ubiti-a-drugi-shest-raneni-v-blizost-do-grad-varshets.html", "text": "Три коня са намерени убити, а други шест са открити ранени в близост до град Вършец, съобщиха от ОДМВР – Монтана. Сигналите за убитите и ранени коне са подадени в почивните дни. Полицаи от РУ-Вършец са направили обход на местата, посочени в сигналите. Ветеринарен лекар е установил наряванията на конете – по телата са открити следи от куршуми и нож. По случаите са образувани досъдебни производства, като е назначена и експертиза. От полицията във Вършец уточняват, че конете не са регистрирани, имало е много жалби от 1 месец, че коне без надзор са пуснати в землищата на селата от общината и изпотъпкват градините на хората.", "date": "2018.06.25", "title": "Монтана: Три коня са намерени убити, а други шест - ранени в близост до град Вършец"}
{"url": "http://www.focus-news.net/news/2018/06/25/2538019/s-normalna-intenzivnost-e-trafikat-na-gkpp-kulata-promahon.html", "text": "С нормална интензивност е трафикът на ГКПП „Кулата-Промахон“. Няма натрупали се колони от леки или товарни автомобили на пункта. Това съобщиха за Радио „Фокус“-Пирин от „Гранична полиция“. Без проблеми се осъществява преминаването и в двете посоки на ГКПП „Илинден-Ексохи“, както и на останалите пунктове на границата с Гърция.\r\nНатали СТЕФАНОВА", "date": "2018.06.25", "title": "С нормална интензивност е трафикът на ГКПП „Кулата-Промахон“"}
{"url": "http://www.focus-news.net/news/2018/06/25/2538021/sliven-nyama-problemi-pri-dvizhenieto-po-am-trakiya.html", "text": "Няма проблеми при движението по АМ „Тракия“, както и по  пътищата в Сливен, съобщиха от Областно пътно управление. Няма въведени ограничения за пътуващите.\r\nЗатворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства.Опасност от падащи камъни има по пътя Сливен – Ичера – Градец.", "date": "2018.06.25", "title": "Сливен: Няма проблеми при движението по АМ „Тракия“"}
{"url": "http://www.focus-news.net/news/2018/06/25/2538022/pazardzhik-natovaren-e-trafikat-v-rayona-na-kragovite-krastovishta-kray-mosta-na-reka-maritsa-v-grada.html", "text": "Натоварен е трафикът в района на кръговите кръстовища край моста на река Марица в Пазарджик, предаде репортер на Радио „Фокус” – Пазарджик. В края на работния ден в тази част на града се движат повече автомобили, като на моменти се образуват колони от автомобили и частични задръствания. Интензивен е трафикът и по околовръстния път – улица „Стефан Стамболов“. Движението се затруднява от множество тежкотоварни автомобили. В областния град настилките са сухи, няма затворени за движение улици. Струпване на леки автомобили има на кръстовищата по главните булеварди в града.\r\nВаня НИКОЛОВА", "date": "2018.06.25", "title": "Пазарджик: Натоварен е трафикът в района на кръговите кръстовища край моста на река Марица в града"}
{"url": "http://www.focus-news.net/news/2018/06/25/2538020/vidin-natovaren-e-trafikat-v-posoka-za-granichen-punkt-dunav-most-2.html", "text": "Натоварен е трафикът в посока за граничен пункт „Дунав мост 2“ във Видинска област, каза за Радио „Фокус“ – Видин дежурният служител в Областно пътно управление. По главен път Е 79 пътуват предимно тежкотоварни автомобили  в посока за  граничен пункт „Дунав мост 2“, най-натоварено е движението в участъка Дунавци-Видин. Движението по път III-1411 с. Слана Бара – Видин е ограничено за автомобили  над 5 т поради компрометирано експлоатационно състояние на мост. Движението по път III-1411 с. Буковец – с. Слана бара в участъка между с. Буковец и с.Слана бара е ограничено поради авариен ремонт на мост над р. Тополовец. Във Видин трафикът е натоварен в централната градска част, на входно изходните артерии на града и по бул.“Панония“.\r\nАнна ЛОЗАНОВА", "date": "2018.06.25", "title": "Видин: Натоварен е трафикът в посока за граничен пункт „Дунав мост 2“"}
{"url": "http://www.focus-news.net/news/2018/06/25/2538024/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слабо натоварен. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства.\r\nВенцеслав ИЛЧЕВ", "date": "2018.06.25", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/06/25/2538026/smolyan-normalno-prohodimi-sa-patishtata-v-oblastta.html", "text": "Нормално проходими са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е с променлива облачност, без валежи, а пътните настилки са сухи. Повишена е опасността от падащи камъни по всички направления в областта, затова водачите трябва да шофират с повишено внимание и съобразена скорост. През деня не са получавани сигнали за инциденти по пътищата в региона.\r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили.\r\nПо пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ Смолян автомобилният трафик е по-интензивен по бул. „България“, прилежащите към него улици и кръстовища, както и по входно-изходните артерии на града.\r\nНели ГЕРГЬОВСКА", "date": "2018.06.25", "title": "Смолян: Нормално проходими са пътищата в областта"}
{"url": "http://www.focus-news.net/news/2018/06/25/2538025/south-china-morning-post-kitay-i-es-planirat-obshti-deystviya-za-promeni-v-sto-za-da-blokirat-ednostrannite-resheniya-na-sasht.html", "text": "Китай и Европейският съюз ще установят работна група за промени в Световната търговска организация, за да се противопоставят на едностранните решения на САЩ, но и двете страни са разделени по „трънливи“ въпроси като индустриалните политика и на Пекин и достъпа до пазарите, пише  South China Morning Post.\r\nВицепредседателят на Европейската комисия Юрки Катайнен заяви след срещата си с вицепремиера на Китай Лю Хе в Пекин, че двете страни не могат да приемат едностранните действия, които са в разрез с принципите и правилата на СТО „ и затова Световната търговска организация трябва да се промени, за да подхожда повече на настоящата среда“.\r\nСъщевременно той допълни, че ЕС споделя притесненията на Вашингтон относно индустриалните субсидии и задължителния трансфер на технологии в Китай и че тези въпроси ще бъдат част от дейността на работната група. \r\nМиналата седмица ЕС обяви мита в размер на 2,8 милиарда евро върху американски стоки в отговор на въведените от САЩ тарифи върху алуминия и стоманата. Китай също миналата седмица наложи мита върху американски вносни стоки на сумата от 50 милиарда долара. \r\nНа свой ред Лю Хе заяви, че „Китай и ЕС са твърдо срещу едностранните търговски решения и протекциониста и че смятат, че това води до рецесия в глобалната икономика“.  Виктор Турмаков", "date": "2018.06.25", "title": "South China Morning Post: Китай и ЕС планират общи действия за промени в СТО, за да блокират едностранните решения на САЩ"}
{"url": "http://www.focus-news.net/news/2018/06/25/2538028/ministar-ekaterina-zaharieva-blagodari-na-federika-mogerini-za-podkrepata-po-vreme-na-predsedatelstvoto-i-na-avstriya-che-shte-prodalzhi-balgarskite-prioriteti.html", "text": "Заместник министър-председателят и министър на външните работи Екатерина Захариева участва в заседанието на Съвета „Външни работи“ в Люксембург, който е и последен за Българското председателство. Тя благодари на Върховния представител на ЕС по външната политика и сигурността Федерика Могерини за подкрепата и отличното сътрудничество с Европейската служба за външна дейност. Това съобщиха от пресцентъра на Министерството на външните работи на Република България. Първият ни дипломат обобщи и усилията на България за европейската перспектива на Западните Балкани, които вече получиха своето конкретно измерение в Софийския дневен ред, одобрен от европейските лидери. \r\n“Щастливи сме, че нашите австрийски приятели ще продължат да работят по нашия приоритет - интеграцията на страните от Западните Балкани на база на собствените заслуги. Скъпа Карин, имаш пълната ни подкрепа, пожелавам ти успешно Председателство”, обърна се Захариева към външния министър на Австрия г-жа Карин Кнайсел. \r\nНа съвместна сесия по време на Съвета в Люксембург министрите на външните работи и министрите на отбраната обсъдиха изпълнението на Глобалната стратегия в сферата на сигурността и отбраната. Изразено бе задоволство от напредъка в изграждането на Постоянното структурирано сътрудничество и бяха приети правилата за управление на проектите по него. Високо бе оценена постигнатата от Българското председателство на Съвета договореност по Европейската програмата за развитие на отбранителната индустрия, чрез която ще бъдат финансирани  проекти за изграждане на отбранителни способности. Приветстван бе напредъкът в развитието на гражданските способности на Съюза. Обсъдени бяха мерки за засилване на устойчивостта и противодействие на хибридните заплахи.    \r\nНа съвместна сесия с Генералния секретар на НАТО Столтенберг министрите обсъдиха развитието на сътрудничеството между ЕС и НАТО, включително в областта на военната мобилност. Общо бе мнението, че предизвикателствата пред сигурността налагат по-тясно взаимодействие между двете организации.  \r\nСпециалният пратеник на ООН Мартин Грифитс представи пред първите дипломати на ЕС своя мирен план за Йемен. Изразена бе пълна подкрепа за усилията на Грифитс за възобновяване на преговорите между воюващите страни и намиране на приобщаващо политическо решение на конфликта. Подчертана бе необходимостта от осигуряване на безпрепятствен хуманитарен достъп. България вече даде и финансов принос за преодоляване на кризата в Йемен - с решение на Министерския съвет 50 000 евро бяха преведени като доброволна вноска в Детския фонд на УНИЦЕФ на 30 март т.г. \r\nМинистрите подчертаха важността на подкрепата за Йордания – страна от ключово значение за стабилността в Близкия Изток. Потвърдена бе готовността на Съюза да разгледа възможностите за допълнителна подкрепа за Хашемитското кралство, включително за справяне с предизвикателствата, свързани с големия брой бежанци в страната. \r\nСъветът “Външни работи” обсъди също ситуацията в Африканския рог и Червено море. Изтъкната бе важността на гарантирането на свободата на корабоплаването и бе заявена готовността на Съюза за по-активно ангажиране за засилване на диалога по сигурността в региона. \r\nМинистър Захариева и външният министър на Румъния Теодор Мелешкану информираха своите колеги за проведения в Бургас на 31 май и 1 юни 2018 г. Европейски ден на морето. Подчертана бе важността на Черноморския регион и необходимостта от засилване на подкрепата на европейските институции за развитието на регионалното сътрудничество.", "date": "2018.06.25", "title": "Министър Екатерина Захариева благодари на Федерика Могерини за подкрепата по време на Председателството и на Австрия, че ще продължи българските приоритети"}
{"url": "http://www.focus-news.net/news/2018/06/25/2538032/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-dunav-most-ruse-gkpp-dunav-most-vidin-i-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Дунав мост Русе“, ГКПП „Дунав мост Видин“ и ГКПП „Капитан Андреево“. Това съобщиха от пресцентъра на ГД „Гранична полиция“. Информацията за трафика на граничните пунктове е към 18.00 часа. На българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.06.25", "title": "ГД „Гранична полиция“: Интензивен е трафикът за товарни автомобили на изход на ГКПП „Дунав мост Русе“, ГКПП „Дунав мост Видин“ и ГКПП „Капитан Андреево“"}
{"url": "http://www.focus-news.net/news/2018/06/25/2538029/shumen-ogranichavane-na-preminavaneto-na-tezhkotovarni-kamioni-prez-matnitsa-poiskaha-zhiteli-na-kvartala.html", "text": "Ограничаване на преминаването на тежкотоварни камиони през „Мътница“ поискаха жители на квартала в приемния ден на кмета на Шумен Любомир Христов, предаде репортер на Радио „Фокус“-Шумен. Наличието на знак, забраняващ движението на автомобили над 4,5 тона, не спира движението на камиони, а заради големия тонаж се рушат къщи и пътна инфраструктура. Сградите са с пукнатини, вдига се и много шум и прах. Жителите на квартала са подавали жалби и подписки за проблема с тежкотоварния трафик още през 2013 година, като им е било отговорено, че се проучва възможността за допълнителни или обходни пътища. \r\nХората поискаха още в началото и в края на кваратала да бъдат изградени легнали полицаи, както и подновяване на маркировката и пешеходните пътеки. Във връзка с последното кметът Любомир Христов посочи, че ще информира Комисията по безопасност на движението, а относно проблема с преминаване на тежки автомобили, той заяви, че ще съдейства за среща между Георги Григоров, управител на „ Пътища” АД и жителите на „Мътница“. Поставено бе искане за изграждане на детска площадка, тъй като единстеният детски парк в селото е в лошо състояние и децата играят по поляните с треви и бурени. В лошо състояние и опасна за посетители била и сградата на кметството, поискано бе и назначаване на човек на 4 часа, който да бъде в помощ на кметския наместник. \r\nВ приемния ден на кмета имаше отправени искания и за изграждане на пешеходна пътека на кръстовището между улиците „Кирил и Методий“ и „Харалан Ангелов“, премахване на липа от ул. „Христо Генчев” 1, подмяна на ВиК тръби на ул. „Ген. Драгомиров“11 в Шумен.\r\nИвелина ИВАНОВА", "date": "2018.06.25", "title": "Шумен: Ограничаване на преминаването на тежкотоварни камиони през „Мътница“ поискаха жители на квартала"}
{"url": "http://www.focus-news.net/news/2018/06/25/2538033/predstoyashti-sabitiya-v-stranata-za-26-yuni-agentsiya-fokus.html", "text": "***\r\nОт 11.30 часа на „Дондуков“ 2 държавният глава Румен Радев съвместно със специалисти, преподаватели, треньори и спортни дейци ще инициират създаването на Обществен съвет по физическо възпитание и спорт към Президента на Република България.\r\n***\r\nОт 14.00 часа президентът Радев ще удостои посланика на Република Косово у нас Шпенд Калаба с орден „Мадарски конник“ втора степен.\r\n***\r\nОт 18.00 часа в централно фоайе на Национален етнографски музей (пл. „Княз Александър I\" № 1) ще бъде официално открита представителната изложба „Времена и хора – живите традиции на България“. Президентът Румен Радев е потвърдил присъствието си на събитието, като патрон на изложбата.\r\n***\r\nОт 13.00 часа Народното събрание ще проведе извънредно заседание, на което ще бъдат обсъден внесеният от БСП вот на недоверие към правителството на тема „Сигурност“.\r\n***\r\nОт 13.00 часа в хотел „Рамада“ ще се проведе пресконференция с участието на социалния министър Бисер Петков, генералният секретар на ЕКП Лука Визентини, президентите на КНСБ и КТ „Подкрепа“ Пламен Димитров и Димитър Манолов във връзка с конференция, на която ще бъде обявен стартът на Алианса за сближаване на заплатите в Европа. От 14.30 часа ще бъде открита конференцията и панел с министър-председателят Бойко Борисов.\r\n***\r\nОт 9.30 часа в хотел „Хилтън“ вицепремиерът Томислав Дончев и зам.-министърът на икономиката Александър Манолев ще участват в откриването на българо-японски бизнес форум. \r\n***\r\nОт 9.45 часа в зала „Арена Армеец“ ще бъде открит вторият ден от фестивала „Webit.Festival Europe“. В него участие ще вземат премиерът Бойко Борисов, министърът на Българското председателство на Съвета на ЕС Лиляна Павлова, еврокомисарят Мария Габриел, вицепремиерът Екатерина Захариева, кметът на София Йорданка Фандъкова и др. \r\n***\r\nОт 19.00 часа в хотел „Балкан“ ще се състои съвместна пресконференция на ВМРО – Българско национално движение и ръководството на Европейските консерватори и реформисти във връзка с напрежението около миграционната политика на ЕС. На пресконференцията ще присъстват заместник министър-председателят, военен министър и лидер на ВМРО – БНД Красимир Каракачанов, председателят на Алианс на консерваторите и реформистите в Европа Ян Захрадил, както и съпредседателите на групата ЕКР в ЕП Саид Камал и Решард Легутко.\r\n***\r\nОт 9.55 часа във Френския институт в България (пл. „П. Славейков” №3) заместник-министърът на регионалното развитие и благоустройство Валентин Йовев ще открие семинар на тема “Разработване на транспортни услуги, адаптирани към нуждите на заинтересованите страни на съответната територия”.\r\n***\r\nОт 10.00 часа в хотел „Бест Уестърн Сити Плюс“ (ул. „Стара планина“ № 6) ще се проведе информационно събитие по проект „Подпомагане на ефективността, управлението и институционалния капацитет в отрасъл „ВиК“, финансиран по Оператинва програма „Околна среда 2014-2020 г.“ Заместник-министърът на регионалното развитие и благоустройството Малина Крумова ще открие събитието. \r\n***\r\nСобственици на малки бензиностанции излизат на национален протест пред Народното събрание. Недоволството им е срещу проектозакона за търговията с горива и нефтопродукти. \r\n***\r\nОт 9.00 часа 8 състав на Специализирания наказателен съд ще гледа делото срещу Цветан В., Александър П., Илиан З. и др., обвинени в организиране и ръководене на организирана престъпна група. \r\n***\r\nОт 9.15 часа 13 състав на Специализирания наказателен съд ще гледа делото срещу Антон Хр., молба за изменение на мярка за неотклонение. \r\n***\r\nОт 9.30 часа 4 състав на Специализирания наказателен съд ще гледа делото срещу Бехчет А., Емил Б., Събин З. и др., обвинени в организиране и ръководене на организирана престъпна група. \r\n***\r\nОт 10.00 часа 6 състав на Специализирания наказателен съд ще гледа делото срещу Даниел Б., Христо П., Цветан К. и др., обвинени в организиране и ръководене на организирана престъпна група. \r\n***\r\nОт 10.00 часа 10 състав на Специализирания наказателен съд ще гледа делото срещу Владимир Н., Томи Х., и Стоян Ст., обвинени в организиране и ръководене на организирана престъпна група. \r\n***\r\nОт 10.00 часа 14 състав на Специализирания наказателен съд ще гледа делото срещу Христо Ш., обвинен в организиране и ръководене на организирана престъпна група. \r\n***\r\nОт 10.00 часа 14 състав на Специализирания наказателен съд ще гледа делото срещу Христо Ш., обвинен в организиране и ръководене на организирана престъпна група. \r\n***\r\nОт 10.00 часа в сградата на Френския институт (пл. „Славейков“ 3) в зала „Славейков“ ще се проведе петият семинар, част от конкурс „Екообщина“ 2018 на тема „Разражитване на транспортни услуги, адаптирани към нуждите на заинтересованите страни на съответната територия“. Официален гост на събитието ще бъде Валентин Йовев, заместник-министър на регионалното развитие и благоустройство.   \r\n***\r\nОт 10.00 часа в зала „Тържествена“ на Централния военен клуб ще бъде отбелязана 28-ата годишнина от възстановяването на Съюза на военноинвалидите и военнопострадалите през 1990 г. и 13 години от възстановяването на Законаз а военноинвалидите и военнопострадалите. \r\n***\r\nОт 11.00 часа в централното фоайе на НДК (срещу асансьори 11 и 12) ще бъде представена артинсталация, представляваща разтворена книга, чиито страници съдържат петте основни послания на българското председателство на ЕС.\r\n***\r\nОт 11.30 ч. в Пресклуб България (бул. Евлоги Георгиев № 38) ще се състои пресконференция във връзка с представително изкачване на Черни връх на 30 юни 2018 г., организирано от Българския туристически съюз. То ще се проведе под мотото „Жените на обединена Европа изкачват заедно Черни връх на Витоша“. \r\n***\r\nОт 13.00 часа 6 състав на Специализирания наказателен съд ще гледа делото срещу  Антон Ст., Бисер Ш., Благой Г. и др., обвинени в организиране и ръководене на организирана престъпна група. \r\n***\r\nОт 13.30 часа 11 състав на Специализирания наказателен съд ще гледа делото срещу Станислав Ст., Станислав Т., Калин Ст. и др., обвинени в организиране и ръководене на организирана престъпна група. \r\n***\r\nОт 13.30 часа 15 състав на Специализирания наказателен съд ще гледа делото срещу Добрин С., Георги П. и Нено К., и др., обвинени в организиране и ръководене на организирана престъпна група. \r\n***\r\nОт 13.30 часа 17 състав на Специализирания наказателен съд ще гледа делото срещу Атанас С., Тодор С., Георги Кр. и др., обвинени в организиране и ръководене на организирана престъпна група. \r\n***\r\nОт 14.00 часа 14 състав на Специализирания наказателен съд ще гледа делото срещу Георги П., Марио Н. и Михаил Д., обвинени в организиране и ръководене на организирана престъпна група. \r\n***\r\nОт 14.00 часа в зала „Марин Дринов“ на БАН (ул. „15-ти ноември“ 1) ще се състои тържествено представяне на Института по електроника на БАН (ИЕ– БАН).\r\n***\r\nОт 14.30 часа 17 състав на Специализирания наказателен съд ще гледа делото срещу Виктор В., Росен Ал., Кристиян Р. и др., обвинени в организиране и ръководене на организирана престъпна група. \r\n***\r\nОт 15.00 часа в постоянната приемна на столичната организация на БСП на ул. \"Леге\" №10, етаж 1, заместник-председателят на Градския съвет на БСП – София Марин Пенков и общинският съветник Альоша Даков ще проведат приемна за граждани.\r\n***\r\nОт 15.30 часа 16 състав на Специализирания наказателен съд ще гледа делото срещу Йордан Н. и Андриан А., обвинени в организиране и ръководене на организирана престъпна група. \r\n***\r\nОт 18.00 часа в Национална библиотека „Св. Св. Кирил и Методий“ ще бъде открита изложбата „Хипократ и Пегас“, посветена на известни творци от българската литература с медицинско образование, на най-големите имена в българската медицинска наука, които имат художествени изяви и на съвременни писатели медици.\r\n***\r\nОт 18.00 часа в Галерия „Арте“ ще бъде представено творчеството на художника Надежда Кутева. \r\n***\r\nОт 18.00 часа в обновените зали на втория етаж в източното крило на Княжеския дворец Националният етнографски музей открива представителната експозиция „ВРЕМЕНА И ХОРА – живите традиции на България“.\r\n***\r\nОт 18.00 часа в зала „Димитър Благоев“ на Градския съвет на БСП – София (ул. „Леге“ №10, етаж 1) Литературен салон „Леге 10“ и издателство „Захарий Стоянов“ организират вечер, посветена на Гео Милев и поемата му „Септември“.\r\n***\r\nОт 18.30 в Гьоте-институт България (ул. „Будапеща“ 1) ще се проведе дискусия от поредицата „Културни панели“ – съвместен проект на европейските културни институти от мрежата EUNIС. \r\n***\r\nОт 19.00 часа в Литературния клуб на Столична библиотека ще се проведе двубой на лошите момчета в българската поезия В. Прасков и Л. Лозанов. \r\n***\r\nОт 19.30 часа на сцената пред НДК кметът на София Йорданка Фандъкова ще открие  XXII Международен фолклорен фестивал „Витоша - 2018“. \r\n***\r\nОт 20.00 часа в пространството за съвременен танц и пърформанс ще се състои концертна вечер с премиерни кратки хореографии. \r\n***\r\nОт 9.00 часа до 17.30 часа в зала „22 септември“ на Община Благоевград ще се проведе Ден на отворените врати на Общинския съвет по наркотични вещества. Там ще бъдат представени презентации и филми, свързани с превенжията на наркоманиите, информационни материали и консултации със специалисти. \r\n***\r\nОт 11.00 часа в зала №5 в сградата на Общината ще се проведе обществено обсъждане на годишния отчет на Общината за 2017 г. \r\n***\r\nОт 19.30 часа в Културен център „Морско Казино“ посланикът на Азербайджан Нейно превъзходителство Наргиз Гурбанова ще открие първото издание на Дни на Азербайджан в Бургас.\r\n***\r\nОт 19.00 часа в градската художествена галерия ще се състои концерт на Ансабъл „Драгостин Фолк Национал“. \r\n*** \r\nОт 10.30 часа в пресклуба на БТА ще се състои  пресконференция на Бюрото по труда. \r\n*** \r\nОт 14.00 часа в парк „Дружба“ ще се проведат традиционните за град Велико Търново Образователни игри под надслов „Ние знаем как да бъдем здрави”, посветени на Международния ден за борба с наркоманиите - 26 юни. \r\n*** \r\nОт 15.00 часа в Лапидариума на Археологическия музей във Велико Търново ще бъдат връчени свидетелствата на учениците от клуб „Млад екскурзовод” при Общински детски комплекс – Велико Търново. \r\n*** \r\nОт 19.00 часа в Клуб 7 ще се състои представяне на писателката Магдалена Ангелова и книгата и \"Възможно щастие\".  \r\n*** \r\nОт 19.00 часа в МДТ \"Константин Кисимов\" ще бъде представена постановката \"Хъшове\" по едноименния роман на Иван Вазов. \r\n***\r\nОт 19.00 часа в зала „Европа“ на Фестивалния и конгресен център ще се състои „Вик за любов“ от Жозиан Баласко. \r\n***\r\nОт 19.30 часа в зала 1 на Фестивалния и конгресен център ще се състои „Лъжата“ – комедия от Флориан Зелер. \r\n***\r\nОт 15.00 часа в Лапидариума на Археологическия музей във Велико Търново ще бъдат връчени свидетелствата на учениците от клуб „Млад екскурзовод” при Общински детски комплекс – Велико Търново.\r\n***\r\nОт 11.00 часа в Заседателната зала на Общински съвет-Видин ще се състои пресконференция, на която ще бъде представен проектът „Основна реконструкция на централна пешеходна зона“. В нея ще вземе участие кметът на Община Видин Огнян Ценков.\r\n***\r\nОт 13.00 часа пред крепостта Баба Вида ще бъде сборният пункт за почистването на крайбрежните зони на река Дунав. \r\n***\r\nОт 10.00 часа в Парк „Езерото“ ще бъде официално открит новоизградения парк „Езерото“. \r\n***\r\nОт 10.30 часа в Общински младежки център „Захари Стоянов“ ще бъде открита изложба на тема „Деца, изкуство и спорт срещу наркотиците”.\r\n***\r\nОт 18.30 часа на пл. „Свобода“ ще се проведат Дни на руската култура в Добрич-2018. \r\n***\r\nОт 21.00 часа в Летния театър ще се проведе Концерт на Фолклорен ансамбъл „Българе“. \r\n***\r\nОт 11.00 часа в Заседателната зала на Община Каварна, кметът Нина Ставрева ще даде брифинг за дейността на администрацията.\r\n***\r\nОт 14.00 часа в залата на Община Каварна ще се проведе 36-ото заседание на Общинския съвет. \r\n***\r\nОт 11.00 часа в сградата на Възрожденското училище Община Кюстендил организира заключителна пресконференция по проект „Модернизация на образователната инфраструктура”.  \r\n*** \r\nОт 10.30 часа в залата на РУО-Пазарджик ще се проведе кръгла маса по проект „Твоят час“. \r\n***\r\nОт 16.00 часа до 18.00 часа в офиса на ПП ГЕРБ в район „Тракия“ в бл. 91 общинският съветник Иван Вичков ще проведе приемна за граждани. \r\n***\r\nОт 17.00 часа в Цар-Симеоновата градина ще се проведе голям концерт по повод Международния ден за борба с наркотиците.\r\n***\r\nОт 10.00 часа в Детския отдел на библиотека „Родина“ ще се състои Програма „Чета и играя – знам и мога“. \r\n***\r\nОт 19.00 часа в Оперен театър ще се състои премиерата на „Една нощ в Операта“ – класически арии и дуети, рок хитове със специалното участие на Николо Коцев от група „Кикимора“. \r\n***\r\nОт 9.00 часа в зала 304 на общината ще се проведе заседание на Постоянната комисия „Младежки дейности и спорт”.  \r\n***\r\nОт 10.00 часа в зала 304 на общината ще заседава Комисията за разглеждане на документите на кандидатите за съдебни заседатели.\r\n***\r\nОт 13.30 часа в зала 203 на общината ще се проведе заседание на Постоянната комисия „Европейски проекти, международно сътрудничество и взаимодействие с НПО”.\r\n***\r\nОт 15.30 часа в зала 203 на общината ще се проведе заседание на Постоянната комисия „Икономическа политика, общинска собственост и контрол по сделките с общинско имущество“.", "date": "2018.06.25", "title": "Предстоящи събития в страната за 26 юни (Агенция „Фокус“)"}
{"url": "http://www.focus-news.net/news/2018/06/25/2538027/gabrovo-nov-sluchay-na-laymska-bolest-e-registriran-v-oblastta.html", "text": "Нов случай на лаймска болест регистрираха в област Габрово през изминалата седмица. Това съобщиха за Радио „Фокус“ – Велико Търново експерти от Регионалната здравна инспекция. Това е тежко протичащо заболяване. Лекува се трудно и засяга целия организъм. Заболяването най-често се причинява от ухапване от кърлеж. Със затоплянето на времето инсектите се разпространяват много по-бързо. Според специалистите не може да се говори за бум, но въпреки това те отправиха основни препоръки за предпазване от насекомите.  За да се предпазим от кърлежи е хубаво да носим светли дрехи при разходка в природата, по възможност с дълги крачоли и ръкави. Хубаво е да се използват репеленти. Задължително е след разходка на открито да се проверява тялото си впити кърлежи. Експертите съветват при ухапване от кърлеж незабавно да се търси съдействие на медицински специалист.\r\nВ седмицата от 18 до 24 юни на територията на областта са регистрирани и три случая ба скарлатина и четири на варицела. Най-много са ентероколитите – 7. Заболеваемостта е 98,15  % на 10000.\r\nНадежда КРЪСТЕВА", "date": "2018.06.25", "title": "Габрово: Нов случай на лаймска болест е регистриран в областта"}
{"url": "http://www.focus-news.net/news/2018/06/25/2538030/veliko-tarnovo-ogranicheno-e-dvizhenieto-po-pat-gorna-oryahovitsa-arbanasi-poradi-remontni-deynosti.html", "text": "Добри са условията за пътуване на територията на област Велико Търново, предаде репортер на Радио „Фокус“ – Велико Търново.  Времето е слънчево. Температурата е 26 градуса. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по път Горна Оряховица – Арбанаси поради ремонтни дейности. Обходният маршрут  е от Горна Оряховица до пътен възел с път I-4 до село Шереметя, по път VTR 1014 до с.Арбанаси и обратно. Срокът за извършване на ремонтните дейности е до 30 юни. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4  – през с. Леденик. Движението по път  Лозен – Полски Тръмбеш е ограничено за МПС с обща маса над 12 тона поради намален габарит на пътното платно. Пътят ще е затворен до 5 юли.\r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235/за Полски Сеновец/ – път I-5 Полски Тръмбеш – път-502 – Обединение и обратно.\r\nНадежда КРЪСТЕВА", "date": "2018.06.25", "title": "Велико Търново: Ограничено е движението по път Горна Оряховица – Арбанаси поради ремонтни дейности"}
{"url": "http://www.focus-news.net/news/2018/06/25/2538031/afp-es-zayavi-che-po-vreme-na-predizbornata-kampaniya-v-turtsiya-usloviyata-za-kandidatite-ne-sa-bili-ravni.html", "text": "Европейският съюз разкритикува начина на провеждане на изборите в Турция, спечелени от президента Реджеп Тайип Ердоган и от неговата Партия на справедливостта и развитието, посочвайки че условията в тях „не са били равни“ за кандидатите, предава  AFP.\r\n„Рестриктивната правна рамка и предоставените правомощия според продължаващото състояние на извънредно положение ограничаваха свободата на събирането и изразяването, включително и по медиите“, пише в съвместно заявление на върховния представител на ЕС по въпросите на външните работи и политиката на сигурност Федерика Могерини и на европейския комисар по преговорите за разширяване и политиката на добросъседство Йоханес Хан.  Виктор Турмаков", "date": "2018.06.25", "title": "AFP: ЕС заяви, че по време на предизборната кампания в Турция условията за кандидатите не са били равни"}
{"url": "http://www.focus-news.net/news/2018/06/25/2538034/gabrovo-dvizhenieto-po-pat-gabrovo-stomanetsite-se-osashtestvyava-s-povisheno-vnimanie-poradi-propadnal-uchastak.html", "text": "Добри са условията за пътуване на територията на област Габрово. Това казаха за Радио „Фокус“ – Велико Търново от Областно пътно управление-Габрово. Пътните настилки са сухи. Времето е слънчево. Температурата на въздуха е 26°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nДвижението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация.\r\nДвижението в участък от път  Севлиево – Драгановци се осъществява с повишено внимание  поради извършване на строително-монтажни работи. Движението по път Габрово – Стоманеците  се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни.\r\nДвижението в участък от път Севлиево – Габрово, в района на село Новаковци, е ограничено за всички МПС поради ремонт на пътно съоръжение. Обходният маршрут е през селата Горна Росица, Райновци, Враниловци и град Севлиево. Движението по направление Севлиево – Габрово е организирано през селата Горна Росица, Гъбене, Райновци, Враниловци и град Габрово. Поставена е необходимата пътна сигнализация.\r\nНадежда КРЪСТЕВА", "date": "2018.06.25", "title": "Габрово: Движението по път Габрово – Стоманеците  се осъществява с повишено внимание поради пропаднал участък"}
{"url": "http://www.focus-news.net/news/2018/06/25/2538036/vratsa-vazstanoveno-e-dvizhenieto-po-pat-i-1-okolovrastno-na-gr-vratsa-na-razklona-na-kostelevo.html", "text": "Възстановено е движението по път I-1 околовръстно на гр. Враца на разклона на Костелево. Това съобщиха от пресцентъра на Агенция \"Пътна инфраструктура.", "date": "2018.06.25", "title": "Враца: Възстановено е движението по път I-1  околовръстно на гр. Враца на разклона на Костелево."}
{"url": "http://www.focus-news.net/news/2018/06/25/2538035/ministar-neno-dimov-rakovodi-posledniya-za-balgarskoto-predsedatelstvo-savet-po-okolna-sreda.html", "text": "Днес се проведе последното заседание на Съвета по околна среда в рамките на Българското председателство на Съвета на ЕС. Това съобщиха от пресцентъра на МОСВ. Дневният ред включваше теми от изключителна важност за опазването на околната среда и здравето на европейските граждани, а именно кръговата икономика и рециклирането на пластмасови продукти, качеството на питейните води и емисионните стандарти за леките и лекотоварни моторни превозни средства.\r\nКато резултат от усилията на Българското председателство на вниманието на министрите бяха представени за одобрение Заключения относно изпълнението на плана за действие на ЕС за кръговата икономика - един от водещите приоритети за триото Естония-България-Австрия. С приемането им Съветът потвърди потенциала на кръговата икономика за постигне устойчив растеж и за намаляване зависимостта на ЕС от невъзобновяеми първични суровини. Подчертана беше отговорността на всички заинтересовани страни за промяна на модела по отношение на проектирането, употребата и потреблението на продуктите.\r\n„Кръговата икономика може би ще е най-значимото постижение на съвремието ни. Изключително щастлив съм, че днес министрите постигнаха съгласие за съвместни действия за изпълнението на Плана на ЕС относно кръговата икономика. Необходимо е всички ние да преосмислим начина, по който използваме пластмасовите изделия.“ изтъкна министър Димов.\r\nМинистрите обсъдиха насоките за бъдещата работа по предложението за Директива за питейните води. Проектът е непосредствен резултат от първата успешна гражданска инициатива в ЕС и има за цел да надгради и подобри настоящите стандарти за качество и мониторинг на питейните води, както и осигуряване на по-чисти питейни води за гражданите на ЕС. \r\nПредмет на дебати беше и проектът за Регламент относно стандартите за емисии на CO2 от леки коли и лекотоварни микробуси. Министрите обсъдиха предложените цели за намаление на CO2 емисиите, както и предложените механизми за стимулиране на превозни средства с нулеви и ниски емисии. \r\nЕК представи пред Съвета новите си законодателни предложения за емисионните стандарти за тежкотоварните превозни средства. Обсъдени бяха и бъдещето на програма LIFE на ЕС, повторната употреба на водата, пластмасите за еднократна употреба и привеждане в съответствие на задълженията за докладвания по околната среда. \r\nСъгласно установената традиция, в рамките на последното заседание за председателството, министър Димов предаде щафетата на следващия ротационен председател - Австрия, който ще поеме ръководната роля от 1 юли т.г. Основавайки се на вече постигнатия от Българското председателство напредък, през втората половина на годината Австрия ще продължи работата по тези важни законодателни инициативи.", "date": "2018.06.25", "title": "Министър Нено Димов ръководи последния за Българското председателство Съвет по околна среда"}
{"url": "http://www.focus-news.net/news/2018/06/25/2538040/stara-zagora-detsata-ot-shkola-art-liniya-otkriha-posledna-za-tvorcheskata-godina-izlozhba-kartini-ot-dvora-na-starata-kashta.html", "text": "Изложба „Картини от двора на старата къща“ бе открита в Етнографски комплекс „Кулата“, предаде кореспондент на Радио „Фокус“. Тя бе последната на Школа „Арт линия“ за този творчески сезон.\r\nИзложбата е част от творчески проект на Исторически музей \"Искра\" и Школата по изобразителни и приложни изкуства.\r\nВ нея възпитаниците на Вана Запрянова показаха 75 картини от пленерите в Етнографски комплекс Казанлък, Жеравна и Боженци. В тях те отразиха стари къщи, дворове, интериор, бит на българина, история.\r\nПри откриване на изложбата младите художници получиха грамоти от ръководителя на школата Ваня Запрянова за успешно обучение през изминалата творческа година.\r\nСлавяна ГАЙДАРОВА", "date": "2018.06.25", "title": "Стара Загора: Децата от Школа „Арт линия“ откриха последна за творческата година изложба – „Картини от двора на старата къща“"}
{"url": "http://www.focus-news.net/news/2018/06/25/2538041/nezavisen-vesnik-makedoniya-snyag-padna-s-slovenskite-planini.html", "text": "На планинския връх Кредарица в Словения тази сутрин е паднал сняг. Въпреки, че астрономическото лято настъпи преди дни, температурите на Балканския полуостров са по-ниски от обичайните за този период от годината, предава македонският „Независен весник“.\r\nОбектите, разположени на връх Кредарица, който е на 2,515 метра над морското равнище, са изцяло затрупани от снега.\r\nНай-високата температура на върха е измерена на 27 юли 1983 г. - 21,6 градуса, а най-ниската на 7 януари 1985 г., когато е минус 28,3 градуса. Виктор Турмаков", "date": "2018.06.25", "title": "„Независен весник“ (Македония): Сняг падна с словенските планини"}
{"url": "http://www.focus-news.net/news/2018/06/25/2538039/predstoyashti-mezhdunarodni-sabitiya-za-26-yuni-agentsiya-fokus.html", "text": "Министрите на европейските въпроси на страните членки от ЕС ще обсъдят въпросите, свързани с Брекзит и с разширяването на Съюза.\r\n*** Папа Франциск ще приеме на среща френския президент Еманюел Макрон.\r\n*** Испанският министър-председател Педро Санчес ще проведе среща с германския канцлер Ангела Меркел.\r\n*** Министърът на отбраната на САЩ Джеймс Матис започва тридневно посещение в Китай.\r\n***", "date": "2018.06.25", "title": "Предстоящи международни събития за 26 юни (Агенция \"Фокус\")"}
{"url": "http://www.focus-news.net/news/2018/06/25/2538038/studenti-ot-yuzu-neofit-rilski-specheliha-chetiri-nagradi-na-festival-v-ohrid.html", "text": "Студенти от Катедрата по музика към Факултета по изкуствата на ЮЗУ „Неофит Рилски“ се представиха отлично на фестивала „Дни на българския фолклор, култура и традиции“, който се проведе в град Охрид, Македония. Това съобщиха от пресцентъра на висшето учебно заведение.\r\nСпециална награда и плакет получи Вокалната формация към ЮЗУ „Неофит Рилски“ с ръководител доц. д-р Бинка Добрева. Първа награда и медал завоюва първокурсничката от специалност „Изпълнителско изкуство“ Беатрис Александрова. С втора награда и медал от фестивала си тръгна третокурсничката от специалност „Изпълнителско изкуство“ Магдалена Найденова. Трета награда и медал спечели Антоанина Николова, студентка в трети курс, специалност „Изпълнителско изкуство“.\r\nТова са поредни отличия за студентите от Катедрата по музика и техния ръководител доц. д-р Бинка Добрева.", "date": "2018.06.25", "title": "Студенти от ЮЗУ „Неофит Рилски“ спечелиха четири награди на фестивал в Охрид"}
{"url": "http://www.focus-news.net/news/2018/06/25/2538043/afp-vse-oshte-ima-razlichiya-po-byudzheta-na-evrozonata-predi-klyuchovata-sreshta-na-visoko-ravnishte-na-es.html", "text": "Председателят на Еврогрупата Марио Сентено предупреди, че все още има силно различаващи се мнения спрямо плана на Франция и Германия за установяване на бюджет на Еврозоната дни преди срещата на високо равнище на Европейския съюз, по време на който въпросът ще бъде обсъден, предава  AFP.\r\n„Различията по въпроса остават по нуждата и възможните свойства на бюджета на Еврозоната“, заяви Сентено, който е и министър на финансите на Португалия. Той призова председателя на Европейския съвет Доналд Туск да подготви преговори на високо равнище по реформирането на Еврозоната.  Виктор Турмаков", "date": "2018.06.25", "title": "AFP: Все още има различия по бюджета на Еврозоната преди ключовата среща на високо равнище на ЕС"}
{"url": "http://www.focus-news.net/news/2018/06/25/2538042/varna-utre-zapochva-zapisvaneto-na-prietite-v-treto-klasirane-parvoklasnitsi.html", "text": "От 9 часа утре – 26 юни до 17 ч. на 27-ми юни ще продължи записването на първокласници, приети на трето класиране. Това съобщиха за Радио „Фокус“ – Варна от общинската Дирекция „Образование и младежки дейности“. До този момент са приети 20 деца. 50% от тях – по първо желание, останалите – по второ желание. Документите се подават на място в училището, където е прието детето, като се представят копие и оригинал (за сверка) на удостоверение за раждане и оригинал на удостоверение за завършено задължително предучилищно образование. Децата с трайни увреждания над 50%, както и тези с двама починали родители, представят и документи, удостоверяващи тези обстоятелства. Извън класирането остават осем деца. Родителите им ще могат да подават документи от 28-ми юни на място в училищата, в които има останали свободни места, допълниха от ресорната дирекция.\r\nДиана СТОЕВА", "date": "2018.06.25", "title": "Варна: Утре започва записването на приетите в трето класиране първокласници"}
{"url": "http://www.focus-news.net/news/2018/06/25/2538045/washington-examiner-severna-koreya-otmeni-ezhegodniya-si-antiamerikanski-miting.html", "text": "Северна Корея е отменила ежегодния си митинг срещу „империализма на САЩ“  - знак, че напрежението между двете страни намалява след историческата среща от този месец между президента на САЩ Доналд Тръмп и севернокорейския лидер Ким Чен-ун, пише  Washington Examiner.\r\nМитингът на 27 юли е национален празник, който празнува „Победата във войната за родината“ – началото на Корейската война. Тази година няма да има чествания.\r\nМиналата година 100 хил. души участваха на събитието на площад „Ким Чен-ир“, а пощите на Северна Корея разпространиха по случая марки с антиамерикански послания.\r\nПрез последните седмици Северна Корея забележимо е намалила риториката си срещу САЩ, за да създаде по-добра атмосфера около провелата се в Сингапур на 12 юни среща между Тръмп и Ким. Виктор Турмаков", "date": "2018.06.25", "title": "Washington Examiner: Северна Корея отмени ежегодния си антиамерикански митинг"}
{"url": "http://www.focus-news.net/news/2018/06/25/2538044/prof-emil-botev-ban-v-tsentralna-i-yuzhna-gartsiya-e-harakterno-che-vednazh-godishno-stavat-zemetreseniya-i-s-po-golyam-magnitud-ot-dneshniya.html", "text": "В района на централна и южна Гърция е характерно, че веднъж годишно стават земетресения и с по-голям магнитуд от днешния – средно с 6.0 по Рихтер. Това каза директорът на сектор „Сеизмология” към Геофизичния институт към БАН проф. Емил Ботев в интервю за Агенция „Фокус“ по повод земетресенията, регистрирани през днешния ден в южната ни съседка Гърция. „В различните части на Гърция има различна активизация. Например в южна Гърция сеизмогенезиса няма нищо общо със северно-егейския ров. Много по-големи – 35 мм годишно са движенията на миркоплочите около о-в Крит. Към Йонийско море са около 25 мм“, каза още той. „Земетресенията с магнитуд от 3 до 4 по Рихтер се наричат „много слаби земетресения“ и не могат да доведат до нищо сериозно. От 4 до 5 по Рихтер са „слаби“ земетресения по международната категоризация. И едва от 5.0 по Рихтер вече започват умерените земетресения и могат да доведат до някои повреди и разрушения. Вече земетресенията, които категорично водят до някакви разрушения са с магнитуд над 6.0 по Рихтер“, допълни проф. Емил Ботев.", "date": "2018.06.25", "title": "Проф. Емил Ботев, БАН: В централна и южна Гърция е характерно, че веднъж годишно стават земетресения и с по-голям магнитуд от днешния"}
{"url": "http://www.focus-news.net/news/2018/06/25/2538046/varna-6-katastrofi-sa-stanali-na-teritoriyata-na-grada-ot-nachaloto-na-denya-otnovo-ima-zadrastvane-po-asparuhoviya-most.html", "text": "Шест пътни инцидента са станали на територията на Варна от началото на деня. Това съобщиха за Радио „Фокус“ – Варна от сектор КАТ на Пътна полиция. В катастрофите няма пострадали хора. Регистрирани са само материални щети. По данни на шофьори, тази сутрин на кръстовището на ул. „Георги Бенковски“ и бул. „Владислав Варненчик“ е станала поредна катастрофа. Водач на товарен автомобил с шуменска регистрация се е ударил в друг с варненска регистрация. В резултат на катастрофата е разрушена разделителната ограда между двете пътни платна. Поради ремонт на фугите на Аспаруховия мост в частта към магистрала „Черно море“ продължават да са задръстени двете ленти в посока Бургас. Опашките от чакащи автомобили тръгват още от спирка „Осми декември“.\r\nДиана СТОЕВА", "date": "2018.06.25", "title": "Варна: 6 катастрофи са станали на територията на града от началото на деня, отново има задръстване по Аспаруховия мост"}
{"url": "http://www.focus-news.net/news/2018/06/25/2538048/nimh-prez-sledvashtoto-denonoshtie-oblachnostta-nad-stranata-shte-e-znachitelna-golemi-kolichestva-valezhi-se-ochakvat-v-yugoiztochna-i-tsentralna-balgariya.html", "text": "През следващото денонощие облачността над страната ще е предимно значителна. Отначало в югоизточните райони, а по-късно през деня и в останалата част от страната ще има валежи и гръмотевици. Значителни ще са количествата в следобедните часове в Югоизточна, а през нощта срещу сряда – в Централна България. Има условия и за градушки. Ще духа до умерен вятър от изток-североизток. Максималните температури ще са предимно между 22 и 27°, в София - около 22°. Това съобщи за Агенция „Фокус“ дежурният синоптик Мартин Славчев от Националния институт по метеорология и хидрология(НИМХ).  Атмосферното налягане ще се понижи и ще е по-ниско от средното за месеца. \r\nПо Черноморието ще преобладава облачно време и ще има валежи и гръмотевици. Ще духа умерен до силен вятър от север-североизток. Максималните температури ще са 22° - 24°, близки до температурата на морската вода.\r\nНад планините облачността ще е значителна, ще има валежи и гръмотевична дейност. Значителни ще са явленията в масивите от Централна и Източна България. Ще духа умерен и силен вятър от изток-североизток. Максималната температура на височина 1200 метра ще е около 14°, на 2000 метра – около 8°.\r\nСложна ще остане метеорологичната обстановка и в средата на седмицата. Под влияние на преминаващ през Балканите средиземноморски циклон, на много места в нашата страна ще има валежи, главно в югоизточната й половина - и гръмотевични бури. Валежите ще са интензивни и значителни по количество, в отделни райони, надхвърлящи 65 л/кв.м. Температурите ще бъдат доста по-ниски от обичайните - максималните в сряда ще са предимно между 20° и 25°, но в районите с по-интензивни и продължителни валежи ще остават под 20°. След временно отслабване и спиране на валежите към сутринта в четвъртък, около и след обяд отново ще завали и главно в югоизточната половина от страната ще се развият и гръмотевични бури. Остава и вероятността за значителни количества валеж, по-голяма в Западна и Централна България. В петък въздушната маса ще се задържи неустойчива. Ще има и разкъсвания на облачността, главно преди обяд, но вероятността за превалявания в следобедните часове, остава. Вятърът ще се ориентира от северозапад. Температурите слабо ще се повишат.", "date": "2018.06.25", "title": "НИМХ: През следващото денонощие облачността над страната ще е значителна, големи количества валежи се очакват в Югоизточна и Централна България"}
{"url": "http://www.focus-news.net/news/2018/06/25/2538049/eadaily-lilian-mori-paskie-e-utvardena-na-posta-predsedatel-na-pase.html", "text": "На длъжността председател на Парламентарната асамблея на Съвета на Европа е утвърден швейцарският депутат Лилиан Мори Паские, чиято кандидатура е единствена на този пост, пише  EADaily.\r\nПаские представлява парламентарната група на „Социалистите, демократите и „зелените“. Тя заменя на поста председател на ПАСЕ италианския си колега-социалист Микеле Николети, който заема поста от януари 2018 г.\r\nНиколети бе принуден да напусне поста си, след като не успя да продължи депутатския си мандат в Италия, претърпявайки поражение на избирателния си окръг по време на състоялите се в страната през март парламентарни избори. Така неговото председателство на ПАСЕ се оказа най-краткотрайното в историята на организацията. Виктор Турмаков", "date": "2018.06.25", "title": "EADaily: Лилиан Мори Паские е утвърдена на поста председател на ПАСЕ"}
{"url": "http://www.focus-news.net/news/2018/06/25/2538050/kyustendil-dva-turnira-za-detsa-shte-se-provedat-prez-sedmitsata.html", "text": "Два турнира за деца ще се проведат през седмицата в града. Това съобщи за Радио „Фокус” – Кюстендил Бойко Малинов, директор на Обединен детски комплекс – Кюстендил. По думите му първият турнир е насрочен за 29 юни. Той е по футбол е в него ще участват квартални отбори. Турнирът ще се проведе от 9.30 часа на стадион „Осогово”. Ден по-късно, на 30 юни, ще се проведе и турнир по шахмат. Той ще започне от 9.30 часа в залата на Обединен детски комплекс – Кюстендил. През седмицата продължават спортните занимания по таекуондо, тенис на маса, футбол и шахмат. Децата имат възможност да посещават игротека „Палавници” и лятната арт школа.\r\nВенцеслав ИЛЧЕВ", "date": "2018.06.25", "title": "Кюстендил: Два турнира за деца ще се проведат през седмицата"}
{"url": "http://www.focus-news.net/news/2018/06/25/2538052/vecher-makedoniya-sarbiya-otvarya-dve-novi-glavi-v-pregovorite-s-es.html", "text": "В Люксембург ще се състои междуправителствена конференция, на която Сърбия ще отвори две нови глави от преговорите за членство в ЕС: глава 33 относно финансовите и бюджетни разпоредби и глава 13 за риболова. Делегацията на Сърбия е оглавявана от министъра на европейската интеграция Ядранка Йоксимович, предава скопското електронно издание  „Вечер“.\r\nС новите две отворени глави Сърбия ще има вече общо 14 отворени. Конференцията ще се състои в сградата на Съвета на ЕС в Люксембург и ще бъде последвана от пресконференция между представителите на Съюза и Сърбия.„ Виктор Турмаков", "date": "2018.06.25", "title": "„Вечер“ (Македония): Сърбия отваря две нови глави в преговорите с ЕС"}
{"url": "http://www.focus-news.net/news/2018/06/25/2538053/plovdiv-na-26-yuni-shte-se-provede-golyam-kontsert-v-tsar-simeonovata-gradina-po-povod-mezhdunarodniya-den-za-borba-s-narkotitsite.html", "text": "На 26 юни ще се проведе голям концерт в Цар-Симеоновата градина по повод Международния ден за борба с наркотиците. Това съобщиха за Радио „Фокус“ – Пловдив от Общината. Общински съвет по наркотични вещества с Превантивно-информационен център – Пловдив, организират концерт с доброволци от младежки организации, млади таланти и професионални изпълнители под надслов „Изборът е ТВОЙ – живей, мечтай, обичай!” в кампанията на общинската структура „За да успеем, първо трябва да повярваме, че можем!”. Събитието, което ще се проведе на 26.06.2018 г. в Цар-Симеоновата градина от 17.00  ч. до 21.00 ч.,  ще бъде открито от председателя на Общински съвет по наркотични вещества Живка Йовчева. Със своето участие младежите ще заявят съпричастност в борбата с психоактивните вещества и ще кажат „НЕ на наркотиците!”. Инициативата има за цел да покаже една различна  алтернатива за уплътняване на свободното време на младите хора чрез ангажираност с изкуство и творчество в областта на музиката и танците. Общински съвет по наркотични вещества с Превантивно-информационен център – Пловдив, поема нелеката отговорност да мобилизира, подкрепи и вдъхнови хората от различни възрастови групи и социални съсловия, да предприемат действия срещу употребата на наркотици. Ежегодният концерт е под патронажа на кмета на Община Пловдив инж. Иван Тотев", "date": "2018.06.25", "title": "Пловдив: На 26 юни ще се проведе голям концерт в Цар-Симеоновата градина по повод Международния ден за борба с наркотиците"}
{"url": "http://www.focus-news.net/news/2018/06/25/2538057/pozharnikarite-ot-rayonnite-sluzhbi-v-pazardzhik-sa-reagirali-na-obshto-39-signala-ot-petak-do-dnes.html", "text": "Изключително напрегнати дни за огнеборците от РДПБЗН-Пазарджик. Само за времето от петък до днес пожарникарите от районните служби в региона са реагирали на общо 39 сигнала, съобщиха за Радио „Фокус“-Пазарджик от Пресцентъра на ОДМВР- Пазарджик. Тревожна е тенденцията на зачестяване на случаите за запалени сухи треви, стърнища, отпадъци. За въпросния период от време са посетени общо 24 подобни случаи на територията на цялата област, като най-много от тях са в общините Пазарджик, Септември и Белово. В резултат на безразсъдно палене на сухи треви или отпадъци са причинени загуби на 190 декара пшеница и 6 декара ечемик в района на областния град. В събота при подобни обстоятелства огънят е изпепелил близо 138 декара с пшеница, оранжерии с площ около 3000 кв.м и капково напояване. Вчера следобед в резултат на пожар в сухи треви е изгоряла дървена барака и три кошера в района на село Щърково. Благодарение на бързата и адекватна намеса на пожарникарите от районните служби са спасени още стотици декари с насаждения и е предотвратено нанасянето на щети в горски фонд или в частни имоти. Получени са и шест сигнала за паднали дървета или клони върху пътни артерии или върху паркирани автомобили.\r\nРадослава МУРДЖЕВА", "date": "2018.06.25", "title": "Пожарникарите от районните служби в Пазарджик са реагирали на общо 39 сигнала от петък до днес"}
{"url": "http://www.focus-news.net/news/2018/06/25/2538037/ana-mpa-predsedatelyat-na-obshtoto-sabranie-na-oon-izrazi-podkrepa-kam-gratsko-makedonskoto-sporazumenie-za-imeto.html", "text": "Председателят на Общото събрание на ООН Мирослав Лайчак изрази по време на интервю пред ANA-MPA. подкрепа за  успешното приключване на преговорите между Гърция и Македония, кулминирали с подписването край Преспанското езеро на договора за името.\r\nЛайчак определи договора като „голямо постижение“. „Лично следвах и участвах  отблизо в този въпрос и наистина приветствам ефикасността на ръководството на Гърция и Македония, техните министър-председатели и външни министри“, заяви той и допълни, че е държан в течение от тях за преговорния процес дълги години. \r\nСъщевременно председателят на Общото събрание на ООН изрази увереност, че „сега пътят на Скопие към ЕС и НАТО ще бъде открит“ и че има позитивни знаци за бъдещето на региона. Виктор Турмаков", "date": "2018.06.25", "title": "ANA-MPA: Председателят на Общото събрание на ООН изрази подкрепа към гръцко-македонското споразумение за името"}
{"url": "http://www.focus-news.net/news/2018/06/25/2538074/varna-sabirachi-na-lipov-tsvyat-masovo-metat-i-pribirat-prashets-i-lista-ot-ulitsite-v-grada.html", "text": "Ден след Еньовден, берачи на липов цвят продължават да метат и прибират, с цел търговия, опадалите по улиците на Варна прашец и листа, предаде репортер на Радио „Фокус“ – Варна. От дни, цели фамилии, чупят клони или снабдени с метли, лопатки и други подръчни средства, прибират в чували и торби, освен липата, която се ползва за чайове и отвари, но и уличен прах, и мръсотия. Преди седмица при обход на горски стражари в Държавното ловно стопанство „Шерба” край Варна бяха съставени 5 акта за сеч на клони от сребролистна липа при нерегламентирано бране на билки за стопански цели.  При рязането на дърветата нарушителите са увредили и оставащия дървостой, установили служителите на стопанството. Според Наредбата за обществения ред във Варна, събирането на лечебни декоративни или защитени растителни видове от неразрешени територии чрез чупене, повреждане или изкореняване също се наказва с глоби в размер от 10 до 150 лева. За повреждане, изсичане или изкореняване на ценни дървесни видове от типа Липа, санкцията е в размер от 500 лева за всяко отсечено, повредено или изкоренено дърво. Според Закона за лечебните растения, добиването на цвят и лист от липа се извършва съгласно разрешените количества без да се допуска унищожаване и увреждане на дърветата. Предвидените в него глоби за административни нарушения са от  100 до 1000 лв. за физически и от 200 до 2000 лв. за юридически лица.\r\nДиана СТОЕВА", "date": "2018.06.25", "title": "Варна: Събирачи на липов цвят масово метат и прибират прашец и листа от улиците в града"}
{"url": "http://www.focus-news.net/news/2018/06/25/2538075/kyustendil-priklyuchilo-e-spasitelnoto-arheologichesko-prouchvane-v-park-galeriyata-izvarshena-e-konservatsiya-na-obekta.html", "text": "Приключило е спасителното археологическо проучване в парк „Галерията”, извършена е консервация на обекта. Това съобщи за Радио „Фокус” – Кюстендил Валентин Дебочички, директор на Регионален исторически музей – Кюстендил. Проучването е извършено на два етапа, чието финансиране е било от страна на Община Кюстендил. В района се реализира проект за благоустрояване, финансиран от Оперативна програма „Региони в растеж”. Археолозите са открили ред останки от сграда, която според първоначалната оценка най- вероятно е резиденция на епископите на Пауталия. Построена е през II век и е съществувала до към VI век. „Пълното проучване на обекта приключили. Резултатите от проучването бяха приети от комисия, назначена от министъра на културата. Съгласно решенията на комисията, те приеха обекта за цялостно и напълно проучен”, каза Валентин Дебочички. По думите му комисията, във връзка с реалните възможности по отношение на изпълнявания към момента проект от Община Кюстендил, е взела своето решение на този етап, защото самите инвестиционни дейности предвиждат единствено плочник, поставяне на нетрайна растителност. Строителните работи няма да навредят на разкритите археологически находки. „Комисията реши, предписа разкритите археологически структури да бъдат консервирани на място, чрез поставяне на специално покритие от геотекстил, покриване на тези структури с пясък и филц. Всичко това вече е изпълнено под наблюдението на научния ръководител на проучването”, каза Валентин Дебочички.\r\nВенцеслав ИЛЧЕВ", "date": "2018.06.25", "title": "Кюстендил: Приключило е спасителното археологическо проучване в парк „Галерията”, извършена е консервация на обекта"}
{"url": "http://www.focus-news.net/news/2018/06/25/2538077/reuters-bivsh-telohranitel-na-osama-bin-laden-e-zadarzhan-v-germaniya.html", "text": "Полицията е задържала в Германия заподозрян ислямист, който някога е бил телохранител  на бившия лидер на „Ал Кайда“ Осама бин Ладен, предава  Reuters.\r\nИсторията на тунизиеца Сами А. предизвика възмущение в страната през април, след като германските медии съобщиха, че той получава социални помощи, въпреки че разузнавателните служби са го класифицирали като потенциална заплаха. \r\n„Властите в западния германски град Бохум поискаха да задържим Сами А. и той не се съпротивляваше“ , съобщава говорител на полицията. Очаква се сега задържаният да бъде депортиран обратно в Тунис. \r\n По-рано вътрешният министър на Германия Хорст Зеехофер нареди имиграционните служби да обработят документацията, необходима за изгонването на мъжа от пределите на страната. Виктор Турмаков", "date": "2018.06.25", "title": "Reuters: Бивш телохранител  на Осама бин Ладен е задържан в Германия"}
{"url": "http://www.focus-news.net/news/2018/06/25/2538076/bsp-za-balgariya-izklyuchi-zs-aleksandar-stamboliyski-ot-koalitsiyata-i-prizova-spas-panchev-da-podade-ostavka-kato-deputat-obzor.html", "text": "\"БСП за България\" изключи Земеделски съюз \"Александър Стамболийски\" от коалицията. Решението за изключване на земеделците от коалицията бе взето на съвместно заседание на Изпълнителното бюро на БСП, коалиционния съвет и ръководството на парламентарната група на \"БСП за България\". Първоначално двамата депутати от земеделския съюз Спас Панчев и Димитър Георгиев поискаха да напуснат парламентарната група и да станат независими, а ръководството на БСП ги призова да подадат оставки като народни представители в 44-ото Народно събрание. \r\nПред журналисти темата коментира Атанас Зафиров, член на Изпълнителното бюро на партията. Според него не е драматично БСП да загуби двама депутати. \"По-добре да запазим чистотата си, както обещахме на повече от 1 млн. български избиратели\",  коментира Зафиров. Той изрази позицията на партията против това  да се търсят компромиси с управляващата коалиция, за каквото настоявал председателят на ЗС \"Александър Стамболийски\" Спас Панчев. \r\nПо-късно на заседание на парламентарната група темата отново бе обсъдена. Групата настоя Спас Панчев да подаде оставка, тъй като е влязъл от квотата на \"БСП за България\" и да освободи мястото за следващия в листата от 27-ми Многомандатен избирателен район Стара Загора.  Не такава бе съдбата на другия депутат от ЗС \"Александър Стамболийски\" Димитър Георгиев. Той замрази членството си в съюза и изрази желание да работи с ПГ на \"БСП за България\" за целите и политиките на коалицията.\r\nПо-късно в интервю за  обзорното предаване „Това е България“ Спас Панчев коментира, че става независим депутат в парламента и от сега нататък ще гласува според интересите на ПП \"Александър Стамболийски\". Той уточни, че като подписал се за вота на недоверие срещу кабинета Борисов 3, ще го подкрепи.Агенция „Фокус“ припомня:\r\nНа парламентарните избори през 2017 г. Спас Панчев бе избран за народен представител от 27-ми Многомандатен избирателен район – Стара Загора. Той бе  трети в листата на „БСП за България“ тогава. Димитър Георгиев бе десети в листата на 17-ти Многомандатен избирателен райoн  – Пловдив –област. Номерът му съвпадаше с този на „БСП за България“  в бюлетината и впоследствие се оказа, че той е получил достатъчно преференции, за да влезе като депутат в  44-ото Народно събрание.\r\nНа 23 юни 2018 г. на своя 44-ти редовен конгрес  Земеделски съюз „Александър Стамболийски“ реши да напусне Коалиция „БСП за България”.  В свое телевизионно участие на следващия ден лидерът на БСП Корнелия Нинова коментира случилото се и заяви, че в политиката са важни принципите и чистотата. Нинова предположи, че Спас Панчев иска да се явява сам на местни избори срещу БСП и обърна внимание, че той е бил в коалицията по време на вота през 2017 г., защото партията му  не може да мине границата от 4%. Нинова обясни, че всички партии в коалицията „БСП за България“ имат договор, че ще се явяват всички заедно на всички избори.\r\nДеница КИТАНОВА", "date": "2018.06.25", "title": "\"БСП за България\" изключи ЗС \"Александър Стамболийски\" от коалицията и призова Спас Панчев да подаде оставка като депутат (ОБЗОР)"}
{"url": "http://www.focus-news.net/news/2018/06/25/2538078/stara-zagora-s-premierniya-spektakal-na-teatar-lyubomir-kabakchiev-misteriite-na-trakite-shte-badat-otkriti-praznitsite-v-dolinata-na-trakiyskite-tsare-tazi-godina.html", "text": "С премиерния спектакъл на Общински театър „Любомир Кабакчиев“ – „Мистериите на траките“ ще бъдат открити Празниците в Долината  на тракийските царе тази година, каза за Радио „Фокус“ директорът на театъра Димитър Кабаков. Той поясни, че реализирането на този спектакъл е част от културната програма за европредседателството. От близо 700 проекта са одобрени едва 55 и един от тях е спектакълът „ Мистериите на траките“. „От всички големи театри, които кандидатстваха, само два получихме финансиране – театър „Сфомато“ и казанлъшкият театър“, каза Кабаков. Той поясни, че спектакълът е продължение на тракииските спектакли, които казанлъшкият театър прави повече от 15 години - „Мистерии в Долината“ на Маргарита Градишлиева през 2003 година, „Свещеният покровител“ през  2005 година, спектакълът, който се реализира по пътя към Мегалита над Бузовград, възстановките на тракийски ритуали на самия Мегалит и на сцената в парк „Тюлбето“ до Тракийската гробница: „Когато започнахме да правим „Мистериите на траките“ искахме той да бъде нещо различно, категорично неправено до този момент. На сценарния екип ни отне близо половин година писането на сценария. „Проучена е цялата научна литература по отношение на траките, проведени са редица срещи с хора, които работят в областта на мистиката, на езотериката, на онази информация, която от едни се възприема, от други не. „Но аз навсякъде подчертавам, че това е театрален спектакъл, това не е етнографска възстановка. Спектакълът няма за задача да показва животът такъв, какъвто е бил едно към едно преди 2 500 години“, поясни директорът на театъра. \r\nСпектакълт показва ритуалното израстване на едно момче от юношеските му години, през воинското посвещаване, през посвещаването в духовните практики и достигането му до жрец и херогамията – свещения брак с Богинята Майка. Всичко това е показано с костюми, които от една страна напомнят тракийските, от друга са опростени и универсални. Показано е с музика, в стари ладове използвани преди повече от 2 500 години, но в нея има и елементи, които напомнят на голямата и хубава холивудска музика с нейната величественост. \r\nДиректорът на казанлъшкия театър поясни, че бъдещите планове за спектакъла „Мистериите на траките“ са повече от амбициозни. По всяка вероятност той ще бъде показван на големи и интересни открити сцени като Белоградчик, Видин, на Римските терми във Варна, на Античния театър в Пловдив, на Античния форум в Стара Загора.\r\nСлавяна ГАЙДАРОВА", "date": "2018.06.25", "title": "Стара Загора: С премиерния спектакъл на Театър „Любомир Кабакчиев“ – „Мистериите на траките“ ще бъдат открити Празниците в Долината  на тракийските царе тази година"}
{"url": "http://www.focus-news.net/news/2018/06/25/2538080/veliko-tarnovo-traditsionnata-mesechna-koloezdachna-obikolka-shte-se-provede-na-29-yuni.html", "text": "Традиционната месечна колоездачна обиколка на Велико Търново ще се проведе на 29 юни. Тя ще е четвърта за годината. Това съобщиха за Радио „Фокус“ – Велико Търново организаторите от “TurnovoRuns”. Събитието ще се проведе по традиция в последния петък от месеца, от 19.00 часа. Началната точка на тръгване е западния вход на СУ „Вела Благоева“ в квартал „Бузлуджа“. Колоездачите ще преминат през кв. „Бузлуджа“, по ул. „Никола Габровски“, през центъра на Велико Търново до Царевец и обратно. „Ние си нямаме велоалеи. Градът ни е един от най-хълмистите в България. Но ние можем да бъдем пример – първо за децата ни и по-малките и второ за другите градове”, посочват организаторите. Колоездачните обиколки са традиционна инициатива на групата за здравословен начин на живот и масови тренировки. Тази година сезонът стартира на 31 март. Миналия месец инициативата събра 62-ма привърженици на този начин на предвижване и спорт.  През 2017 година подобни събития се организираха всеки последен петък от месеца. Проведоха се общо седем велообиколки. „Подобни инициативи има в почти всички по-големи градове в света – в София, Берлин, Копенхаген, Лондон, Маями, Ню Йорк… Названието им е „Критична маса“ (Critical Mass)“, посочват организаторите.\r\nНадежда КРЪСТЕВА", "date": "2018.06.25", "title": "Велико Търново: Традиционната месечна колоездачна обиколка ще се проведе на 29 юни"}
{"url": "http://www.focus-news.net/news/2018/06/25/2538081/boris-angelov-zarnena-borsa-montana-izkupuvaneto-na-echemika-v-severozapadna-balgariya-se-zabavi-zaradi-dazhdovnoto-vreme.html", "text": "Изкупуването на ечемика в Северозападна България се забави заради дъждовното време, каза за Радио „Фокус“ – Видин Борис Ангелов, управител на Зърнена борса – Монтана. Той посочи, че жътвата на пшеницата в Монтанския регион не е започнала. „Дори някъде да е започнало прибирането на хлебното зърно, то е на много малки площи и не е масово. Търговия със зърнени култури почти няма, прибирането на ечемика се забави заради дъждовете“, каза Борис Ангелов. Неговата прогноза е , че и тази година цените на ечемика и пшеницата ще бъдат като миналогодишните. „Има свръх предлагане на пазара, складовете са задръстени от стара продукция“, обясни Ангелов. Цените на ечемика се движат в рамките на 250-280 лв., но търговията не е активна. „Нека да започне жътвата на пшеницата, да се види качеството на зърното и тогава ще коментирам цена на хлебното зърно“, допълни Борис Ангелов. Той посочи, че има заявки за изкупуване на ечемик от Северозападна България от Гърция. „Но, цените не са много високи, там също има производство на ечемик. На пристанището в Лом се товари ечемик за износ в Европейския съюз“, каза Ангелов.\r\nАнна ЛОЗАНОВА", "date": "2018.06.25", "title": "Борис Ангелов, Зърнена борса – Монтана: Изкупуването на ечемика в Северозападна България се забави заради дъждовното време"}
{"url": "http://www.focus-news.net/news/2018/06/25/2538079/protothema-aleksis-tsipras-e-pozdravil-redzhep-tayip-erdogan-za-pobedata-na-izborite-i-e-poiskal-osvobozhdavane-na-dvamata-gratski-voynitsi.html", "text": "Министър-председателят на Гърция Алексис Ципрас е поздравил турския президент Реджеп Тайип Ердоган по телефона за победата му на изборите в страната, пише  Protothema.\r\nПо време на разговора Ципрас е повдигнал въпроса за освобождаването на двамата гръцки войници задържани вече четвърти месец в затвора в Одрин без повдигнати официални обвинения, подчертавайки значимостта на въпроса за двустранните отношения. \r\nПолитиците са обсъдили и възможността за сътрудничеството в светлината на срещата на високо равнище ЕС-Турция, която ще се проведе този четвъртък. Двамата са се разбрали да проведат лична среща в кулоарите на предстоящата среща на високо равнище на НАТО в Брюксел. Виктор Турмаков", "date": "2018.06.25", "title": "Protothema: Алексис Ципрас е поздравил Реджеп Тайип Ердоган за победата на изборите и е поискал освобождаване на двамата гръцки войници"}
{"url": "http://www.focus-news.net/news/2018/06/25/2538082/makfaks-balgariya-shte-predlozhi-pred-saveta-na-es-makedoniya-i-albaniya-da-badat-pokaneni-da-zapochnat-pregovori-za-chlenstvo-v-sayuza.html", "text": "България ще предложи  пред Съвета на ЕС Македония и Албания да бъдат поканени да започнат преговори за членство в Съюза, предаде БТА, цитирана от македонската агенция Макфакс. \r\nТова е заявил  външният министър на България  Екатерина Захариева, предава БТА.\r\nЗахариева подчерта, че позицията на Македония е по-силна от тази на Албания, но не всички страни подкрепят идеята поканата да бъде връчена сега. Тя предполага, че дебатите се водят около времето за началото на преговорите, защото няма държава, която е срещу европейската перспектива на страните от Западните Балкани.\r\n\"Все още имаме задачата да убедим част от страните, които са скептични\", каза Захариева и специално посочи Франция, като държава, с която трябва да се работи.\r\nТя добави, че ако утре Съветът на ЕС подкрепи началото на преговорите за разширяване, това не означава автоматично достъп в преговорите и те ще започнат следващата година.\r\n\"Има много подготвителна работа, която трябва да се свърши, като например изготвяне на преговорната рамка\", поясни министърът.\r\n\"Много се направи, балканските лидери показаха, че са смели, не постъпиха  типично по балкански, както мнозина очакваха, започвайки с договора между България и Македония, което даде положителен тласък в целия регион\", коментира Захариева. Юлиян Марков", "date": "2018.06.25", "title": "Макфакс: България ще предложи пред Съвета на ЕС Македония и Албания да бъдат поканени да започнат преговори за членство в Съюза"}
{"url": "http://www.focus-news.net/news/2018/06/25/2538051/magdalena-miltenova-v-chetvartak-26-yuni-shte-se-provede-parvata-sreshta-za-obedinenie-v-bransha-na-avtobusnite-prevozvachi.html", "text": "В четвъртък ще се проведе първата среща за обединение в бранша на автобусните превозвачи. Това заяви в обзорното предаване „Това е България“ на Радио „Фокус“ Магдалена Милтенова, член на контролния съвет на Националното сдружение на автобусните превозвачи в България и председател на Браншовия съюз за стопанска инициатива. \"Всеки ще има възможност да членува доброволно, самостоятелно като фирма или чрез сдружението, което да защитава неговите интереси. Така че това е справедливият модел на обединение – когато имаме доброволност, които имаме идеи, около които да се обединим, и каузи, за които да се борим\", коментира Милтенова и допълни, че е време да се раздели автобусният бранш от товарния превоз, като уточни, че ако браншът на товарните превозвачи има желание да се организират в сдружение, могат да го направят и ако в бъдеще отрасълът е пораснал и двете страни са съгласни на това, може да се мисли за сдружаване.", "date": "2018.06.25", "title": "Магдалена Милтенова: В четвъртък, 26 юни, ще се проведе първата среща за обединение в бранша на автобусните превозвачи"}
{"url": "http://www.focus-news.net/news/2018/06/25/2538047/magdalena-miltenova-natsionalno-sdruzhenie-na-avtobusnite-prevozvachi-s-premiera-boyko-borisov-stignahme-do-edinnata-pozitsiya-zakonoproektat-za-avtomobilnata-kamara-tryabva-da-bade-izteglen.html", "text": "Доволни сме от срещата с премиера Бойко Борисов, благодарим за това, че откликна на нашето искане за среща, така че да бъде ползотворен диалогът. Това коментира в обзорното предаване „Това е България“ на Радио “Фокус“ Магдалена Милтенова член на контролния съвет на Националното сдружение на автобусните превозвачи в България и председател на Браншовия съюз за стопанска инициатива. „Г-н Борисов прие нашите мотиви, изслуша ни много внимателно, разбра много правилно нашата позиция, нашите притеснения и се съгласи законопроектът да бъде изтеглен, защото ние го аргументирахме достатъчно добре\", заяви Милтенова и  допълни, че те не защитават политически или лични интереси, а интересите на бранша като цяло и че въпросът за изтеглянето на законопроекта е бил принципен.", "date": "2018.06.25", "title": "Магдалена Милтенова, Национално сдружение на автобусните превозвачи: С премиера Бойко Борисов стигнахме до единната позиция - законопроектът за Автомобилната камара трябва да бъде изтеглен"}
{"url": "http://www.focus-news.net/news/2018/06/25/2538055/deutsche-welle-osse-obyavi-che-rezultatite-ot-izborite-v-turtsiya-sa-povliyani-ot-ogranicheniyata-varhu-svobodata.html", "text": "ОССЕ заяви, че опозиционните партии в Турция не са имали равни условия на парламентарните и президентските избори в страната. Според организацията предварително ограничените медийни свободи са били още по-затруднени заради състоянието на извънредно положение, обявено в страната, предава  Deutsche Welle.\r\nНаблюдателите от Организацията за сигурност и сътрудничество в Европа са стигнали до извода, че опозиционните партии не са имали разви условия за водене на предизборна кампания в Турция.\r\n„Излишното медийно осветяване и извънредните мерки са наклонили резултатите в полза на президента на Турция Реджеп Тайип Ердоган. Той и неговата управляваща Партия на справедливостта и развитието са имали неправомерни предимства. Ограниченията върху свободата на словото, медийните свободи и свободата на събирането са повлияли върху резултатите от гласуването“, съобщава ОССЕ. Виктор Турмаков", "date": "2018.06.25", "title": "Deutsche Welle: ОССЕ обяви, че резултатите от изборите в Турция са повлияни от ограниченията върху свободата"}
{"url": "http://www.focus-news.net/news/2018/06/25/2538084/ekathimerini-badeshto-pravitelstvo-na-nova-demokratsiya-shte-blokira-dogovora-za-promyana-na-imeto-ako-toy-veche-ne-e-ratifitsiran.html", "text": "Бъдещо правителство на „Нова Демокрация“ ще блокира Договора за промяна на името, ако той вече не е ратифициран, заяви лидерът на партията Кириякос Мицотакис в понеделник, предава гръцкото електронно издание Ekathimerini.\r\nТой е завил, че партията му няма да одобри сделката между Атина и Скопие за името на Бившата югославска република Македония, ако гръцкият парламент още не го е ратифицирал, когато Нова демокрация е на власт.\r\nМицотакис каза, че дори ако БЮРМ е предприела всички стъпки, изисквани от споразумението, консервативното правителство няма да гласува за него, ако сегашният парламент не го е направил.\r\n\"Няма да ратифицираме сделката. Нито сега, нито ако я заварим, когато съставим правителство, ако вече не е ратифицирана \", каза той в интервю с телевизионния оператор Skai, цитиран от Ekathimerini.\r\n\"Не съм договарял това споразумение, не съм съгласен с много аспекти на това споразумение, няма да гласувам за него нито сега, нито пък ако някога трябва да го ратифицирам.\"\r\nТой обаче добави, че ако сделката вече е ратифицирана от Атина, тогава \"Нова демокрация\" ще има \"изключително ограничено място за маневриране\". Юлиян Марков", "date": "2018.06.25", "title": "Еkathimerini: Бъдещо правителство на „Нова Демокрация“ ще блокира Договора за промяна на името, ако той вече не е ратифициран"}
{"url": "http://www.focus-news.net/news/2018/06/25/2538054/izteglyat-sporniya-zakonoproekt-za-sazdavaneto-na-avtomobilna-kamara-prevozvachite-prekratiha-protestite-obzor.html", "text": "Автобусни и товарни превозвачи от цялата страна се обявиха срещу законопроекта на ГЕРБ за създаване на Българска автомобилна камара. В него е заложени камарата да предлага на транспортния министър кои фирми да лицензира и да ги контролира. Според превозвачите това е неуместно, защото камарата ще се състои от преки конкуренти в сектора на обществен превоз на пътници. Те определиха законопроекта като лобистки и създаващ условия за корупция, в интерес на конкретен кръг от фирми. Превозвачите организираха протестно шествие, в което се очакваше да се включат 250 автобуса и 50 товарни камиона. Подготовката на протеста започна по план, превозните средства бяха разположени на площада пред храм-паметник „Св. Александър Невски“ и по продължението на бул. „Цариградско шосе“. Преди започването на шествието стана ясно, че премиерът Бойко Борисов се е съгласил да разговаря с превозвачите за исканията им. В Министерски съвет премиерът обяви, че по негово разпореждане ПГ на ГЕРБ ще изтегли спорния законопроект за автомобилната камара. Бойко Борисов призова заинтересованите страни да доведат законопроекта до там, че транспортният сектор да бъде успокоен и дисциплиниран. „Направете така, че контролът да е на 100% ефективен, без да има лобистка линия, по която да ни упрекват“, коментира премиерът. Така искането на превозвачите беше изпълнено, а протестите - прекратени. Против законопроекта се обявиха превозвачите от Видин, Пазарджик, Панагюрище, Велинград, Белово, Благоевград, Петрич, Сандански, Сливен, Ямбол, Пловдив, Силистра, Хасково, Гоце Делчев, Перник, Смолян и др. Председателят на Браншовия съюз за стопанска инициатива в транспорта Магдалена Милтенова благодари на премиера Борисов за конструктивния диалог. Тя изтъкна, че той е разбрал позицията на превозвачите по най-правилния начин. „Преценката какво ще се направи, ще бъде на държавата. Не желаем да влизаме в ситуацията, в която настояваме нещо да се случи на всяка цена“, каза още Магдалена Милтенова.\r\nБиляна ИВАНОВА", "date": "2018.06.25", "title": "Изтеглят спорния законопроект за създаването на автомобилна камара, превозвачите прекратиха протестите (ОБЗОР)"}
{"url": "http://www.focus-news.net/news/2018/06/25/2538085/zoran-zaev-shte-poluchim-pokana-za-nato-koyato-ochakvame-ot-2008-godina.html", "text": "Ще получим покана за НАТО, която очакваме от 2008 година, заяви Зоран Заев  пред македонският телевизионният канал 1TV.\r\n„Ще получим покана за членство в НАТО, която очакваме от 2008. На 12 юли очакваме покана от НАТО, след това следва процес на наблюдение, който трае между три и пет месеца. През това време на всички страни-членки ще им бъде направено предложение за ратификация. Генералният секретар на НАТО Столтенберг предполага, че ратификацията от страните-членки ще започне след този период, а дотогава референдумът ще е проведен“, заяви Заев. Така той коментира думите на Йенс Столтенберг, че Македония ще получи покана за НАТО след референдума, ако той бъде успешен. Юлиян Марков", "date": "2018.06.25", "title": "Зоран Заев: Ще получим покана за НАТО, която очакваме от 2008 година"}
{"url": "http://www.focus-news.net/news/2018/06/25/2538083/bekir-bozdag-shte-se-predpriemat-stapki-za-otmyana-na-izvanrednoto-polozhenie-v-turtsiya.html", "text": "Турският вицепремиер Бекир Боздаг е заявил, че новото турско правителство ще предприеме необходимите стъпки за отмяна на извънредното положение в изказване пред турския телевизионен канал , цитиран от Anadolu Agency.\r\nТой е заявил, че президентът Реджеп Тайип Ердоган има силно желание извънредното положение да бъде отменено и правителството ще предприеме необходимите стъпки за това.\r\n„Волята е ясна. Има воля за вдигане на извънредното положение, а рамката и периодът за това ще бъдат определени и ще предприемем съответните стъпки за това \", каза Боздаг.\r\nТурция обяви извънредно положение за първи път на 20 юли 2016 г. след опита  за преврат, който доведе до смъртта на 251 души и до около 2 200 ранени.  Оттогава то беше удължавано  от правителството. Юлиян Марков", "date": "2018.06.25", "title": "Бекир Боздаг: Ще се предприемат стъпки за отмяна на извънредното положение в Турция"}
