{"url": "http://www.focus-news.net/news/2018/02/25/2492685/boryana-marinova-darzhaven-arhiv-veliko-tarnovo-18-unikalni-i-29-osobeno-tsenni-dokumenta-sahranyava-darzhavniyat-arhiv-v-grada.html", "text": "18 уникални и 29 особено ценни документа съхранява Държавен архив – Велико Търново. Това съобщи за Радио „Фокус“ – Велико Търново Боряна Маринова, началникът на Отдела. Сред тях са оригинал на октоих (осмогласник) на среднобългарски език, архиерейски служебник (чиновник), написан от йеромонах Гервасий от Молдавския манастир Путна, Устав на манастира „Св. Преображение Господне“ (Преображенски манастир) край Търново, договор между Захарий Зограф и управата на Преображенския манастир за стенописване на централната църква „Св. Преображение“, дневник на Иван Кършовски, главен писар на четата на Панайот Хитов, за бойния път на четата, писмо от Васил Левски до Христо Иванов – Големия с данни за получена от отец Матей Преображенски парична сума и с указания за предстоящото му идване в Търново, писмо от Стефан Стамболов до БРК в Букурещ относно подготовката на Старозагорското въстание и други. Фондовата наличност на архива към 1 януари 2018 година възлиза на 2372,48 линейни метра и представлява 3708 архивни фонда с общ брой 218 941 архивни единица, 534 частични постъпления, 1687 спомена. Застрахователният фонд се състои от 304 030 кадъра. През 2017 година Държавен архив – Велико Търново отбеляза 65 години от създаването си. „Дейността ни през цялата година беше посветена на тази годишнина. Архивът основно комплектува, обработва, съхранява и предоставя за използване определените за постоянно запазване документи на държавните и общински институции, както и обществени организации на територията на Великотърновска област и значими личности от местно и национално значение. Осъществява научно-методическо ръководство и контролна организацията на работата с документите в учрежденията, тяхното опазване и използване. Към Архива функционират читалня, библиотека, лаборатория за консервация и реставрация на документи. В научно-справочната библиотека са заведени 3446 тома. Това е една специализирана литература по история, архивистика и други области на науката, речници, енциклопедии, справочници, пътеводители, каталози, документални сборници, периодични издания“, допълни Боряна Маринова.\r\nНадежда КРЪСТЕВА", "date": "2018.02.25", "title": "Боряна Маринова, Държавен архив – Велико Търново: 18 уникални и 29 особено ценни документа съхранява Държавният архив в града"}
{"url": "http://www.focus-news.net/news/2018/02/25/2492684/the-asahi-shimbun-yaponskiyat-ministar-na-otbranata-privetstva-razpolaganeto-na-amerikanski-f-35a-v-misava.html", "text": "Японският министър на отбраната Ицунори Онодера приветства разполагането на американски изтребители F-35A в японската военновъздушна база в Мисава, пише местното издание The Asahi Shimbun. \r\n„От изключително значение е разполагането на F-35A във времето, в което нашите съседни държави усъвършенстват и модернизират възможностите на своите военновъздушни сили“, заяви Онодера на церемонията по отбелязването на разполагането. Според министъра, екипираните с „последна „стелт“ технология“ машини са „едни от най-добрите в света“. \r\nИзданието припомня, че F-35A са класифицирани като пето поколение изтребители, които не могат да бъдат засечени от действащите световни радарни системи. Такива самолети разработват също така Китай и Русия, съответно J-20 и Su-57. \r\nВ Япония ще бъдат разположени общо 42 F-35A, които ще заменят остаряващите изтребители F-4. Вестникът обаче отбелязва, че за новите самолети е платена висока цена, скочила от 9,6 милиарда йени през фискалната 2012 г. до 14,7 милаирда йени през фискалната 2017 г., което се равнява на 137 милиона долара. : Цанко Цолов", "date": "2018.02.25", "title": "The Asahi Shimbun: Японският министър на отбраната приветства разполагането на американски F-35A в Мисава"}
{"url": "http://www.focus-news.net/news/2018/02/25/2492681/bogomil-manchev-aets-belene-ni-e-neobhodima-ako-iskame-da-proizvezhdame-chista-energiya-i-da-poddarzhame-visokotehnologichno-nivo-na-razvitie-na-darzhavata.html", "text": "АЕЦ „Белене“ ни е необходима. Има много плюсове, които са постигнати в този проект. Такава, например, е ниската цена. И ние искаме това да го задраскаме с лека ръка, защото някой ни обяснява, че не ни трябва ядрена енергетика. Няма как да не ни трябва такъв тип енергетика, защото каквото и да правим ще ни затворят термичните централи. Това заяви по време на форум на тема “АЕЦ “Белене“  –  ключ към сигурността и развитието на България“ председателят на БУЛАТОМ Богомил Манчев, съобщиха от пресцентъра на ПП АБВ. \r\n„България разполага с един и половина милиард тона лигнитни въглища. За милиард и половина тона въглероден диоксид, които ще излъчим от тези централи, ако ги използваме, ние трябва да платим не по-малко от 20 милиарда. Това трябва да се калкулира върху цената на електроенергията, произведена от тези централи, която трябва да дадем после на хората и бизнеса. На този фон много внимателно световната общност, засега поне, се съпротивлява  атомните централи да не участват в така наречената търговия със зелени емисии.  АЕЦ „Козлодуй“ ще произведе между 12 и 14 тона от тези зелени емисии, които може да продаде и да получи доход около 100 милиона евро всяка година. Същото се отнася и за  „Белене“. Този въпрос не може да бъде избягван непрекъснато“, посочи той. \r\nСпоред Манчев, страната ни се нуждае от дългосрочна стратегия за развитие на енергийния си сектор. „Сто пъти сме водили разговори и с нашето енергийно министерство, с БЕХ, с НЕК, че трябва да се направи адекватна енергийна стратегия. И ние нямаме какво друго да направим, освен да сложим в нея енергийните мощности, наречени АЕЦ „Белене“. Иначе ИСО ще има огромни проблеми, когато затворим централите в „Марица-изток“, защото няма да може да балансира мрежата си. Затова трябва да водим дискусии, а не дали ни трябва АЕЦ „Белене“, защото очевидно ни трябва, ако искаме да произвеждаме чиста енергия, да бъдем адекватни и да поддържаме високотехнологично ниво на държавата си. \r\nВъв връзка с темата той коментира и форума на противниците на проекта „Белене“, който бе проведен през изминалата седмица. „Изчерпаха мотивите си за това, колко лош уж бил проектът и сега казват, колко сме лоши ние като държава. Ако ще изчезваме като държава, тогава наистина не ни трябва енергетика. Нито АЕЦ „Козлодуй“ ни трябва, нито АЕЦ „Белене“. Ако ние ще останем три милиона души, каквато беше основната теза, която чух преди няколко дни от опонентите на Белене, то тогава нищо не ни трябва“.\r\n„Вярвам, че политиците, колкото и да им е неудобно, трябва да вземат решение. Да или не по отношение на АЕЦ „Белене“ и да си понесат отговорността. Всеки път говорят, че има стратегически инвеститор. Е, как да го видим, когато не сме обявили процедура. Дори и най-добронамерен да е, няма как да се появи“.", "date": "2018.02.25", "title": "Богомил Манчев: АЕЦ „Белене“ ни е необходима, ако искаме да произвеждаме чиста енергия и да поддържаме високотехнологично ниво на развитие на държавата"}
{"url": "http://www.focus-news.net/news/2018/02/25/2492686/kyustendil-423-kg-e-sabiraniyat-godishen-otpadak-na-edin-zhitel-ot-oblastta.html", "text": "Събираният годишен отпадък на един жител от област Кюстендил възлиза на 423 килограма. Това каза пред Радио „Фокус” – Кюстендил Даниела Димитрова, началник на отдел „Статистически изследвания” към Териториално статистическо бюро – Югозапад. Според събраните данни общо образуваните битови отпадъци за година са 52 хиляди тона, като през последните години има тенденция на намаление на образуваните битови отпадъци. „Делът на обслужваното население в област Кюстендил от системи за организирано сметосъбиране е 98.7 %, като за страната обхванатото население с тази услуга е 99.7%. Обслужените населени места в областта са 119. Същевременно събраните битови отпадъци на човек от обслужваното население възлизат на 423 килограма, а средното за страната е 406 килограма”, каза Даниела Димитрова.\r\nВенцеслав ИЛЧЕВ", "date": "2018.02.25", "title": "Кюстендил: 423 кг е събираният годишен отпадък на един жител от областта"}
{"url": "http://www.focus-news.net/news/2018/02/25/2492689/blagoevgrad-bogata-programa-e-podgotvil-dramatichen-teatar-nikola-vaptsarov-za-mesets-mart.html", "text": "Богата програма е подготвил Драматичният театър „Никола Вапцаров“ – Благоевград за месец март. Това каза за Радио „Фокус“ – Пирин Симона Спасова, експерт „Връзки с обществеността“ в културната институция. По думите й зрителят може да гледа, освен „Ножица-трепач“, която ще се състои на 6 март  и „Демона на средната възраст“, което е моноспектакъл на актрисата Жанет Керанова. Освен това публиката може да види  и постановката „Световъртеж“. „На нашата сцена, зрителите могат да видят още и постановката „Красавицата и звяра“, която е за деца“, допълни тя. Спасова подчерта, че съвсем скоро започват репетиция на ново заглавие, насочено към детската аудитория – „Приказки от стари времена“, което ще бъде представено в театъра. „В репертоара ни има представления, насочени към най-малките зрители и в бъдеще ще продължим да представяме детски заглавия“, допълни тя.\r\nКристина МИТКОВА", "date": "2018.02.25", "title": "Благоевград: Богата програма е подготвил Драматичен театър „Никола Вапцаров“ за месец март"}
{"url": "http://www.focus-news.net/news/2018/02/25/2492690/veliko-tarnovo-28-hilyadi-leva-shte-badat-vlozheni-v-remont-na-rabotilnitsite-na-muzey-zatvor-v-grada.html", "text": "28 хиляди лева ще бъда вложени в ремонт на работилниците на музей „Затвор“ във Велико Търново. Това каза за Радио „Фокус“ – Велико Търново директорът на Регионалния исторически музей Иван Църов. Помещенията са част от общия комплекс, който е паметник на културата, но се използват като ателиета на Лабораторията за реставрация и консервация към музея. Той уточни, че почти всички обекти, които се стопанисват от културната институция, ще бъдат ремонтирани. „Дейностите, които ще извършим не са големи. Това са по-скоро частични ремонти, които биха осигурили едно правилно и нормално експлоатиране на самите сграда, защото повечето от тях са музейни експозиции, но има и паметници на културата, които се ползват за други цели“, поясни директорът на музея. С посочените средства за ателиетата ще се извършат довършителните дейности в южното крило на сградата.\r\nЛуиза ТРАНЧЕВА", "date": "2018.02.25", "title": "Велико Търново: 28 хиляди лева ще бъдат вложени в ремонт на работилниците на музей „Затвор“ в града"}
{"url": "http://www.focus-news.net/news/2018/02/25/2492688/predstoyashti-mezhdunarodni-sabitiya-za-26-fevruari-agentsiya-fokus.html", "text": "Насрочен е конгрес на Християндемократическия съюз, който да гласува за одобрението на коалиционното споразумение с ГСДП. \r\n*** Външните министри на страните от ЕС ще се срещнат за да обсъдят ситуацията в Близкия изток и Венецуела, както и връзките с Молдова. \r\n*** Генералният секретар на ООН Антонио Гутериш открива годишната сесия на Съвета за човешките права на ООН. \r\n*** Председателят на Европейската комисия Жан-Клод Юнкер пристига в Сърбия.  \r\n***", "date": "2018.02.25", "title": "Предстоящи международни събития за 26 февруари (Агенция „Фокус“)"}
{"url": "http://www.focus-news.net/news/2018/02/25/2492692/kyustendil-vazstanoveno-e-dvizhenieto-na-tezhkotovarni-avtomobili-nad-12-t-po-pat-ii-62-kyustendil-dupnitsa-ot-km-13-do-km-33.html", "text": "Възстановено е движението на тежкотоварни автомобили над 12 т по път II-62 Кюстендил - Дупница от км 13 до км 33. Това съобщиха от пресцентъра на Агенция \"Пътна инфраструктура\".", "date": "2018.02.25", "title": "Кюстендил: Възстановено е движението на тежкотоварни автомобили над 12 т по път II-62 Кюстендил - Дупница от км 13 до км 33"}
{"url": "http://www.focus-news.net/news/2018/02/25/2492694/zhan-klod-yunker-zapochna-obikolkata-si-na-balkanite-s-poseshtenie-v-makedoniya-obzor.html", "text": "Председателят на Европейската комисия Жан-Клод Юнкер започна обиколката на Балканите с посещение в Македония в неделя, 25 февруари. Люксембургският политик, който е придружаван от европейския комисар по политиката на разширяване и добросъседски отношения Йоханес Хан, проведе срещи с премиера Зоран Заев и президента Георги Иванов. По време на обща пресконференция с министър-председателя, Юнкер заяви, че Македония се намира на прав път и ако продължава в същия дух може да получи препоръка от ЕС до няколко месеца. „Не съм дошъл да ви съобщя дата, тук съм да ви кажа, че се намирате на прав път и ако продължите по него за няколко месеца може да дадете възможност на Европейската комисия да препоръча на Съвета да започне преговори за членство“, заяви Юнкер. Люксембургският политик отбеляза още, че държавата е постигнала голям напредък, но трябва да бъдат свършени още някои неща по пътя за членство в ЕС. От своя страна Заев заяви в рамките на общата пресконференция, че „за правителството (в Скопие) е приемливо име с географско определение, което ще направи ясно разграничаване между нашата държава и Гърция“.\r\nМалко по-късно в неделя се проведоха и разговорите с Георги Иванов, като пресконференция не бе дадена, но от пресслужбата на държавния глава разкриха, че президентът изразил мнението, че стратегията на ЕС за Западните Балкани е потвърждение за европейското бъдеще на региона. Иванов също така е „поздравил ЕК за готовността да ни даде препоръка въз основа на изпълнените критерии (за членство ) от наша страна“. \r\nПосещението на Юнкер стана само ден след като македонските власти премахнаха надписите „Александър Македонски“ от международното летище в Скопие. В съобщение в една от социалните мрежи в неделя, говорителят на Европейската комисия Маргаритис Схинас заяви, че Юнкер е „пристигнал на Международно летище Скопие, след което е поел по магистрала „Приятелство“. Според Схинас, това е „най-доброто възможно начало на обиколката на Западните Балкани.“\r\nВ понеделник Юнкер и Хан пристигат в Белград. : Цанко Цолов", "date": "2018.02.25", "title": "Жан-Клод Юнкер започна обиколката си на Балканите с посещение в Македония (ОБЗОР)"}
{"url": "http://www.focus-news.net/news/2018/02/25/2492695/smolyan-foto-dokumentalna-izlozhba-rodopite-i-rusko-turskata-voyna-1877-1878-godina-shte-bade-otkrita-v-grada-v-navecherieto-na-3-mart.html", "text": "В навечерието на Националния празник на Република България – Трети март и отбелязването на 140-годишнината от края на Руско-турската война 1877-1878, под егидата на областния управител Недялко Славов, Регионален исторически музей „Стою Шишков“ – Смолян ще експонира фото-документалната изложба „Родопите и Руско-турската война 1877-1878 г.“. Това каза за Радио „Фокус“ – Смолян авторът на изложбата и главен уредник на музея Златка Петрова. Изложбата ще бъде открита на 27 февруари от 16:00 часа в атриума на Областна администрация - Смолян.\r\nПетрова отбеляза, че изложбата представя великото историческо събитие и съхранената памет за храбростта и великата саможертва на руските и български войни. Тя съдържа два тематични модула. „В първия модул са проследени обявяването, военните действия и победния край, който възкреси Третата Българска държава. Във втория тематичен модул са показани: освободителният поход на генерал Черевин през Родопите през януари 1878 година; документи и портрети на родопчани опълченци; дейността на капитан Петко  Киряков през периода на войната 1877-78 г. и борбата срещу Сенклеровия бунт; дейността на известния родолюбец свещеник Атанас Келпетков – секретар на дружината на Петко войвода“, поясни Златка Петрова. В заключителните табла са показани паметници и паметни места в Смолянска област, посветени на загиналите руски и родопски войни, каза още главният уредник на музея в Смолян.\r\nНели ГЕРГЬОВСКА", "date": "2018.02.25", "title": "Смолян: Фото-документална изложба „Родопите и Руско-турската война 1877-1878 година“ ще бъде открита в града в навечерието на 3 март"}
{"url": "http://www.focus-news.net/news/2018/02/25/2492682/pleven-pri-5955-izbiratelna-aktivnost-e-priklyuchil-izborniyat-den-v-selo-brest.html", "text": "При 59,55% избирателна активност е приключил изборният ден на частичните местни избори в село Брест. Това съобщиха за Агенция \"Фокус\" от Общинската избирателна комисия (ОИК) - Гулянци.Гласували са общо 1094 души. \r\nИзборният ден е приключил и в четирите секции точно в 20.00 часа. За сега няма постъпвали сигнали за нарушения на изборния процес. \r\nИван ЛАЗАРОВ", "date": "2018.02.25", "title": "Плевен: При 59,55% избирателна активност е приключил изборният ден в село Брест"}
{"url": "http://www.focus-news.net/news/2018/02/25/2492451/pregled-na-osnovnite-temi-v-svetovniya-pechat-agentsiya-fokus.html", "text": "Ричард Гейтс, един от бившите членове на предизборния щаб на американския президент Доналд Тръмп е пледирал „виновен“ по две от повдигнатите срещу него обвинения, пише американското издание The Hill. Гейтс, срещу когото бе започнато дело във връзка с разследването за потенциална руска намеса на американските президентски избори от 2016 г., се е признал виновен по обвиненията за конспирация срещу САЩ и даване на лъжливи показания пред ФБР по случая за разследването за руската намеса. Изданието разкрива, че това е станало като част от договорка с водещия делото специален прокурор Робърт Мюлер, според което Гейтс се е съгласил да съдейства „напълно, истинно и откровено“. Освен това Гейтс се е съгласил да предаде доброволни всички документи, които му бъдат поискани от властите, да дава показания, когато е нужно и съдейства преди и след издаването на неговата присъда. В замяна срещу него няма да се повдигат нови обвинения. \r\nСпоред официалната информация, Гейтс е излъгал Федералното бюро за разследване относно срещата си с бившия председател на предизборния щаб на Тръмп Пол Манафорт, проведена през март 2013 г. Манафорт също е обвиняем по делото, като той не е променял пледирането си за невинност от октомври миналата година. В рамките на срещата, на която са присъствали необявен член на Конгреса и неименуван лобист, четиримата са обсъдили нещо свързано с Украйна. \r\nМюлер е разкрил тези данни само кратко, след като по-рано тази седмица специалният прокурор повдигна нови обвинения в пране на пари срещу Гейтс и Манафорт, свързани с тяхната дейност в Украйна от края на миналия век. Тези обвинения обаче не са свързани с разследването за руската намеса. \r\nМанафорт подаде оставка като председател на предизборния щаб на Тръмп през август 2016 г. след като стана ясно, че е имал контакти с подкрепяния от Русия украински президент Виктор Янукович, припомня вестникът. Коментирайки действията на Гейтс, Манафорт обяви, че „продължава да защитава“ своята невинност. „Надявах се, че моят бизнес колега ще остане твърд и помогне да докажем нашата невинност. Но по причини, които тепърва ще стават ясни, той реши да се предаде“, заяви Манафорт. \r\n*** Делегацията на САЩ, която ще участва на церемонията по закриването на Зимната Олимпиада в Пьончан, е пристигнала в южнокорейския град в събота, съобщава вестник USA Today. Кацането на водената от Иванка Тръмп група става на фона на засиления натиск срещу Пхенян от страна на САЩ, които по-рано наложиха нови санкции срещу Северна Корея. \r\nИванка е провела също така среща с южнокорейския държавен глава Мун Дже-ин, в рамките на която двамата са се съгласили, че Вашингтон и Сеул трябва да се придържат към стратегията на „максимален натиск“ по отношение на Северна Корея. Говорителят на Белия Дом Сара Сандърс, която също е част от официалната делегация, увери на свой ред, че администрацията на Доналд Тръмп няма да се откаже докато Пхенян не прекрати своята ядрена програма. „Мога да кажа, че президентът няма да прави грешките, които допуснаха предишните администрации, нито пък ще бъде мек или слаб“, подчерта Сандърс. \r\nМеждувременно дъщерята на президента не пропусна да се наслади на някои от последните състезания в рамките на игрите, коментира изданието. Тя аплодира американския сноубордист Кейл Мак, който спечели сребърен медал в събота сутринта. Иванка Тръмп освен това стана свидетел и на победата на мъжкия национален отбор по кърлинг на САЩ, който спечели исторически златен медал, наблюдава масовия старт в ски бягането при  мъжете и жените и дори успя да посети някои спортисти, участвали в минали олимпиади, пише още вестникът. Сред тях са Гарет Хайнс, бивш медалист в бобслея и Анджела Ругерио, която е била част от женския национален отбор по хокей на САЩ, спечелил златния медал през 1998 г. \r\nПо време на церемонията по закриването, която ще се проведе в неделя, 25 март, Иванка ще води американската делегация. По-рано стана ясно, че представителите на Северна Корея изпратени за закриването, ще са водени от Ким Йон-чоу, който е обвиняван в съставянето на севернокорейския план, довел до потапянето на южнокорейски кораб през 2010 г., при което загинаха 46 души. \r\n*** Решението на САЩ да преместят посолството си в Израел от Тел Авив в Ерусалим показва желанието на Вашингтон на наруши мирния процес, това заявиха от турското външно министерство в събота, коментирайки информацията, че  САЩ ще открият новото си представителството в Ерусалим през месец май тази година, пише вестник Daily Sabah. Според Анкара, действията на Белия дом „будят тревога“. \r\nВ разпространеното съобщение се казва, че „намерението на правителството във Вашингтон да премести посолството си от Тел Авив в Ерусалим през месец май доказва, че САЩ се стремят да унищожат основните за договаряне на мир, нарушавайки международното право и  резолюциите на Съвета за сигурност“. Според Анкара, действия на САЩ показват, че Вашингтон не е „чул гласа на международната общност“. \r\nНа шести декември миналата година, президентът Доналд Тръмп обяви решението си да премести посолството на страната в Израел в Ерусалим, обръщайки десетилетна политика на САЩ по въпроса. Ходът на държавния глава бе осъден най-вече от Палестинската автономия, която настоява Западен Ерусалим да бъде столица на бъдеща палестинска държава. Според президента на Автономията Махмуд Аббас, САЩ вече не могат да бъдат посредник в мирния процес в Близкия изток след това решение. \r\nОт Израел приветстваха данните, разкриващи конкретен срок за преместване на посолството. Министър-председателят на страната Бенямин Нетаняху заяви, че „това е велик ден за Израел“. \r\n*** Израелски сателит е успял да заснеме в събота двата руски самолета Су-57, които Москва прехвърли по-рано тази седмица в базата в Хмеймим, пише израелският вестник Haaretz, като напомня, че изтребителят разполага със „стелт“ технология. \r\nСъоръжението направило снимките принадлежи на компанията iSi, която е разкрила в официално съобщение, че сателитът „Ерос Б“ е прихванал две такива машини в руската база в Хмеймим. Според компанията те не са напълно боеспособни и е вероятно Русия да използва Сирия като тестово поле за изтребителите. \r\nВсе още не е ясно дали Москва смята да ги използва за офанзивни цели и дали те все още са във фазата на развитие и усъвършенстване. \r\nСу-57 е определен като пето поколение изтребител, каквито са F-22 и F-35, като изданието припомня, че в израелската армия е на въоръжение вторият тип. \r\nПо-рано през февруари руският заместник министър на отбраната Юри Борисов разкри по време на интервю, че Су-57 е преминал успешно през първата фаза на тестове и преминава във втората по план, като това най-вероятно означава тестване в реална бойна среда, смятат от редакцията на израелския вестник. \r\nКремъл отказа коментар на информацията за прехвърлянето на изтребителите в Сирия.\r\n***", "date": "2018.02.25", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/02/25/2492452/predstoyashti-sabitiya-v-stranata-za-25-fevruari-agentsiya-fokus.html", "text": "***\r\nОт 10.00 часа в хотел „Маринела“, зала „София 1“, ще се проведе дискусионен енергиен форум на тема “АЕЦ “Белене“ – ключ към сигурността и развитието на България“. \r\n***\r\nОт 11.00 в Националния пресклуб на БТА ще се проведе Кръгла маса на тема: „Идейните, политически и организационни предизвикателства пред БСП”. Участие във форума ще вземе и лидерът на БСП Корнелия Нинова.\r\n***\r\nОт 11.30 часа пред Народния театър \"Иван Вазов\" ще се проведе Народен събор в подкрепа на българската национална традиция и срещу Истанбулската конвенция.\r\n***\r\nОт 18.00 часа в Центъра за култура и дебат „Червената къща“ ще се проведе прожекция на филма „Урок“. Заснет по действителен случай, филмът разказва за почти безизходната ситуация, в която е поставена една провинциална учителка – неизплатена ипотека, неполучени заплати, невъзможност да намери помощ. \r\n***\r\nОт 20.00 часа в Центъра за култура и дебат „Червената къща“ ще се проведе прожекция на филма „Каръци“,  който разказва историята на група съученици в малък провинциален град. Във време, когато светът е (почти) без граници, те са родени в беден град на бедна държава, без шанс да постигнат каквото и да е. Филмът отразява трудностите на младото поколение в „провинциална\" България – свят, който понякога е доста по-различен от този на големия град. \r\n***\r\nОт 11.00 часа в креативното пространство за споделена работа „Иноватор“ експерти от Държавна агенция „Електронно управление” (ДАЕУ) ще обучават деца от Варна на кибер хигиена и принципи за безопасен Интернет.\r\n***\r\nОт 11.00 часа, в Пресклуба на БТА – Велико Търново ще се проведе пресконференция на партия \"Български социалдемократи\", с участието на генералния секретар на партията Георги Анастасов, на тема \"Каузата на българските социалдемократи\".\r\n***\r\nОт 11.00 часа Mall Велико Търново ще започне Второто издание на фестивала на настолните игри “Настолен град”. В 14.00 часа започва турнирът по „Падемия: Оцеляване“. Известната по цял свят кооперативна игра, в която екип от учени борят смъртоносни зарази, идва отново на “Настолен град”. \r\n*** \r\nОт 11.30 часа в пресклуба на БТА ще се състои пресконференция на партия „Български социалдемократи“, с участието на генералния секретар на партията Георги Анастасов, на тема „Каузата на българските социалдемократи“.\r\n*** \r\nОт 9.00 часа в Спортна зала „Никола Петров”ще се проведе турнир по баскетбол мъже – Аматьорска баскетболна лига, под домакинството на БК „Локомотив” - град Горна Оряховица. \r\n***\r\nОт 11.00 часа в Държавен куклен театър „Дора Габе“ ще бъде представен спектакълът  „Нощна приказка“ на Държавен куклен театър „Дора Габе“.\r\n***\r\nОт 14.00 часа в Павликени започва Училище за бъдещи родители „Щъркел“. \r\n***\r\nОт 09.00 часа в храм „Св. Марина“ Пловдивският митрополит Николай ще възглави архиерейска света Литургия на Неделя Православна. \r\n***\r\nОт 16.00 часа в Limacon Event Center ще се проведе безплатен практически семинар за семейства с доведени родители и деца. \r\n***\r\nОт 19.00 часа от пл. „Централен“ ще започне шествие на 180 журналисти от 32 държави до Римски стадион, с което ще бъде даден старт на годишна среща на Международния ски клуб на журналистите (SCIJ).\r\n***\r\nОт 11.30 часа пред сградата на общинската администрация, Национален инициативен комитет за качествена и иновативна образователна система организира протест под надслов „Не на насилието в детски градини и училища“. \r\n***\r\nОт 10.30 до 14.00, на ул.”Ал.Константинов”№1 (срещу Военния клуб), за втора поредна година Младежи ГЕРБ и Жени ГЕРБ, с подкрепата на Общинското ръководство на партията в Свищов, организират работилничка за мартенички.\r\n***\r\nОт 11.00 часа в Куклния театър ще бъде представена постановката „Дядо вади ряпа“ по Ран Босилек. \r\n*** \r\nОт 07.00 часа ще бъде открит изборния ден за частичните избори за кмет на кметство Средище. \r\n***\r\nОт 10.00 до 15.00 часа на Първа сцена в Градския парк ще се проведе Състезателно дефиле „Кукерландия“ 2018 – II част.", "date": "2018.02.25", "title": "Предстоящи събития в страната за 25 февруари (Агенция „Фокус“)"}
{"url": "http://www.focus-news.net/news/2018/02/25/2492713/", "text": "Бокс: И тримата ни финалисти на международния боксов турнир „Странджа“ - Боян Асенов, Радослав Панталеев и Петър Белберов,  спечелиха титлата в своите категории. \r\nНай-малкият от тримата братя Асенови – Боян, спечели златния медал при 56-килограмовите при своя дебют на международната сцена при мъжете. Той победи Шахриер Ахмедов от Русия с 4:1 съдийски гласа. За Панталеев това е втора титла от „Странджа“, след тази в предишната му категория до 81 кг от 2015 година. Трета титла от „Странджа“ при най-тежките (над 91 кг), спечели Петър Белберов.\r\nВЕНЦИСЛАВ ДРАГОМАНОВ", "date": "2018.02.25", "title": "Бокс: Боксьорите ни без грешка във финалите на „Странджа“"}
{"url": "http://www.focus-news.net/news/2018/02/25/2492687/silistra-kandidatat-na-gerb-gosho-manov-pecheli-chastichnite-mestni-izbori-v-selo-sredishte.html", "text": "Кандидатът на ГЕРБ Гошо Манов печели частичните местни избори в село Средище. Това съобщи за Радио „Фокус“- Шумен Иван Антонов, председател на Общинска избирателна комисия - Кайнарджа. Той е получил 326 гласа в подкрепа на кандидатурата си. Другият кандидат, Руждин Селимов от ПП ВМРО – Българско национално движение, е получил 137 гласа.  \r\nНа първия тур участваха още кандидатът на ПП ВОЛЯ Бинназ Мехмедова и издигнатия от ДПС Дженгис Адем. За Мехмедова гласуваха 12 души (2.46%), а за Адем – 24 души (4.92%). По данни на Общинската избирателна комисия на първия тур са гласували 505 от общо 1099 избиратели. Изборният ден приключи при 46% избирателна активност. Броят на действителните бюлетини е 483.", "date": "2018.02.25", "title": "Силистра: Кандидатът на ГЕРБ Гошо Манов печели частичните местни избори в село Средище"}
{"url": "http://www.focus-news.net/news/2018/02/25/2492693/pleven-kandidatat-na-gerb-tsetso-lukanov-pecheli-vtoriya-tur-na-chastichnite-mestni-izbori-v-selo-brest.html", "text": "Кандидатът на ГЕРБ Цецо Луканов печели втория тур на частичните местни избори в село Брест. Това съобщиха за Агенция \"Фокус\" от Общинската избирателна комисия (ОИК) - Гулянци. Кандидатът на ГЕРБ е получил 596 гласа в негова подкрепа, този на БСП – Мирослав Кръстев – 467 гласа. \r\nНа първия тур миналата седмица Луканов получи 49.16% от гласовете. За него гласуваха 528 души, а за Кръстев – 293 души (27.28%). За другия участник в изборната надпревара - Михаил Георгиев от ПП ВМРО – Българско национално движение, гласуваха 248 избиратели (23.09%). По данни на Общинската избирателна комисия на първи тур са гласували 1107 от общо 1838 избиратели. Изборният ден приключи при 60% избирателна активност. Броят на действителните бюлетини е 1074. До изборите в селото се стигна, след като кметът Любомир Божинов подаде оставката си през септември миналата година поради лични причини.", "date": "2018.02.25", "title": "Плевен: Кандидатът на ГЕРБ Цецо Луканов печели втория тур на частичните местни избори в село Брест"}
{"url": "http://www.focus-news.net/news/2018/02/25/2492457/afp-sasht-iskat-ot-oon-sanktsii-varhu-33-koraba-i-27-kompanii-zaradi-narushavane-na-embargoto-varhu-severna-koreya.html", "text": "САЩ искат от ООН санкции върху 33 кораба и 27 компании заради нарушаване на ембаргото върху Северна Корея, предава AFP.\r\nСАЩ искат от Комитета по санкциите към ООН решение за забрана на 33 кораба да акостират в пристанищата по света, а 27 спедиторски и корабни компании да попаднат в черния списък за нарушаване на ембаргото, наложено върху Северна Корея заради нейната ядрена програма.\r\nТова искане идва след като президентът На САЩ Доналд Тръмп обяви в петък „най-тежките санкции досега срещу Северна Корея“ заради ядрената и ракетната програма на страната. Япония подкрепи САЩ в искането им относно три от 33-те кораба за претоварване на петрол от кораб на кораб в нарушение на санкциите на ООН. \r\nДосега осем кораба бяха поставени под забрана да акостират в пристанища по света по искане на САЩ. От новозаявените кораби 19 принадлежат на Северна Корея, а други 13 плават под флага на различни страни от Африка, Южна Америка или Карибския басейн. Един от корабите е китайски. Две от компаниите от списъка са също китайски. Юлиян Марков", "date": "2018.02.25", "title": "AFP: САЩ искат от ООН санкции върху 33 кораба и 27 компании заради нарушаване на ембаргото върху Северна Корея"}
{"url": "http://www.focus-news.net/news/2018/02/25/2492454/tass-postoyanniyat-predstavitel-na-siriya-v-oon-nastoyava-da-se-prekratyat-planovete-za-razdelyane-na-stranata-mu.html", "text": "Постоянният представител на Сирия в ООН Башар Джафари, настоява САЩ, Великобритания и Франция да прекратят плановете за разделяне на Сирия по време на изказването си пред Съвета за сигурност на ООН, предава ТАСС. \r\n„Правителствата на тези страни – САЩ, Великобритания и Франция трябва да прекратят разработването на така наречените стратегически планове, които напомнят колониалните времена, например по разделянето на Сирия. Те именно и така направиха – събраха се във Вашингтон и се договориха за разделяне на Сирия в течение на времето. Те трябва да прекратят претворяването в реалния живот на такива стратегически планове, \r\n резултатът от които се явява разпространението на тероризма“\r\n„Тази резолюция трябва да се изпълнява в цяла Сирия, включително Африн, включително териториите, контролирани от САЩ, включително и  Голан“, добавя той. Юлиян Марков", "date": "2018.02.25", "title": "ТАСС: Постоянният представител на Сирия в ООН настоява да се прекратят плановете за разделяне на страната му"}
{"url": "http://www.focus-news.net/news/2018/02/25/2492458/", "text": "Френският президент Еманюел Макрон и германският канцлер Ангела Меркел ще разговарят в събота с президента на Руската федерация Владимир Путин за план за прекратяване на огъня в Сирия, предава AFP.\r\nРазговорите, които бяха насрочени след гласуването в Съвета за сигурност на ООН на резолюция за 30-дневно прекратяване на огъня, ще се фокусират около „прилагане на резолюцията и политическа пътна карта за постигане на траен мир в Сирия“ се съобщава от администрацията на френския президент. Юлиян Марков", "date": "2018.02.25", "title": "AFP: Макрон и Меркел ще разговарят с Путин за прекратяването на огъня в Сирия"}
{"url": "http://www.focus-news.net/news/2018/02/25/2492453/reuters-novi-vazdushni-udari-v-iztochna-guta-sled-rezolyutsiyata-na-oon.html", "text": "Базираната в Лондон Сирийска обсерватория за човешки права съобщи, че военни самолети са атакували Източна Гута в събота вечерта след гласуването на резолюция на ООН за спиране на огъня, предаде Reuters.\r\nСамолетите са нанесли удари в град Шифуниех в размирния анклав, съобщават базираната в Лондон организация и двама жители на обсадения крайградски район на Дамаск. Напомня се, че сирийското правителство и съюзниците му бомбардират Източна Гута от неделя вечерта в една от най-интензивните въздушни кампании досега по време на седем-годишния конфликт. Юлиян Марков", "date": "2018.02.25", "title": "Reuters: Нови въздушни удари в Източна Гута след резолюцията на ООН"}
{"url": "http://www.focus-news.net/news/2018/02/25/2492683/vratsa-pri-64-izbiratelna-aktivnost-priklyuchi-izborniyat-den-v-selo-gradeshnitsa.html", "text": "При 64% избирателна активност приключи изборният ден в село Градешница, съобщиха от Общинската избирателна комисия в Криводол. Гласували са 264 души от 413 имащи право на глас. Изборният ден е приключил в 20.00 часа, не е имало избиратели, които да изчакват пред избирателната секция. Няма подадени сигнали и жалби за нарушения в деня на балотажа, след час се очаква от Общинската избирателна комисия да обявят резултатите.", "date": "2018.02.25", "title": "Враца: При 64% избирателна активност приключи изборният ден в село Градешница"}
{"url": "http://www.focus-news.net/news/2018/02/25/2492459/peti-protest-s-iskane-za-izgrazhdane-na-magistrala-vidin-sofiya-i-tunel-pod-petrohan-blokira-glaven-pat-e-79-obzor.html", "text": "Поредният протест на жителите на Видин с искане за изграждане на магистрала Видин - София и тунел под Петрохан блокира за близо 4 часа движението на главен път Е-79. Колона от стотици автомобили тръгна от единия край на града, премина по булевард \"Панония\" и се отправи към изхода на Видин в посока София. От центъра на града тръгна друга, по-малка колона от автомобили, също към изхода на Видин. Те се отправиха към паркинга на бившите химически заводи за пета поредна събота, в която видинчани протестираха с искане Министерския съвет да вземе решение с график на дейностите по изграждането на магистралния път и тунел под Петрохан. През изминалата седмица Агенция \"Пътна инфраструктура\" пусна съобщения, че от средата на тази година започва отчуждаването на терени в няколко общини, през които ще минава магистралния път. Очаква се магистралният път Видин - София да бъде окончателно завършен през 2023 г. Но организаторите на протестите настояват да има решение на Министерския съвет, за да няма отлагане на изграждането на трасето. Очаква се нов протест да бъде организиран на Националния празник 3 март.", "date": "2018.02.25", "title": "Пети протест с искане за изграждане на магистрала Видин - София и тунел под Петрохан блокира главен път Е-79 (ОБЗОР)"}
{"url": "http://www.focus-news.net/news/2018/02/25/2492460/the-guardian-moskva-potava-v-siriya-sled-kato-planovete-na-putin-otivat-kam-krah.html", "text": "Москва „потъва“ в Сирия след като плановете на Путин отиват към крах Стратегията на руския лидер да заложи на подкрепата си за Башар Асад изглежда недообмислена, пише британският The Guardian.\r\nВодените от Русия, според вестника, бомбардировки въплатиха всички страхове за обсаденото население. Около 400 хиляди души, нямайки къде да избягат, бяха притиснати от Военновъздушните сили на Путин с наземната подкрепа на сирийски и ирански войски в най-големия район, контролиран от опозицията на юг от Идлиб. За Асад и Путин Гута е ключа към контрола над столицата Дамаск и спечелването на войната. Извън Сирия обаче и врагове и приятели започват да мислят, че двамата лидери са сгрешили.\r\nПочти 18 месеца руската намеса с цел да предпази от поражение Асад от силите на опозицията, която напредваше в районите на Латакия и Тартус е все повече неясно как Москва ще възстанови инвестицията си в най-сложния и непроследим конфликт в света.\r\nДокато засега не изглежда да има вероятност Асад да падне от власт, това, което остава от Сирия не прилича изобщо на предвоенна Сирия. Централната власт е подкопана първо от опозиционните групи, а после от регионални играчи, които търсят следвоенни разрешения в своя полза, които само частично съвпадат с това, което очаква Путин. На територията на Сирия съюзите са все по-непредвидими, шахматната дъска на конфликта от лесно разбираема стана сложна дори и за най-големите гросмайстори в световната политика. На територията на Сирия се създава нов ред.\r\nПрез 2016 година Владимир Путин привлече турския президент Реджеп Тайип Ердоган на своя страна. Турция преоформи участието си във войната, което започна с планове да отстрани Башар Асад, но сега Турция иска да отстрани кюрдите от контрола върху турско-сирийската граница.\r\nИран е доволен от водещата роля на Русия в сирийския конфликт. Никой от играчите не вярва на никого и сме свидетели на кратковременни съюзи, които могат да се променат във времето. Единственото общо между тях е, че те искат САЩ вън от Сирия.\r\nМеждувременно Русия, която имаше високи очаквания да демонстрира сила, подсигурявайки оцеляването на Асад, което да и отреди водеща роля в създаването на нов ред в региона се фокусира вече върху по-кратковременни цели. „Помагайки на братския сирийския народ, ние изпитахме повече от 200 нови типа оръжие“, заявява Владимир Шаманов, председател на комисията по отбрана в Руската дума. „Днес нашият военно-промишлен комплекс направи армията ни такава, че да се гордеем с нея, добавя той.\r\nБез да губи кой знае какво Русия ще продължи да използва правото си на вето в Съвета за сигурностна ООН  като мощно средство. Досега Русия е налагала вето на резолюции срещу правителството на Асад 11 пъти. Юлиян Марков", "date": "2018.02.25", "title": "The Guardian: Москва „потъва“ в Сирия след като плановете на Путин отиват към крах"}
{"url": "http://www.focus-news.net/news/2018/02/25/2492455/tass-darzhavniyat-departament-na-sasht-nastoyava-za-nezabavno-izpalnenie-na-rezolyutsiyata-za-siriya.html", "text": "Държавният департамент на САЩ настоява за незабавно изпълнение на резолюцията на Съвета за сигурност на ООН за Сирия, предава  ТАСС.\r\n„САЩ искат да видят незабавно спиране на огъня. Режимът на Асад и съюзниците му трябва да спрат настъплението в Източна Гута, да позволят храни и лркарства да достигнат до невинното цивилно население, което отчаяно се нуждае от тях“, заявява в социалната мрежа „Туитър“ Хедър Науърт, ръководител на пресслужбата на Държания департамент. Юлиян Марков", "date": "2018.02.25", "title": "ТАСС: Държавният департамент на САЩ настоява за незабавно изпълнение на резолюцията за Сирия"}
{"url": "http://www.focus-news.net/news/2018/02/25/2492456/tass-nikolas-maduro-poiska-voennite-da-se-boryat-s-opitite-za-narushavane-na-elektrosnabdyavaneto.html", "text": "Президентът на Венецуела Николас Мадуро иска военните да се борят с опитите за нарушаване на електроснабдяването в хода на мащабните военни учения „Независимост-2018“, предава ТАСС.\r\n„Всеки десет дни, всяка седмица ние сме длъжни да укрепваме защитата на системата на електроснабдяване“ цитира държавния глава телевизионният канал Globovision, като добавя, че такъв вид дейност :е необходимо да се включи в националния план за сигурност.\r\nПо мнението на президента зад опитите да се нарушава нормалното електроснабдяване стоят сили, които се опитват да осуетят провеждането на избори за държавен глава, насрочени на 22 април.\r\nСпоред властите през 2017 година са загинали не по-малко от 50 човека в опити да нарушат работата на електрическата мрежа и подстанциите, а повече от 280 човека са арестувани за подобни престъпления. Юлиян Марков", "date": "2018.02.25", "title": "ТАСС: Николас Мадуро поиска военните да се борят с опитите за нарушаване на електроснабдяването"}
{"url": "http://www.focus-news.net/news/2018/02/25/2492691/vratsa-lyubomir-mladenov-ot-pp-gerb-pecheli-chastichnite-mestni-izbori-v-selo-gradeshnitsa.html", "text": "Любомир Младенов от ПП ГЕРБ печели частичните местни избори в село Градешница със 178 гласа.  Това съобщиха за Радио „Фокус“ – Видин от Общинската избирателна комисия в Криводол. Кандидатът от ПП „Синьо Единство“ Борислав Борисов е получил 74 гласа. \r\nНа първия тур миналата седмица Младенов получи 42.7% от гласовете. За него гласуваха 120 души, а за Борисов – 60 души (21.35%). Другите участници в изборната надпревара получиха съответно: Цветана Божинова от БСП– 26 гласа (9.25%), Емил Петров от ПП ВМРО – Българско национално движение – 32 гласа (11.39%) и Ивайло Кирилов от ДПС - 41 гласа (14.59%). По данни на Общинската избирателна комисия на първи тур са гласували 289 от общо 414 избиратели. Изборният ден приключи при близо 70% избирателна активност. Броят на действителните бюлетини е 279.", "date": "2018.02.25", "title": "Враца: Любомир Младенов от ПП ГЕРБ печели частичните местни избори в село Градешница"}
{"url": "http://www.focus-news.net/news/2018/02/25/2492464/the-independent-velikobritabiya-se-gotvi-za-nahluvane-na-sibirski-stud-i-snegovalezhi-v-nachaloto-na-sledvashtata-sedmitsa.html", "text": "Великобритания се готви за нахлуване на „сибирски студ“ и снеговалежи в началото на следващата седмица, пише The Independent.\r\nОчаква се най-студеното време от пет години. Студеният въздух и ясното небе може да доведат до рязко понижение на температурите, които на места да паднат под минус осем градуса по Целзий. Снеговалежите се очаква да обхванат Шотландия и източните и югоизточните части на Англия. Снежната покривка се очаква да достигне 10 сантиметра, което ще доведе до затруднения в транспорта в засегнатите райони. Жълт код е обявен за източното крайбрежие в понеделник, както и за по-голямата част от страната за вторник и сряда. Юлиян Марков", "date": "2018.02.25", "title": "The independent:  Великобритабия се готви за нахлуване на сибирски студ и снеговалежи в началото на следващата седмица"}
{"url": "http://www.focus-news.net/news/2018/02/25/2492465/spored-bsp-kabinetat-otnema-evropeyskiya-obraz-na-balgariya-obzor.html", "text": "Кабинетът отнема европейския образ на България. Това заяви лидерът на БСП Корнелия Нинова в своя доклад за актуалната политическа обстановка пред Националния съвет на партията. Според Нинова Българското председателство е започнало с корупционен скандал за ремонта на НДК, преминало е през „кум гейт” и е завършило с решение за противоконституционен акт на Народното събрание. „Строителството на Великата българска стена, гордостта на Борисов, с която пази външните граници на Европа, финализира с досъдебно производство в Специализираната прокуратура за два вида престъпления от общ характер – завишени цени и занижен контрол. Скандалът за лобизъм в здравното министерство доведе до оставка на министъра на здравеопазването. От две седмици, нов скандал в Здравната каса слага траен етикет – хаос в здравеопазването, този път с последици за европейския ни образ”, обобщи Нинова. Тя заяви, че редица европейски държави предявяват претенции към председателстващия Съвета на ЕС за некоректност към договорни задължения.\r\n„Избухна и скандалът в БДЖ, отново с обвинения в корупция и ощетяване на работниците там. Разбира се, не бива да пропускаме разкритията за далавери на кмета на ГЕРБ в Септември, както и пробива в системата БАЦИС, който управляващите панически покриха, но който също е доказателство за корупция и далавери във финансовата сфера”, припомни още лидерът на БСП. Корнелия Нинова добави, че от вчера държавата се тресе от нов „изключително арогантен случай на задкулисие“ и „ярък образ на паралелната държава“, който засяга националната сигурност и съдбата на 2 млн. българи – продажбата на ЧЕЗ. Според Нинова държавата трябва да има роля в структуроопределящи и важни за сигурността, икономиката и развитието ѝ отрасли, какъвто е енергетиката. Докладът на Нинова за обстановката в страната бе първа точка от дневния ред на заседанието на Пленума, който започна при кворум от 115 души. Националният съвет  възложи на Изпълнителното бюро на партията, на Съвета по духовна сфера, култура и медии и на Комисията по идейно и програмно развитие, анализи и прогнози да разработи концепция за стартиране на телевизионен канал на БСП. Пленумът изслуша анализ на работата на общинските съветници, избрани от БСП, които са общо 930 в цялата страна. Членовете на Националния съвет на БСП обсъдиха  и редица други вътрешнопартийни въпроси.  \r\nДеница КИТАНОВА", "date": "2018.02.25", "title": "Според БСП кабинетът отнема европейския образ на България (ОБЗОР)"}
{"url": "http://www.focus-news.net/news/2018/02/25/2492461/", "text": "Джейкъб Рийс-Мог предупреждава Тереза Мей да не прави „немислим“ обратен завой, разрешавайки на гражданите на Европейския съюз, пристигнали през преходния период да останат в Обединеното кралство, пише Huffington Post.\r\nЛидерът на лагера на привържениците на „твърд“  Брекзит  заявява това в отговор на събирането на висшите членове на кабинета за формиране на обща позиция по напускането на ЕС. Миналия месец Тереза Мей каза, че мигрантите от страните от ЕС, пристигнали след Март 2019 годуна, няма да имат същите права като тези, пристигнали преди това.\r\nВъпреки това, според вестник The Times, цитиран от Huffington post, премиерът планира да разреши на пристигналите през преходния период да останат за постоянно.\r\nРийс-Мог заявява пред  програмата Today   на BBC Radio 4, че би бил „смутен“ , ако Мей направи „обратен завой от такъв вид“.\r\n„Тереза Мей заяви, докато беше в Китай, че тя няма да допусне подобно нещо и хората дошли, след като напуснем ЕС, ще бъдат обект на различни условия, което изглежда абсолютно правилно. Ние напускаме ЕС на 29 март 2019 година. Няма да бъдем част от никакви споразумения след тази дата. Следователно, ако хората, пристигнали след тази дата получат пълни права, ще бъде грешно\", продължава той.\r\nТереза Мей ще се изправи също пред“бунт“ на проевропейското крило в партията с искане за оставане в митническия съюз на ЕС. \r\nНа сбирката си в четвъртък в провинциалната  резиденция на премиера бе обсъдено влиянието на Брекзит върху автомобилната индустрия, земеделието, дигиталната търговия, както и върху цялостното икономическо сътрудничество, което Великобритания ще търси с ЕС след Брекзит. Юлиян Марков", "date": "2018.02.25", "title": "Huffington post: Джейкъб Рийс-Мог предупреждава Тереза Мей да не „кляка“ пред Брюксел, разрешавайки на всички граждани на ЕС да останат във Великобритания"}
{"url": "http://www.focus-news.net/news/2018/02/25/2492463/sunday-express-viziyata-na-tereza-mey-za-brekzit-nay-dobrite-dni-za-velikobritaniya-predstoyat.html", "text": "„Най-добрите дни за Великобритания предстоят“, ще заяви Тереза Мей в патриотична реч, преди да пренесе борбата за Брекзит в Брюксел, пише във водеща статия вестник Sunday Express.\r\nМинистър-председателят ще представи амбициозната визия за бъдещото икономическо партньорство с Европейския съюз, след  като бе постигнат консенсус на срещата в провинциалната резиденция на премиера по желаните крайни параметри на сделката с Брюксел.\r\nТереза Мей каза вчера: „Сделката, която ще предложим на ЕС трябва да  представлява едно амбициозно бъдеще за нашата страна“.\r\n„Следващата седмица ще представим окончателния вариант на заседание на целия кабинет…Осигуряването на най-добрите възможни параметри на Брекзит е важно за нашето национално бъдеще, част от начина да подобрим живота на хората в цялата страна. Затова аз приключих срещата напомняйки на участниците, че решенията, които вземем ще формират държавата за цяло поколение“, казва Тереза Мей. Юлиян Марков", "date": "2018.02.25", "title": "Sunday Express: Визията на Тереза Мей за Брекзит: „Най-добрите дни за Великобритания предстоят“"}
{"url": "http://www.focus-news.net/news/2018/02/25/2492469/pregled-na-mezhdunarodnite-novini-do-6-chasa-agentsiya-fokus.html", "text": "След инцидента в училището във Флорида довел до 17 загинали, две големи авиокомпании се присъединяват към списъка от фирми, прекратяващи партньорството си Националната асоциацията на притежателите на огнестрелни оръжия.\r\nАвиокомпаниите Делта и Американ Ерлайнс отмениха намаленията, които предоставяха на членовете на асоциацията. Активисти, призоваващи за законодателни промени на режима за притежаване на огнестрелно оръжие настояват за бойкот на Асоциацията. От Асоциацията, чийто членове наброяват 5 милиона души по нейни данни отговаря в социалната мрежа „Туитър“ с коментар, че недоволството трябва да се насочи към пропуските на правоохранителните органи.\r\n***Съветът за сигурност на ООН единодушно прие резолюция за 30-дневно прекратяване на огъня в Сирия с подкрепата на Русия.\r\nВ резолюцията се настоява за  прекратяване на огъня „без забавяне“, за да се осигури достъп на хуманитарна помощ до засегнатите от бойните действия райони. Резолюцията бе гласувана на фона на тежките бомбардировки в провинция Източна Гута, за които се смята, че е отговорно сирийското правителство.\r\nПосланикът на САЩ в ООН Ники Хейли заяви: „ Ние много закъсняхме с отговора на тази криза\", обвинявайки Русия, че е забавяла гласуването. За да се получи съгласието на Русия думите „в срок от 72 часа“  бяха заменени с „без забавяне“, думата „незабавна“ бе премахната по отношение на хуманитарната помощ.\r\n***Постоянният представител на Сирия в ООН Башар Джафари, настоява САЩ, Великобритания и Франция да прекратят плановете за разделяне на Сирия по време на изказването си пред Съвета за сигурност на ООН. \r\n„Правителствата на тези страни – САЩ, Великобритания и Франция трябва да прекратят разработването на така наречените стратегически планове, които напомнят колониалните времена, например по разделянето на Сирия. Те именно и така направиха – събраха се във Вашингтон и се договориха за разделяне на Сирия в течение на времето. Те трябва да прекратят претворяването в реалния живот на такива стратегически планове, резултатът от които се явява разпространението на тероризма“\r\n„Тази резолюция трябва да се изпълнява в цяла Сирия, включително Африн, включително териториите, контролирани от САЩ, включително и  Голан“, добавя той.\r\n***Русия няма да допусне произволни интерпретации на гласуваната в Съвета за Сигурност на ООН резолюция, заявява постоянният представител на Руската федерация в ООН Василий Набензя. \r\nТой също така казва, че Русия настоява да се прекратят заплахите към властите в Дамаск от страна на САЩ, изразявайки „публична тревога от заплахите за агресия срещу суверенна Сирия“.\r\n„Веднага предупреждаваме, че ние няма да допуснем произволни интерпретации на току-що приетата резолюция. Искаме да се прекрати безотговорната реторика и вместо това (страните) да се включат в общите усилия по урегулиране на конфликта на основата на резолюция номер 2254 на Съвета за Сигурност на ООН“, завява Набензя.\r\nСлед гласуваната единодушно резолюция номер 2401 за 30-дневно прекратяване на огъня в цяла Сирия за оказване на хуманитарна помощ на населението там Василий Небензя заявява, че Русия „подкрепя този дкумент, доколкото той призовава сирийските страни в конфликта да прекратят най-скоро бойните действия, изпълнявайки по-рано съгласуваните договорености и да започнат преговори по обща деескалация и установяване на продължителни хуманитарни паузи на територията на цялата страна“. Той отбелязва, че примирието не засяга операциите против терористичните организации в Сирия, които ще бъдат продължени.\r\n***Държавният департамент на САЩ настоява за незабавно изпълнение на резолюцията на Съвета за сигурност на ООН за Сирия.\r\n„САЩ искат да видят незабавно спиране на огъня. Режимът на Асад и съюзниците му трябва да спрат настъплението в Източна Гута, да позволят храни и лркарства да достигнат до невинното цивилно население, което отчаяно се нуждае от тях“, заявява в социалната мрежа „Туитър“ Хедър Науърт, ръководител на пресслужбата на Държания департамент.\r\n***В Италия се проведоха многохилядни демонстрации на крайнодесни и антифашисти една седмица преди изборите за парламент.\r\nДесетки хиляди се включиха в демонстрациите, проведени из цяла Италия На места имаше изолирани сблъсъци. В опазването на реда бяха ангажирани пет хиляди полицейски служители, които охраняваха повече от 119-те прояви из страната.\r\nГолям митинг се проведе в Милано, където по полицейски данни се бяха събрали между 10 и 20 хиляди души, привърженици на антиемигрантската групировка „Лигата“, водена от Матео Салвини. Групировката е част от водената от Силвио Берлускони дясна коалиция, която води според допитванията преди изборите на 4 март.\r\nВ Рим демонстрациите протекоха мирно, охранявани от повече от три хиляди полицаи.\r\n*** САЩ искат от ООН санкции върху 33 кораба и 27 компании заради нарушаване на ембаргото върху Северна Корея.\r\nСАЩ искат от Комитета по санкциите към ООН решение за забрана на 33 кораба да акостират в пристанищата по света, а 27 спедиторски и корабни компании да попаднат в черния списък за нарушаване на ембаргото, наложено върху Северна Корея заради нейната ядрена програма.\r\nТова искане идва след като президентът На САЩ Доналд Тръмп обяви в петък „най-тежките санкции досега срещу Северна Корея“ заради ядрената и ракетната програма на страната. Япония подкрепи САЩ в искането им относно три от 33-те кораба за претоварване на петрол от кораб на кораб в нарушение на санкциите на ООН. \r\nДосега осем кораба бяха поставени под забрана да акостират в пристанища по света по искане на САЩ. От новозаявените кораби 19 принадлежат на Северна Корея, а други 13 плават под флага на различни страни от Африка, Южна Америка или Карибския басейн. Един от корабите е китайски. Две от компаниите от списъка са също китайски.\r\n***Носител на „Златната мечка“ – Голямата награда на 68-мия филмов фестивал в Берлин стана европейската копродукция „Не ме докосвай“ с участието на България на румънската режисьорка Адина Пинтилие.\r\nСребърна мечка получи филмът „Лице“ на полската режисьорка Малгоржата Зумовска. Наградата за режисура получи американецът Уес Андерсън за филма „Островът на кучетата“. Наградата за най-добра женска роля бе присъдена на Ана Брун от копродукцията „Наследници“, а за най-добра мъжка роля бе награден Антъни Баджън за участието си във филма „Молитвата“. \r\n***Москва „потъва“ в Сирия след като плановете на Путин отиват към крах Стратегията на руския лидер да заложи на подкрепата си за Башар Асад изглежда недообмислена.\r\nВодените от Русия, според вестника, бомбардировки въплатиха всички страхове за обсаденото население. Около 400 хиляди души, нямайки къде да избягат, бяха притиснати от Военновъздушните сили на Путин с наземната подкрепа на сирийски и ирански войски в най-големия район, контролиран от опозицията на юг от Идлиб. За Асад и Путин Гута е ключа към контрола над столицата Дамаск и спечелването на войната. Извън Сирия обаче и врагове и приятели започват да мислят, че двамата лидери са сгрешили.\r\nПочти 18 месеца руската намеса с цел да предпази от поражение Асад от силите на опозицията, която напредваше в районите на Латакия и Тартус е все повече неясно как Москва ще възстанови инвестицията си в най-сложния и непроследим конфликт в света.\r\nДокато засега не изглежда да има вероятност Асад да падне от власт, това, което остава от Сирия не прилича изобщо на предвоенна Сирия. Централната власт е подкопана първо от опозиционните групи, а после от регионални играчи, които търсят следвоенни разрешения в своя полза, които само частично съвпадат с това, което очаква Путин. На територията на Сирия съюзите са все по-непредвидими, шахматната дъска на конфликта от лесно разбираема стана сложна дори и за най-големите гросмайстори в световната политика. На територията на Сирия се създава нов ред.\r\nПрез 2016 година Владимир Путин привлече турския президент Реджеп Тайип Ердоган на своя страна. Турция преоформи участието си във войната, което започна с планове да отстрани Башар Асад, но сега Турция иска да отстрани кюрдите от контрола върху турско-сирийската граница.\r\nИран е доволен от водещата роля на Русия в сирийския конфликт. Никой от играчите не вярва на никого и сме свидетели на кратковременни съюзи, които могат да се променат във времето. Единственото общо между тях е, че те искат САЩ вън от Сирия.\r\nМеждувременно Русия, която имаше високи очаквания да демонстрира сила, подсигурявайки оцеляването на Асад, което да и отреди водеща роля в създаването на нов ред в региона се фокусира вече върху по-кратковременни цели. „Помагайки на братския сирийския народ, ние изпитахме повече от 200 нови типа оръжие“, заявява Владимир Шаманов, председател на комисията по отбрана в Руската дума. „Днес нашият военно-промишлен комплекс направи армията ни такава, че да се гордеем с нея, добавя той.\r\nБез да губи кой знае какво Русия ще продължи да използва правото си на вето в Съвета за сигурностна ООН  като мощно средство. Досега Русия е налагала вето на резолюции срещу правителството на Асад 11 пъти.\r\n***Великобритания се готви за нахлуване на „Сибирски студ“ и снеговалежи в началото на следващата седмица.\r\nОчаква се най-студеното време от пет години. Студеният въздух и ясното небе може да доведат до рязко понижение на температурите, които на места да паднат под минус осем градуса по Целзий. Снеговалежите се очаква да обхванат Шотландия и източните и югоизточните части на Англия. Снежната покривка се очаква да достигне 10 сантиметра, което ще доведе до затруднения в транспорта в засегнатите райони. Жълт код е обявен за източното крайбрежие в понеделник, както и за по-голямата част от страната за вторник и сряда.\r\n***Френският президент Еманюел Макрон и германският канцлер Ангела Меркел ще разговарят в събота с президента на Руската федерация Владимир Путин за план за прекратяване на огъня в Сирия, предава AFP.\r\nРазговорите, които бяха насрочени след гласуването в Съвета за сигурност на ООН на резолюция за 30-дневно прекратяване на огъня, ще се фокусират около „прилагане на резолюцията и политическа пътна карта за постигане на траен мир в Сирия“ се съобщава от администрацията на френския президент.", "date": "2018.02.25", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/02/25/2492468/pregled-na-osnovnite-temi-v-britanskiya-pechat-agentsiya-fokus.html", "text": "Москва „потъва“ в Сирия след като плановете на Путин отиват към крах Стратегията на руския лидер да заложи на подкрепата си за Башар Асад изглежда недообмислена, пише британският The Guardian.\r\nВодените от Русия, според вестника, бомбардировки въплатиха всички страхове за обсаденото население. Около 400 хиляди души, нямайки къде да избягат, бяха притиснати от Военновъздушните сили на Путин с наземната подкрепа на сирийски и ирански войски в най-големия район, контролиран от опозицията на юг от Идлиб. За Асад и Путин Гута е ключа към контрола над столицата Дамаск и спечелването на войната. Извън Сирия обаче и врагове и приятели започват да мислят, че двамата лидери са сгрешили.\r\nПочти 18 месеца руската намеса с цел да предпази от поражение Асад от силите на опозицията, която напредваше в районите на Латакия и Тартус е все повече неясно как Москва ще възстанови инвестицията си в най-сложния и непроследим конфликт в света.\r\nДокато засега не изглежда да има вероятност Асад да падне от власт, това, което остава от Сирия не прилича изобщо на предвоенна Сирия. Централната власт е подкопана първо от опозиционните групи, а после от регионални играчи, които търсят следвоенни разрешения в своя полза, които само частично съвпадат с това, което очаква Путин. На територията на Сирия съюзите са все по-непредвидими, шахматната дъска на конфликта от лесно разбираема стана сложна дори и за най-големите гросмайстори в световната политика. На територията на Сирия се създава нов ред.\r\nПрез 2016 година Владимир Путин привлече турския президент Реджеп Тайип Ердоган на своя страна. Турция преоформи участието си във войната, което започна с планове да отстрани Башар Асад, но сега Турция иска да отстрани кюрдите от контрола върху турско-сирийската граница.\r\nИран е доволен от водещата роля на Русия в сирийския конфликт. Никой от играчите не вярва на никого и сме свидетели на кратковременни съюзи, които могат да се променат във времето. Единственото общо между тях е, че те искат САЩ вън от Сирия.\r\nМеждувременно Русия, която имаше високи очаквания да демонстрира сила, подсигурявайки оцеляването на Асад, което да и отреди водеща роля в създаването на нов ред в региона се фокусира вече върху по-кратковременни цели. „Помагайки на братския сирийския народ, ние изпитахме повече от 200 нови типа оръжие“, заявява Владимир Шаманов, председател на комисията по отбрана в Руската дума. „Днес нашият военно-промишлен комплекс направи армията ни такава, че да се гордеем с нея, добавя той.\r\nБез да губи кой знае какво Русия ще продължи да използва правото си на вето в Съвета за сигурностна ООН  като мощно средство. Досега Русия е налагала вето на резолюции срещу правителството на Асад 11 пъти.\r\n***Джейкъб Рийс-Мог предупреждава Тереза Мей да не прави „немислим“ обратен завой, разрешавайки на гражданите на Европейския съюз, пристигнали през преходния период да останат в Обединеното кралство, пише Huffington Post.\r\nЛидерът на лагера на привържениците на „твърд“  Брекзит  заявява това в отговор на събирането на висшите членове на кабинета за формиране на обща позиция по напускането на ЕС. Миналия месец Тереза Мей каза, че мигрантите от страните от ЕС, пристигнали след Март 2019 годуна, няма да имат същите права като тези, пристигнали преди това.\r\nВъпреки това, според вестник The Times, цитиран от Huffington post, премиерът планира да разреши на пристигналите през преходния период да останат за постоянно.\r\nРийс-Мог заявява пред  програмата Today   на BBC Radio 4, че би бил „смутен“ , ако Мей направи „обратен завой от такъв вид“.\r\n„Тереза Мей заяви, докато беше в Китай, че тя няма да допусне подобно нещо и хората дошли, след като напуснем ЕС, ще бъдат обект на различни условия, което изглежда абсолютно правилно. Ние напускаме ЕС на 29 март 2019 година. Няма да бъдем част от никакви споразумения след тази дата. Следователно, ако хората, пристигнали след тази дата получат пълни права, ще бъде грешно\", продължава той.\r\nТереза Мей ще се изправи също пред“бунт“ на проевропейското крило в партията с искане за оставане в митническия съюз на ЕС. \r\nНа сбирката си в четвъртък в провинциалната  резиденция на премиера бе обсъдено влиянието на Брекзит върху автомобилната индустрия, земеделието, дигиталната търговия, както и върху цялостното икономическо сътрудничество, което Великобритания ще търси с ЕС след Брекзит.\r\n***„Най-добрите дни за Великобритания предстоят“, ще заяви Тереза Мей в патриотична реч, преди да пренесе борбата за Брекзит в Брюксел, пише във водеща статия вестник Sunday Express.\r\nМинистър-председателят ще представи амбициозната визия за бъдещото икономическо партньорство с Европейския съюз, след  като бе постигнат консенсус на срещата в провинциалната резиденция на премиера по желаните крайни параметри на сделката с Брюксел.\r\nТереза Мей каза вчера: „Сделката, която ще предложим на ЕС трябва да  представлява едно амбициозно бъдеще за нашата страна“.\r\n„Следващата седмица ще представим окончателния вариант на заседание на целия кабинет…Осигуряването на най-добрите възможни параметри на Брекзит е важно за нашето национално бъдеще, част от начина да подобрим живота на хората в цялата страна. Затова аз приключих срещата напомняйки на участниците, че решенията, които вземем ще формират държавата за цяло поколение“, казва Тереза Мей.\r\n***Великобритания се готви за нахлуване на „сибирски студ“ и снеговалежи в началото на следващата седмица, пише The Independent.\r\nОчаква се най-студеното време от пет години. Студеният въздух и ясното небе може да доведат до рязко понижение на температурите, които на места да паднат под минус осем градуса по Целзий. Снеговалежите се очаква да обхванат Шотландия и източните и югоизточните части на Англия. Снежната покривка се очаква да достигне 10 сантиметра, което ще доведе до затруднения в транспорта в засегнатите райони. Жълт код е обявен за източното крайбрежие в понеделник, както и за по-голямата част от страната за вторник и сряда.\r\n***", "date": "2018.02.25", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/02/25/2492466/tass-boris-dzhonsan-prizova-za-palnomashtabno-spazvane-na-primirieto-v-siriya.html", "text": "Министърът на външните работи на Великобритания Борис Джонсън призова за „пълномащабно\" спазване на примирието в Сирия, съобщава ТАСС.\r\n„Приветствам единодушното приемане от Съвета за сигурност на ООН на резолюция номер 2401 днес. В цяла Сирия има нужда от хуманитарна помощ и медицинска евакуация, но най-вече в Източна Гута. Тези с влияние върху режима (на Башар Асад) трябва да осигурят пълно прилагане на прекратяването на огъня“, пише в социалната мрежа „Туитър“ Борис Джонсън. Юлиян Марков", "date": "2018.02.25", "title": "ТАСС: Борис Джонсън призова  за „пълномащабно“ спазване на примирието в Сирия"}
{"url": "http://www.focus-news.net/news/2018/02/25/2492473/nimh-valezhite-shte-prodalzhavat-i-shte-sa-predimno-ot-snyag-maksimalnite-temperaturi-shte-sa-mezhdu-minus-2-i-3.html", "text": "Днес валежите ще продължат и вече навсякъде ще са от сняг. По-значителни ще бъдат в Западна България. Ще се образува снежна покривка. Ще духа до умерен, в източните райони и временно силен североизточен вятър. Максималните температури ще са между минус 2° и 3°, в София – около минус 1°. \r\nТова съобщи за Агенция \"Фокус\" дежурният синоптик Георги Цеков към Националния институт по метеорология и хидрология (НИМХ) към Българската академия на науките (БАН).  Атмосферното налягане е по-ниско от средното за месеца - временно ще се повиши. През нощта, с преминаването на средиземноморски циклон през Гърция и Егейско към Черно море, валежите у нас ще се усилят и обстановката още ще се усложни.\r\nНад Черноморието ще е облачно с валежи, като постепенно почти навсякъде дъждът ще премине в сняг. Ще духа умерен и временно силен североизточен вятър. Максимални температури на въздуха между минус 1° и 3°. Температурата на морската вода е 6-7°. Вълнението на морето ще бъде 3-4 бала с тенденция на усилване.\r\nНад планините ще e облачно със снеговалежи. Ще духа силен вятър - в ниските части постепенно ще се ориентира от изток-югозиток, а по билата ще е от югозапад. Ще има снежни виелици и по проходите ще се образуват навявания. Максималната температура на височина 1200 метра ще бъде около минус 7°, а на 2000 метра – около минус 10°.", "date": "2018.02.25", "title": "НИМХ: Валежите ще продължават и ще са предимно от сняг - максималните температури ще са между минус 2° и 3°"}
{"url": "http://www.focus-news.net/news/2018/02/25/2492470/tass-vazstanovyavane-na-chlenstvoto-na-olimpiyskiya-komitet-na-rusiya-v-mok-e-vazmozhno-v-parvite-dni-na-mart.html", "text": "Възстановяване на членството на Олимпийския комитет на Русия (ОКР) в Международни олимпийски комитет (МОК) е възможно в първите дни на март, съобщава ТАСС.\r\nЗа тази възможност е съобщила Никол Хеверц, председател на наблюдателната комисия към МОК.\r\n„Резултатът от анализа на всички допинг-проби на руските спортисти ще бъде готов в течение на няколко дни –от 48 до 72 часа. В зависимост от вида спорт проверката на някои проби отнема повече време. Но като цяло трябва да получим потвърждение, че повече няма положителни проби. Решение може да се вземе и по телефона, ако всичко е чисто, то може да се вземе бързо ,в началото на месеца, дори следващата седмица.“\r\nДвете положителни допинг-проби на руски спортисти досега се оказаха пречка МОК да разреши на руските атлети да се представят с националния флаг на закриването на Зимните олимпийски игри в Пьончан. Юлиян Марков", "date": "2018.02.25", "title": "ТАСС: Възстановяване на членството на Олимпийския комитет на Русия в МОК е възможно в първите дни на март"}
{"url": "http://www.focus-news.net/news/2018/02/25/2492471/aktualna-patna-obstanovka.html", "text": "Пътните настилки са мокри, на местата със снеговалеж, в планинските и усойни райони – частично заснежени, заледени и обработени. Това съобщиха от пресцентъра на Агенция \"Пътна инфраструктура\" (АПИ). \r\nІІ. Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г. \r\nАМ „Хемус“: няма ограничения.\r\nАМ „Струма“:\r\nОбласт Благоевград: Движението в района на с. Чучулигово от км 437+974 до км 438+264 посока София се осъществява с повишено внимание и ограничение на скоростта до 70 км/ч поради изграждане на забавителен шлюз и вход към локално платно на търговски комплекс. Срок до 11.03.2018 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. Въведени ограничения по основните пътни направления: \r\n1. Проходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Троянски” - забранен за всички МПС;\r\n- „Айтоски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n        - „Котленски” - отворен за всички МПС; \r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т; \r\n- „Твърдишки” - забранен за МПС над 10 т. Срок: целогодишно;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.\r\nІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nІV. Състояние на републиканската пътна мрежа: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път II-48 Градец – Омуртаг в района на гр. Котел от км 42+200 до км 42+300 се осъществява в една лента поради пропадане на банкет. Срок до 25.02.2018 г.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.02.25", "title": "Актуална пътна обстановка"}
{"url": "http://www.focus-news.net/news/2018/02/25/2492472/predstoyashti-sabitiya-v-stranata-za-25-fevruari-agentsiya-fokus.html", "text": "***\r\nОт 10.00 часа в хотел „Маринела“, зала „София 1“, ще се проведе дискусионен енергиен форум на тема “АЕЦ “Белене“ – ключ към сигурността и развитието на България“. \r\n***\r\nОт 11.00 в Националния пресклуб на БТА ще се проведе Кръгла маса на тема: „Идейните, политически и организационни предизвикателства пред БСП”. Участие във форума ще вземе и лидерът на БСП Корнелия Нинова.\r\n***\r\nОт 11.30 часа пред Народния театър \"Иван Вазов\" ще се проведе Народен събор в подкрепа на българската национална традиция и срещу Истанбулската конвенция.\r\n***\r\nОт 18.00 часа в Центъра за култура и дебат „Червената къща“ ще се проведе прожекция на филма „Урок“. Заснет по действителен случай, филмът разказва за почти безизходната ситуация, в която е поставена една провинциална учителка – неизплатена ипотека, неполучени заплати, невъзможност да намери помощ. \r\n***\r\nОт 20.00 часа в Центъра за култура и дебат „Червената къща“ ще се проведе прожекция на филма „Каръци“,  който разказва историята на група съученици в малък провинциален град. Във време, когато светът е (почти) без граници, те са родени в беден град на бедна държава, без шанс да постигнат каквото и да е. Филмът отразява трудностите на младото поколение в „провинциална\" България – свят, който понякога е доста по-различен от този на големия град. \r\n***\r\nОт 11.00 часа в креативното пространство за споделена работа „Иноватор“ експерти от Държавна агенция „Електронно управление” (ДАЕУ) ще обучават деца от Варна на кибер хигиена и принципи за безопасен Интернет.\r\n***\r\nОт 11.00 часа, в Пресклуба на БТА – Велико Търново ще се проведе пресконференция на партия \"Български социалдемократи\", с участието на генералния секретар на партията Георги Анастасов, на тема \"Каузата на българските социалдемократи\".\r\n***\r\nОт 11.00 часа Mall Велико Търново ще започне Второто издание на фестивала на настолните игри “Настолен град”. В 14.00 часа започва турнирът по „Падемия: Оцеляване“. Известната по цял свят кооперативна игра, в която екип от учени борят смъртоносни зарази, идва отново на “Настолен град”. \r\n*** \r\nОт 11.30 часа в пресклуба на БТА ще се състои пресконференция на партия „Български социалдемократи“, с участието на генералния секретар на партията Георги Анастасов, на тема „Каузата на българските социалдемократи“.\r\n*** \r\nОт 9.00 часа в Спортна зала „Никола Петров”ще се проведе турнир по баскетбол мъже – Аматьорска баскетболна лига, под домакинството на БК „Локомотив” - град Горна Оряховица. \r\n***\r\nОт 11.00 часа в Държавен куклен театър „Дора Габе“ ще бъде представен спектакълът  „Нощна приказка“ на Държавен куклен театър „Дора Габе“.\r\n***\r\nОт 14.00 часа в Павликени започва Училище за бъдещи родители „Щъркел“. \r\n***\r\nОт 09.00 часа в храм „Св. Марина“ Пловдивският митрополит Николай ще възглави архиерейска света Литургия на Неделя Православна. \r\n***\r\nОт 16.00 часа в Limacon Event Center ще се проведе безплатен практически семинар за семейства с доведени родители и деца. \r\n***\r\nОт 19.00 часа от пл. „Централен“ ще започне шествие на 180 журналисти от 32 държави до Римски стадион, с което ще бъде даден старт на годишна среща на Международния ски клуб на журналистите (SCIJ).\r\n***\r\nОт 11.30 часа пред сградата на общинската администрация, Национален инициативен комитет за качествена и иновативна образователна система организира протест под надслов „Не на насилието в детски градини и училища“. \r\n***\r\nОт 10.30 до 14.00, на ул.”Ал.Константинов”№1 (срещу Военния клуб), за втора поредна година Младежи ГЕРБ и Жени ГЕРБ, с подкрепата на Общинското ръководство на партията в Свищов, организират работилничка за мартенички.\r\n***\r\nОт 11.00 часа в Куклния театър ще бъде представена постановката „Дядо вади ряпа“ по Ран Босилек. \r\n*** \r\nОт 07.00 часа ще бъде открит изборния ден за частичните избори за кмет на кметство Средище. \r\n***\r\nОт 10.00 до 15.00 часа на Първа сцена в Градския парк ще се проведе Състезателно дефиле „Кукерландия“ 2018 – II част.", "date": "2018.02.25", "title": "Предстоящи събития в страната за 25 февруари (Агенция „Фокус“)"}
{"url": "http://www.focus-news.net/news/2018/02/25/2492476/sofiya-nad-120-snegopochistvashti-mashini-sa-izvarshvali-obrabotki-v-stolitsata.html", "text": "Във връзка с валежите от сняг в София са извършени обработки със смеси срещу заледяване във всички 24 райони на Столична община. Това съобщиха от пресцентъра на Столична община.  Работата започна през нощта. На терен над 120 снегопочистващи машини са обработили улици и булеварди, по които се движи градския транспорт, основни улици в районите, опасни и стръмни участъци, както и общинските пътища и Южната дъга на Околовръстен път на София. Продължава работа по някои вътрешно-квартални улици в районите „Красна поляна”, „Люлин”, „Подуене”, „Витоша”, „Панчарено” и др.\r\nЕкипите на фирмите, ангажирани с дейностите по почистване, извършват и опесъчаване на планинските пътища на Витоша: „Драгалевци – Алеко” и „Бояна – Златни мостове”. \r\nИзпълнява се и почистване на прилежащите пространства към спирките на градския транспорт. \r\nКъм момента градският транспорт се движи навсякъде по обичайните си маршрути. \r\nКъм момента няма квартали и населени места без електроснабдяване и парно. \r\nНапомняме на шофьорите да карат с автомобили, оборудвани за движение при зимни условия и да шофират със съобразена скорост.", "date": "2018.02.25", "title": "София: Над 120 снегопочистващи машини са извършвали обработки в столицата"}
{"url": "http://www.focus-news.net/news/2018/02/25/2492477/reuters-v-kambodzha-se-provezhdat-izbori-za-senat.html", "text": "В Камбоджа се провеждат избори за Сенат. Очаква се „Камбоджанската народна партия“ на министър-председателя Хун Сен да спечели изборите, след скорошното провеждане на разследване на опозицията, предаде  Reuters.\r\nДа избора на 58 общо 62 сенатора ще участват 123-та депутати от долната камара, както и хиляди общински съветници по цялата страна.  Правозащитните групи и членовете на опозиционната „Партия за национално спасение на Камбоджа“ смятат, че изборите са недемократично, след като половината съветници бяха лишени от право на град и партията бе разпусната миналия ноември по молба на правителството. \r\n„Тези избори са различни, защото няма опозиционна партия“, смята Тав Бунти – общински съветник от управляваща партия. „Това е добре не сам за партията ми, но и за страната“, допълни той.\r\nРазпускането на „Партията за национално спасение на Камбоджа“ бе разпу2сната след ареста на председателя ѝ Кем Сокха по обвинения, че е планирал сваляне на властта с помощта на САЩ – обвинение, което и той, и Вашингтон отричат.  Виктор Турмаков", "date": "2018.02.25", "title": "Reuters: В Камбоджа се провеждат избори за сенат"}
{"url": "http://www.focus-news.net/news/2018/02/25/2492467/afp-ochakva-se-merkel-da-naznachi-za-ministar-klyuchov-oponent.html", "text": "Очаква се в неделя германският канцлер Ангела Меркел да обяви за назначението на изявен критик на политиката и от собствената и партия пише AFP.\r\nОчаква се Меркел да обяви назначението на изявения критик на политиката от дясното крило на партията й – Йенс Спан, на 37 години, за министър на здравеопазването. За това пишат немските  Bild и Suddeutsche Zeitung , както и германската агенция DPA, цитирани от AFP.\r\nПо този начин се очаква тя да потуши силните противоречия в дясното крило на партията си. Агенцията припомня, че Ангела Меркел беше засипани с критики от нейната собствена партия след като сложният резултат от изборите през септември я принуди да подсигури продължаването на „голямата коалиция“, за да гарантира четвъртия си премиерски мандат начело на най-голямата икономика в Европа.\r\nСпан беше водещ неин критик, който я упрекваше за водената от нея центристка политика особено по въпросите на миграцията и настояващ за твърд консервативен курс, след като големите партии в страната бяха притиснати от високия резултат на крайно-дясната „Алтернатива за Германия“, обявяваща се против масовия наплив на мигранти , достигнал върха си през 2015 година. Юлиян Марков", "date": "2018.02.25", "title": "AFP: Очаква се Меркел  да назначи за министър ключов опонент"}
{"url": "http://www.focus-news.net/news/2018/02/25/2492474/gd-granichna-politsiya-intenziven-e-trafikat-za-tovarni-avtomobili-na-izhod-pri-gkpp-kapitan-andreevo-i-lesovo.html", "text": "На българо-турската граница трафикът е интензивен на ГКПП \"Капитан Андреево\" и ГКПП \"Лесово\" на изход за товарни автомобили.\r\n Това съобщиха за Агенция \"Фокус\" от Главна дирекция \"Гранична полиция\". Информацията за трафика е към 06.00ч. \r\nНа останалите граници трафикът е нормален за всички гранични пунктове.", "date": "2018.02.25", "title": "ГД \"Гранична полиция\": Интензивен е трафикът за товарни автомобили на изход при ГКПП \"Капитан Андреево\" и \"Лесово\""}
{"url": "http://www.focus-news.net/news/2018/02/25/2492478/blagoevgrad-prodalzhava-9-iyat-zimen-universitet-na-mladezhi-gerb-v-sandanski.html", "text": "Младежи ГЕРБ провеждат 9-тия Зимен университет в Сандански. Това съобщиха от пресцентъра на ПП ГЕРБ.Форумът се организира съвместно от Младежи ГЕРБ, Сдружение „Граждани за европейско развитие на България“ и Фондация „Ханс Зайдел“.\r\nСъбитието откри зам.-председателят на ГЕРБ и председател на ПГ на партията Цветан Цветанов. В откриването участваха още председателят на Младежи ГЕРБ и зам.-министър на външните работи Георг Георгиев, представителят на Фондация „Ханс Зайдел“ в България Богдан Мирчев, кметът на Сандански Кирил Котев, кметът на община Благоевград Атанас Камбитов и народният представител от ГЕРБ-Благоевград и областен координатор на партията Даниела Савеклиева.\r\nПо време на форума над 120 младежи от цялата страна дискутират по различни теми, свързани с политиката, Европейския съюз, икономиката и културата. Сред основните акценти на конференцията ще бъде Българското председателство на Съвета на ЕС и неговите приоритети. Сред гост-лекторите на форума са министърът на Българското председателство на Съвета на ЕС 2018 Лиляна Павлова, председателят на Комисията по образование и наука в Народното събрание Милена Дамянова, зам.-министърът на икономиката Александър Манолев, евродепутатът от ГЕРБ/ЕНП Андрей Новаков, председателят на Съюза на артистите в България Христо Мутафчиев и др.", "date": "2018.02.25", "title": "Благоевград: Продължава 9-ият Зимен университет на Младежи ГЕРБ в Сандански"}
{"url": "http://www.focus-news.net/news/2018/02/25/2492483/dobrich-rakovodstvoto-na-narodno-chitalishte-dobrich-2017-g-se-nadyava-tazi-prolet-to-da-ima-svoy-dom.html", "text": "Добрич. Ръководството на Народно читалище (НЧ) „Добрич - 2017 г.“ се надява тази пролет то да има свой дом. Това заяви в предаването „Светилник“ Николай Нейчев, председател на читалището, предаде кореспондентът на Радио „Фокус” – Варна. „Спрели сме се на сградата на бившето училище „Дора Габе“ по простата причина, че от всички затворени то е единственото, което има зала. Има актова зала, а ние ще правим много концерти и мероприятия. Един апел – всеки, който иска да прави нещо добро, нещо обществено полезно, е добре дошъл при нас. Независимо в какъв жанр, с каква тематика, всички, които искат да правят нещо обществено полезно, са добре дошли при нас“, каза Николай Нейчев. Първите неща, с които ще започне работа читалището, са ремонт на сградата и оборудване с инвентар. Предстои Общинският съвет на Добрич да разгледа предложението за предоставяне на част от сградата на училището на Народно читалище „Добрич - 2017 г.“. На 1 март – празника на читалището е организиран благотворителен бал „С възрожденски дух всички заедно за бъдещето на Добрич!“. Идеята e събраните средства да бъдат използвани за ремонта на сградата. Към читалището ще бъде основан фолклорен център, който ще носи името „Калинка Вълчева“. Народната певица ще идва в Добрич два пъти годишно и ще прави майсторски класове. Освен танци в този център ще има обучение и по музикални инструменти – кавал, гайда, гъдулка, всички характерни за областта на Добрич. Самият Николай Нейчев възстановява певческата си школа, която ще носи името на проф. д-р Стефка Оникян. Предвидени са също майсторски класове, които ще води обичаната от много поколения изпълнителка, чието име ще носи школата. Желанието на учредителите на читалището е да бъде възстановен фестивалът „Пеещо езеро“, познат на по-старото поколение добричлии. „Аз съм израснал с този фестивал, цяло лято нещо се случва край езерото. Ние започваме по-скромно, имаме договорено с Общината един ден от седмицата там да се случва нещо – концерти от всички жанрове за всички възрасти. Искаме да превърнем читалището в един естествен притегателен и културен център. Друго, което искаме да възстановим, това е школата за духови инструменти и детския духов оркестър. Той е много важен за мен, защото планираме 2-3 години след основаването му по един естествен начин да прерасне в детски биг-бенд. Такъв няма никъде в България“, каза Николай Нейчев. Той допълни, че в това последно начинание ще се разчита на помощта на Атанас Атанасов, който е саксофонист, единственият добричлия, свирил в биг-бенда на легендарния Вили Казасян. Досега музикантът е живял в Щатите, но се завръща в България. В ход е създаването на библиотека в читалището. Със задоволство Николай Нейчев съобщи, че хора от различни краища на страната даряват книги – от Пещера, Велико Търново и други градове. От Варна гражданин е заявил желание да дари над 1200 книги, каза Николай Нейчев. При откриването на библиотеката се очаква тя да съдържа между 3000 и 4000 книги. Амбицията е още тази есен да бъде възстановена художествената галерия, която преди е функционирала на входа на бившето училище „Дора Габе“. Ще бъдат представяни автори от различни поколения, които творят в различни области и жанрове. „Искаме да създадем към читалището една аудиовизуална лаборатория“, сподели Николай Нейчев. В тази лаборатория ще има звукозаписно студио и компютърен кабинет, където да се изработват продукти с помощта на съвременните видеотехнологии. На доброволни начала ще се обучава и във фотография. По думите на Николай Нейчев кадрово читалището ще бъде много добре обезпечено със специалисти, завършили или специализирали в чужбина, майсторските класове ще се водят от елитни преподаватели. Не на последно място е желанието да се развива и двигателната активност на деца и младежи, като ще се ползват дворът и салонът на бившето училище. Ще бъде разкрита езикова школа, където освен най-популярните езици има желание да се изучават испански и китайски, които са сред най-говорените в света. На предстоящия благотворителен бал специални гости ще бъдат народната певица Калинка Вълчева, проф. д-р Стефка Оникян. В програмата са включени още изпълнения на Камерна група при ансамбъл „Добруджа“ със солисти Калинка Вълчева, Ивелина Савова и Иванка Русева и художествен ръководител Живко Желев, Ирина Жекова, сопрано, солист на Националната опера и балет – София и Държавна опера – Варна, Пламен Желев – пиано и група “Singing river” при НЧ „Добрич – 2017“.\r\nЖулиета НИКОЛОВА", "date": "2018.02.25", "title": "Добрич: Ръководството на Народно читалище „Добрич - 2017 г.“ се надява тази пролет то да има свой дом"}
{"url": "http://www.focus-news.net/news/2018/02/25/2492462/premierat-boyko-borisov-vazlozhi-palna-proverka-na-sdelkata-po-prodazhbata-na-chez-noviyat-energien-ministar-stava-yasen-do-sryada-obzor.html", "text": "Министър-председателят Бойко Борисов възложи на Държавната агенция “Национална сигурност” и Националната агенция по приходите да направят пълна проверка на сделката по продажбата на електроразпределителното дружество ЧЕЗ, както и на дружеството купувач - \"Инерком България\". Премиерът също така поиска в разследването на всички обстоятелства да се включат Комисията за енергийно и водно регулиране и Комисията за финансов надзор. От правителствената информационна служба информираха, че министър-председателят Борисов е разговарял с ръководствата на НАП и КФН, които са го уверили, че наблюдават сделката от четвъртък и ще извършат незабавна проверка. \r\nМеждувременно зам.-председателят на ГЕРБ Цветан Цветанов коментира пред журналисти, че управляващите вече имат визия кой ще наследи Теменужка Петкова на поста енергиен министър.  „Ако говорим за квотното разпределение, министърът на енергетиката ще бъде от ГЕРБ“, обясни той. „ГЕРБ ще даде своята номинация за министър, но нека да обсъдим всичко, което се разви през изминалия ден“, коментира Цветан Цветанов. „Убеден съм, че когато обсъдим всички факти, ще можем да вземем правилното политическо решение, за да ограничим и възможността за последващи интерпретации“, каза още той, като допълни, че най-вероятно до сряда ще стане ясно предложението за нов министър на енергетиката", "date": "2018.02.25", "title": "Премиерът Бойко Борисов възложи пълна проверка на сделката по продажбата на ЧЕЗ, новият енергиен министър става ясен до сряда (ОБЗОР)"}
{"url": "http://www.focus-news.net/news/2018/02/25/2492479/liderat-na-bsp-korneliya-ninova-shte-otkrie-kragla-masa-za-ideynite-politicheski-i-organizatsionni-predizvikatelstva-pred-partiyata.html", "text": "Лидерът на БСП Корнелия Нинова ще открие кръгла маса за идейните политически и организационни предизвикателства пред партията. \r\nНационалният политически институт „Димитър Благоев”  организира кръгла маса на тема:  „Идейните, политически и организационни предизвикателства пред БСП”, която ще бъде открита от 11.00 часа в БТА. Има ли ляв проект на обществото за бъдещето на България? Има ли идея в БСП какъв е той?  Възможни ли са леви политики след като някои „експерти” обявиха края на политиката? Част ли е БСП от кризата на масовите партии? А сега накъде, тогава? Това са част от въпросите, на които ще търсят отговори млади политолози, социолози, социални психолози, историци, други експерти и просто ангажирани с правенето на политика. Сред тях: Александър Димитров, Борис Попиванов, Боян Балев, Галин Дурев, Крум Зарков, Стефан Георгиев, Страхил Делийски и други. В началото на дискусията ще бъдат представени резултатите от актуалното социологическо проучване: „БСП като алтернатива на властта”.", "date": "2018.02.25", "title": "Лидерът на БСП Корнелия Нинова ще открие кръгла маса за идейните политически и организационни предизвикателства пред партията"}
{"url": "http://www.focus-news.net/news/2018/02/25/2492484/veliko-tarnovo-festival-na-nastolnite-igri-shte-se-provede-v-grada.html", "text": "Второто издание на фестивала на настолните игри “Настолен град” ще се проведе във Велико Търново, съобщиха организаторите от Фондация „Да играем“. \r\nВ неделя турнирите ще са по-скоро приятелски. В 11.00 часа програмата стартира с „Легендарният плод“, една лека и забавна семейна игра. В 14.00 часа започва турнирът по „Падемия: Оцеляване“. Известната по цял свят кооперативна игра, в която екип от учени борят смъртоносни зарази, идва отново на “Настолен град”.", "date": "2018.02.25", "title": "Велико Търново: Фестивал на настолните игри ще се проведе в града"}
{"url": "http://www.focus-news.net/news/2018/02/25/2492480/pp-abv-organizira-diskusionen-energien-forum-na-tema-aets-belene-klyuch-kam-sigurnostta-i-razvitieto-na-balgariya.html", "text": "Ще се проведе дискусионен енергиен форум на тема “АЕЦ “Белене“ – ключ към сигурността и развитието на България“. Това съобщиха от пресцентъра на ПП АБВ. Събитието ще се проведе от 10.00 часа в хотел „Маринела“, зала „София 1“.", "date": "2018.02.25", "title": "ПП АБВ организира дискусионен енергиен форум на тема “АЕЦ “Белене“ – ключ към сигурността и развитието на България“"}
{"url": "http://www.focus-news.net/news/2018/02/25/2492488/denyat-25-fevruari-v-svetovnata-istoriya.html", "text": "На 25 февруари 1836 г. Семюъл Колт патентова револвера (45-ти калибър), чийто модел създава през 1835 г. Колт е американски оръжеен конструктор. Създава завод и компания за производство на стрелково оръжие. През 1928 г. във Вашингтон на лабораторията на Чарлз Дженкинс е издаден първият лиценз за телевизионно разпространение. През 1791 г. Джордж Вашингтон основава Националната банка на САЩ. На 25 февруари са родени: Джордж Харисън- английски рокмузикант - китарист и певец, участник в квартета “Бийтълс”; Енрико Карузо (Caruso) – италиански певец, тенор. На тази дата умират: испанският китарист и композитор Пако де Лусия; Глен Теодор Сиборг - американски физик; Джордж Ричардс Майнот - американски патофизиолог и терапевт хематолог; \r\n2016 г.\r\nГърция отзовава посланика си в Австрия на фона на дълбоките разделения между някои от страните в ЕС заради кризата с мигрантите. В заявление на гръцкото външно министерство се подчертава, че посланикът е бил отзован „с цел защита на приятелските отношения между държавите и народите на Гърция и Австрия”.\r\n2016 г.\r\nПрезидентът на САЩ Барак Обама подписа закона, който разширява действащите в САЩ механизми за защита на личните данни на гражданите и върху граждани на ЕС, като им позволява да действат за такава защита чрез съдилищата в САЩ\r\n2015 г.\r\nНа бившата министър-председателка на Бангладеш Халеда Зиа е издадена съдебна заповед за арест, поради четворно неявяване в съда\r\n2014 г.\r\nРене Корнехо Диас е новият министър-председател на Перу.\r\n2013 г.\r\nВ Южна Корея встъпва на длъжност президент първата жена - това е Пак Кън Хе.\r\n2011 г.\r\nВърховния представител на ЕС по въпросите на външните работи и политиката на сигурност г-жа Катрин Аштън приветства призива на Съвета за сигурност на ООН за прозрачно и независимо разследване на събитията в Либия, както и за провеждане на специална сесия на Съвета по правата на човека на ООН.\r\n2010 г.\r\nВииктор Янукович встъпва в длъжност президент на Украйна. Заема този пост до 22 февруари 2014 г. На президентските избори през януари 2010 г. Янукович стига до втори тур, като се изправя срещу Юлия Тимошенко. Със своите 48,95% от гласовете той става първият пряко избран президент в историята на Украйна, като спечелва изборите с по-малко от 50% от гласовете.\r\n2007 г.\r\nИран извършва първото си успешно изстрелване на космическа ракета.\r\n1991 г.\r\nПолитическият консултативен комитет на Организацията на Варшавския договор решава военните структури на пакта да се разпуснат до 31 март същата година. Варшавският договор е договор за сътрудничество и взаимна помощ, сключен между Албания, България, ГДР, Полша, Румъния, СССР, Унгария и Чехословакия, подписан на Варшавското съвещание (14 май 1955 г.). Варшавският договор е военнополитически отбранителен съюз на европейските социалистически страни, сключен за срок от 20 години, с автоматическо продължаване за следващите 10 години за държавите, които не денонсират договора една година преди изтичане на срока. Влиза в сила на 5 юни 1955 г. след предаване на ратификационните грамоти за съхранение от полското правителство. Албания не участва в работата на органите на договора (след 1962 г.) и се обявява за неговата денонсация (1968 г.). При създаването на съюза е обявен стремежът на страните участнички за създаване на система за колективна безопасност в Европа, за водене на активна политика, която осигурява мира и безопасността, за задълбочаване на дружбата, сътрудничеството и взаимната помощ между народите в съответствие с принципите за независимост и суверенитет на държавите. Държавите участнички във Варшавския договор се задължават в съответствие с Устава на ООН да се въздържат в международните отношения от заплаха със сила или използването й и да разрешават всички спорове с мирни средства, като се консултират помежду си по всички важни международни въпроси. Висш ръководен орган на съюза е Политически консултативен комитет. Създадено е обединено командване на въоръжените сили; главнокомандващ обединените въоръжени сили и началник на Обединения щаб, който се намира в Москва, е от съветски офицери. По-късно са създадени Комитет на министрите на отбраната (1969 г.), Комитет на министрите на външните работи (26 ноември 1976 г.) и Обединен секретариат. Независимо от високоотговорните декларации в документите на съюза неговите въоръжени сили неведнъж постигат целите си с насилствени методи. През 1956 г. Съветския съюз с въоръжена намеса във вътрешните работи на Унгария ликвидира въоръжения бунт на унгарския народ срещу комунизма за защита на демокрацията и правата на човека. През 1968 г. страните членки на Варшавския договор (без Румъния) изпращат войски в Чехословакия, за да спрат започналия демократичен процес и създаване на условия за демократично развитие на чехословашкото общество. По време на своето съществуване Варшавския договор и неговите обединени въоръжени сили се използват за поддържане на напрежението между Източна и Западна Европа. Прекратен е на 1 юли 1991 г.\r\n1956 г.\r\nВ периода 14 - 25 февруари се състои ХХ конгрес на КПСС, на който Никита Хрушчов развенчава култа към Сталин. На конгреса присъства и българска партийна делегация.\r\n1932 г.\r\nАдолф Хитлер получава немско гражданство (до този момент той е гражданин на Австрия).\r\n1928 г.\r\nВъв Вашингтон на лабораторията на Чарлз Дженкинс е издаден първият лиценз за телевизионно разпространение\r\n1870 г.\r\nХайрам Ревелс, от афроамерикански произход, става първият чернокож член на конгреса на САЩ\r\n1856 г.\r\nВ Париж започва работа международният конгрес, който трябва да изготви окончателния мирен договор между държавите, участвали в Кримската война. Кримската война (1853-1856 г.) е война между Русия и Османската империя, зад която застават някои от западноевропейските държави - Англия, Франция и Сардинското кралство. Причините за войната са породени от стремежа на двете воюващи групировки за надмощие в Близкия изток и Балканите. Повод за големия военен сблъсък става отказа на Османската империя да признае правото на Русия да покровителства многобройното християнско население, живеещо в европейските предели на империята. Насърчавана от западноевропейските си съюзници, Османската империя не само не приема искането на Русия, но на 4 октомври 1853 г. й обявява война. Военните действия между двете държави се водят на два фронта: Кавказки и Балкански. Първоначалните неуспехи на османската армия ускоряват намесата на западноевропейските държави във войната. Първи се намесват Англия и Франция, като изпращат свои флоти в Черно море. В отговор последва нахлуването на руски войски в дунавските княжества и окупирането на Силистра. Поради враждебното отношение на Австрия, обсадата на града бързо е вдигната и Русия изтегля войските си отвъд р. Дунав. Следва стоварване на англо-френски войски във Варна, за да бъдат отправени срещу главната руска крепост на Кримския полуостров - Севастопол. През септември 1854 г. градът е обсаден откъм морето. В продължение на 11 месеца неговите жители героично отблъскват многобройните атаки на интервентите и не им позволяват неговото завладяване. Спасяването на града довежда и до спасяването на руския черноморски флот. Военните действия между воюващите обаче не стихват. През януари 1855 г. във войната се намесва и Сардинското кралство. Изправена пред многократно превишаващия я противник, Русия е принудена да поиска примирие, а след това и мир. Мирният договор е подписан в началото на следващата 1856 г. Равносметката от войната е изтласкването на Русия от черноморския басейн и загубата на част от Бесарабия. Избухването на Кримската война (1853-1856 г.) се посреща с големи надежди от българския народ. В помощ на руската армия се отправят редица доброволчески отряди. Сформиран е доброволчески корпус от 4000 души. Много българи участват в героичната отбрана на Севастопол. Войната подтиква и националноосвободителното движение в самите български земи (Димитракиева буна – 1856 г., Дядо-Николово въстание – 1856 г.). Неуспехът на Русия във войната довежда до отслабване на нейното влияние на Балканите, което обаче тя съумява да преодолее в началото на 70-те години на XIX в., възползвайки се умело от обстановката, създадена след поражението на един от главните й противници - Франция, във войната й срещу Прусия през 1870 г.\r\n1848 г.\r\nПо време на Февруарската революция във Франция е провъзгласена Втората република. Повод за революцията става правителствената забрана на свикания на 22 февруари 1848 г. в Париж антиправителствен митинг. Хиляди парижани излизат на улиците и започват улични боеве с войската и полицията. На 22 февруари започват да се строят барикади и уличната борба обхваща целия град. Свиканите от правителството батальони на националната гвардия отказват да воюват с народа. На 23 февруари крал Луи Филип е принуден да приеме оставката на министър-председателя Гизо, но вълненията не спират. През нощта срещу 24 февруари в Париж има повече от 1 500 барикади, започва народно въстание, организирано от членове на тайните републикански дружества. Крал Луи Филип се отрича от престола и бяга в Англия. Февруарската революция създава условия за завземане на властта от буржоазията.\r\n1836 г.\r\nСемюъл Колт патентова револвера (45-ти калибър), чийто модел създава през 1835 г. Колт е американски оръжеен конструктор. Създава завод и компания за производство на стрелково оръжие. Първият револвер “Колт”, създаден през 1835 г., е усъвършенстван вариант на съществуващите дотогава барабанни оръжия и револвери. В него Семюъл Колт въвежда механизми за завъртане на барабана и фиксирането му в положение за изстрел. По-късно фирмата “Колт” разработва различни образци стрелково оръжие: през 1911 г. автоматичен пистолет, а през 1917 г. - револвер.\r\n1791 г.\r\nДжордж Вашингтон основава Националната банка на САЩ. Американската национална банка е създадена през 1791 г. във Филаделфия. Идеята за създаването й е на Александър Хамилтон, първи секретар на Националния резерв. Открити са нейни клонове в още осем града. Функциите й са свързани с отпечатване на американски банкноти, със създаване на паричен фонд за инвеститори, съхраняване фондовете на правителството и с осъществяване на търговски услуги. С основаването й възникват и възражения, че банката не е оторизирана от Конституцията за банка с национален статут, тъй като основните банкови дейности се осъществяват от банките в различните щати. Впоследствие по решение на Конгреса на Американската национална банка са декларирани по-широки права в сравнение с щатските и местни банки. Американската национална банка е наричана още и Първа банка на Америка. Първата американска национална банка просъществува до 1812 г. След войната през 1812 г. се създава Втората национална банка на Съединените щати със същите функции.\r\n1634 г.\r\nПо заповед на Фердинанд ІІ е убит генералисимус Албрехт фон Валенщайн. Албрехт фон Валенщайн (1583-1634 г.) е роден в калвинистко аристократическо семейство. По-късно приема католичеството. Сключва изгоден брак, закупува голяма част от конфискуваните имения на протестантската аристокрация и става най-големият земевладелец в Бохемия. През 1624 г. получава от Фердинанд II титлата херцог на Фридланд. Използвайки доходите от именията си, по време на Тридесетгодишната война организира огромна армия с която през 1626 г. разгромява войските на граф Мансфелд, с което ликвидира калвинистката съпротива в австрийските земи. През същата година граф Тили, командващ войските на Католическата лига нанася поражение на датските войски и заедно с Валенщайн изтласкват Кристиян IV обратно в Дания. Валенщайн покорява цяла северна Германия и през 1628 г. получава званието генералисимус и херцогството Мекленбург. След победата над Кристиян Датски, Валенщайн планира нови походи в германските земи и Италия, с които да засили властта на Фердинанд II. Но от нарасналата сила на австрийските Хабсбурги започват да недоволствуват както протестантските, така и католическите владетели в германските земи. На събрание на Райхстага в Регенсбург през 1630 г. германските владетели налагат оставката на Валенщайн. Започва Шведският период на Тридесетгодишната война (1630-1635 г.) - шведите завземат почти цяла Германия. Фердинанд II отново повиква Валенщайн на служба. Той бързо набира стохилядна армия, с която блокира действията на шведите. В решаващата битка при Лютцен през 1632 г. шведите постигат победа, но е убит шведския крал Густав II Адолф. Валенщайн успява да завземе Саксония и води успешни действия срещу шведите. Нарасналата военна сила на Валенщайн повишава и политическите му амбиции. Едновременно с това той дава да се разбере, че е привърженик на религиозната толерантност. Намеренията на Валенщайн събуждат отново недоверието на Фердинанд ІІ и през 1633 г. е принуден отново да подаде оставка. Обявен е извън законите и през 1634 г. става жертва на заговор.\r\n1204 г.\r\nПапа Инокентий III изпраща кардинал Лъв да короняса Калоян за крал, а архиепископ Василий да въздигне в сан Примас.На тази дата са родени:\r\n1943 г.\r\nРоден е Джордж Харисън (Harrison) - английски рокмузикант - китарист и певец, участник в квартета “Бийтълс”. Преди да постъпи в “Бийтълс”, свири в създадената от него аматьорска група “Ребълс”. За “Бийтълс” композира 22 песни. Интересът му към индийската музика и религия оказват влияние върху някои музикални търсения на “Бийтълс” след 1965 г. Учи ситар при Рави Шанкар в Индия (използван за пръв път в “Норвежка гора”, 1965 г.). Соловата си кариера започва през 1968 г., но първите му 2 албума нямат успех. През 1970 г. издава тройния албум “Всичко отминава” (продуцент Фил Спектър), от който е известният хит “Мой мили боже” (заради който по-късно е осъден да заплати 587 хиляди долара за несъзнателно плагиатство на мелодията). Участва в различни благотворителни концерти (концертът в помощ на Бангладеш през 1971 г.). През 1974 г. създава собствена фирма за грамофони плочи “Dark Horse”. С течение на годините творческата му активност намалява. През 1998 г. разбира, че е болен от рак на гърлото; ранен е от крадец в имението си в “Хенли” на река Темза (1999 г.); оперират го от рак на белия дроб (2001 г.). Джордж Харисън е почитател и приятел на певиците от българското фолклорно трио “Българка”, което през 1991 г. записва в студиото на “Бийтълс”. Удостоен е с рицарско звание (по изключение посмъртно) от кралица Елизабет II (2002 г.). Умира на 29 ноември 2001 г. в Лос Анджелис. Албуми: “Wonderful Music” (1968 г.), “Electronic Sounds” (1969 г.), “All Things Must Pass” (1970 г.), “Concert for Bangla Desh” (1972 г.), “Living in the Material World” (1973 г.), “Dark Horse” (1974 г.), “Extra Texture” (1975 г.), “33+1/3” (1976 г.), “The Best of G. Harrison” (1979 г.), “Somewhere in England” (1981 г.), “Gone Troppo” (1982 г.), “Cloud Nine” (1987 г.), “A Horse To Water” (2001 г., последен албум).\r\n1917 г.\r\nРоден е сър Антъни Бърджис (родeн Джон Уилсън) - английски писател, критик, сценарист, музиковед и композитор. Разностранен талант, свири на пиано, съчинява стихове, пише симфонии, прави опити и в оперния жанр, рисува. Негов кумир в словесното изкуство е Дж. Джойс. Най-известният му роман е \"Портокал с часовников механизъм\" (\"A Clockwork Orange\", 1964 г.). Преди него издава романи, но без особен успех. Творчеството му включва общо около 28 романа, между които \"Докторът е болен\" (1973 г.), \"Земни сили\" (1980 г.), \"Краят на световните новини\" (1982 г.), \"Всеки железен меч\" (1988 г.) и др., 14 сборника с есета и литературна критика, две детски книги, стихосбирка, много статии в периодичния печат, няколко кино- и телевизионни сценария. Автор е на английската версия на френската пиеса \"Сирано дьо Бержерак\", подготвя за американската телевизия сценариите на поредица филми за Христос, а в отделна книга излиза \"Човекът от Назарет\" (1988 г.). През 1987 г. издава автобиографичната книга \"Малкият Уилсън и големият Бог\". Умира на 25 ноември 1993 г.\r\n1873 г.\r\nРоден е Енрико Карузо (Caruso) – италиански певец, тенор. Като дете пее в църковен хор. Започва да учи пеене (от 1891 г.) при музикалния педагог Г. Верджине. Дебютира в Неаполския театър “Нуово” (1894 г.), след което пее в много италиански оперни театри (1894-1898 г.). Започва неговият триумфален успех (от 1898 г.) в много държави по света. Солист е в Миланската “Ла Скала” (1900-1901 г.), солист е на нюйоркския театър “Метрополитен опера” (1903-1920 г.). Един от най-известните певци в света. Има уникален глас с широк диапазон, красив тембър, рядка дълбочина и особена топлина. Притежава особен драматичен темперамент, сила и страст на пеенето, позволяващи му да изпълнява всякакви тенорови партии - от лирични до трагични: Херцога, Манрико, Радамес (“Риголето”, “Трубадур”, “Аида” от Верди), Неморино (“Любовен елексир” от Доницети), Фауст (“Мефистофел” от Бойто), Канио (“Палячи” от Леонкавало), Туриду (“Селска чест” на Маскани), Рудолф, Каварадоси, де Грийо (“Бохеми”, “Тоска”, “Манон Леско” от Пучини), Дон Хозе (“Кармен” от Бизе), Лионел (“Марта” от Фр. фон Флотов). С особено чувство и топлина изпълнява неаполитански песни. Умира на 2 август 1921 г. в Неапол\r\n1841 г.\r\nРоден е Пиер Огюст Реноар (Renoir) – френски живописец, график и скулптор, един от основоположниците на импресионизма. Баща е на Ж. Реноар. Учи в Школата за изящни изкуства в Париж (1862-1864 г.) и при Ш. Глейр, където се сближава с К. Моне, А. Сисле и Ф. Базил. Портретите и жанровите сцени, създадени от Реноар, се отличават с топла жизненост и тънка наблюдателност (\"Мулен дьо ла Галет\", 1876 г.; \"Гола жена\", 1876 г.; портрет на Жана Самари, 1877 г.; \"Девойка с ветрило\", 1881 г., и др.). Късните му творби са декоративно-условни. Жизнерадостното, дълбоко хуманистично творчество на Реноар оказва значително влияние върху развитието на реалистичното изкуство на ХХ в. Умира на 17 декември 1919 г. в Кан сюр Мер, край Ница.На тази дата умират:\r\n2014 г.\r\nУмира испанският китарист и композитор Пако де Лусия. Той е китарист и композитор от Испания, майстор на фламенко китарата. Истинското му име е Франсиско Санчес Гомес. Изпълнява композиции от различни жанрове: фламенко, джаз, фънк, класическа и етно музика, като понякога ги смесва. Носител е на наградата „Принцът на Астурия“ в областта на изкуството за 2004 г.\r\n1999 г.\r\nУмира Глен Теодор Сиборг - американски физик. Роден е на 19 април 1912 г. в Ишпеминг, Мичиган, САЩ. Завършва университета в Лос Анджелис (1934 г.). Получава степента доктор по философия в Калифорнийския университет (1937 г.). От 1945 г. е професор, а през 1958-1961 г. е президент на университета. От 1942 до 1946 г. работи в Металургичната лаборатория в Чикаго, занимава се с въпросите за промишлено получаване на плутоний. През 1954-1961 г. и от 1971 г. е втори директор на Радиационната лаборатория в Бъркли. През 1961-1971 г. е председател на Комисията по атомна енергетика на САЩ. Заедно с Е. Макмилън синтезира плутоний (1940-1941 г.); съвместно с колектив от учени открива химически елементи америций, кюрий (1944 г.), берклий (1949 г.), калифорний (1950 г.), айнщайний (1952 г.), фермий (1953 г.), менделевий (1955 г.). Взема участие в синтезирането на по-тежки елементи. Носител е на Нобелова награда за физика (1991 г., заедно с Е. Макмилън).\r\n1950 г.\r\nУмира Джордж Ричардс Майнот - американски патофизиолог и терапевт хематолог. Роден е на 2 декември 1885 г. в Бостън. Получава Нобелова награда за физиология и медицина за 1934 г. (съвместно с У. Мърфи и Х. Уипъл). Завършва Медицинското училище към Харвардския университет (1912 г.). Преподавател в Харвардския университет (професор от 1928 г.). Научните му трудове са посветени на изследвания в областта на патофизиологията и клиниката на анемичните състояния. Разработва метод за терапия на злокачествената анемия, която е стимул за изучаване на механизма на заболяването и води до откриването на “антипернициозния” витамин В12.\r\n1852 г.\r\nУмира Томас Мур - английски поет от ирландски произход. Роден е на 28 май 1779 г. в Дъблин. Син е на бакалин, учи в Дъблинския университет. Известни са поемите му “Лала Рук” (1817 г.) и “Ирландски мелодии” (1807-1834 г.), в които са разработени национално-патриотични мотиви. В сборника стихове “Песни на народите” (1818-1827 г.) е включен известният романс “Вечерен звън”. Издава сборник сатири “Басни за Свещения съюз” (1823 г.) против реакционната политика на европейските управници.\r\n1713 г.\r\nУмира Фридрих І – пруски крал (от 1701 г.); курфюрст на Бранденбург под името Фридрих III (1688-1701 г.). Роден е на 11 юли 1657 г. и е от династията Хохенцолерни. Получава кралската власт, като се задължава да осигури на императора на Свещената Римска империя войска за започващата война за испанското наследство.\r\n1528 г.\r\nВ Сент Етиен на клада е изгорен Патрик Хамилтън (1503-1528 г.). Той е първият протестант в Шотландия.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.02.25", "title": "Денят 25 февруари в световната история"}
{"url": "http://www.focus-news.net/news/2018/02/25/2492487/api-3-000-mashini-sa-v-gotovnost-za-poddarzhane-na-patishtata-vav-vrazka-s-ochakvanite-snegovalezhi-i-silen-vyatar.html", "text": "П 3 000 машини са в готовност за поддържане на пътищата във връзка с очакваните  снеговалежи и силен вятър. Това съобщиха от пресцентъра на Агенция \"Пътна инфраструктура\". Прогнозата на метеоролозите от БАН е за значително понижение на температурите от силния североизточен вятър, с което се увеличават предпоставките за заледявания. Възможни са виелици и снегонавявания. Шофьорите, на които им предстои пътуване, е необходимо да тръгват на път с автомобили подготвени за зимни условия, да карат със съобразена скорост и повишено внимание, спазвайки указанията на „Пътна полиция“. Блокирането на движението от автомобили, които не са с подходящи гуми, затруднява работата на снегопочистващата техника и възпрепятства пътуването на всички останали шофьори.\r\nОбластните пътни управления и снегопочистващите фирми работят на 24-часов режим и предприемат всички необходими действия за осигуряване проходимостта на републиканската мрежа при зимни условия. В готовност за поддържане на пътищата са около 3 000 машини. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, lima.api.bg, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2018.02.25", "title": "АПИ: 3 000 машини са в готовност за поддържане на пътищата във връзка с очакваните снеговалежи и силен вятър"}
{"url": "http://www.focus-news.net/news/2018/02/25/2492482/pleven-normalno-i-navreme-e-zapochnal-izborniyat-den-v-selo-brest.html", "text": "Нормално и навреме е започнал изборният ден в село Брест. Това съобщиха за Агенция \"Фокус\" от Общинската избирателна комисия (ОИК) - Гулянци.\r\nСъставът на четирите секции в селото е бил наличен и изборният ден е започнал в 7.00 часа. Към момента не са постъпвали сигнали за нарушения към Общинската избирателна комисия. \r\nДеница КИТАНОВА", "date": "2018.02.25", "title": "Плевен: Нормално и навреме е започнал изборният ден в село Брест"}
{"url": "http://www.focus-news.net/news/2018/02/25/2492489/abc-news-prezidentat-na-sasht-zayavi-che-vaprosat-za-vaorazhavaneto-na-uchitelite-zavisi-ot-otdelnite-shtati.html", "text": "Президентът на САЩ Доналд Тръмп заяви, че въоръжаването на учителите като мярка за възпиране на училищните стрелби зависи от властите на отделните щати на страната, предава  ABC News.\r\nПо-рано Тръмп заяви, че поставянето на „умеещи да боравят с оръжие“ учители и училищен персонал в класните стаи може да спре училищни стрелби, като тази в град Паркланд в щата Флорида, при която загинаха 17 души. Той заяви, че на педагозите, носещи оръжие трябва да се дават бонуси и също така призова минималната възраст за придобиване на пушки да се увеличи.\r\n„Въоръжените учители обичат учениците си. Трябва да имат годишно обучение за боравене с оръжие, както и годишни бонуси за тях. По този начин няма да има повече стрелби – голямо и доста евтино възпиране. Но всичко зависи от отделните щати“, заяви Тръмп.  \r\nВ момента организациите на полицейските служители и на учителите са против идеята, но няколко щата я обмислят.  Виктор Турмаков", "date": "2018.02.25", "title": "ABC News: Президентът на САЩ заяви, че въпросът за въоръжаването на учителите зависи от отделните щати"}
{"url": "http://www.focus-news.net/news/2018/02/25/2492491/sofiya-vavezhda-se-vremenna-organizatsiya-na-dvizhenieto-za-provezhdane-na-futbolna-sreshta-ot-parvenstvoto-na-parva-profesionalna-liga.html", "text": "Въвежда се временна организация на движението за провеждане на футболна среща от Първенството на първа професионална лига на Национален стадион „Васил Левски”. Това съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието,  както следва: \r\n- от 08.00 часа днес до 08.00 часа на 26 февруари 2018 г. при сектор „Г” на Националния стадион „Васил Левски”; \r\n- от 12.00 до 20.00 часа днес на моста пред Национален стадион „Васил Левски”. \r\nПри необходимост и по преценка на СДВР от 16.30 часа днес до приключване на футболната среща ще се забрани влизането на пътни превозни средства в двете посоки, с изключение на автобусите на масовия градски транспорт по: \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”; \r\n- бул. „Евлоги и Христо Георгиеви” между пл. „Орлов мост” и бул. „Черни връх”; \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2018.02.25", "title": "София: Въвежда се временна организация на движението за провеждане на футболна среща от Първенството на първа професионална лига"}
{"url": "http://www.focus-news.net/news/2018/02/25/2492481/interfaks-postoyanniyat-predstavitel-na-rusiya-v-oon-zayavi-che-rezolyutsiyata-na-saveta-za-sigurnost-otnosno-siriya-e-formalnost.html", "text": "Постоянният представител на Русия в ООН Василий Небензя заяви, че приемането на резолюцията на Съвета за сигурност на ООН за Сирия няма да доведе до незабавно примирие. Според него за него е необходимо враждуващите страни в страната да бъдат подтикнати, предава Интерфакс.\r\n„Примирието трябва да бъде постигнато на място между враждуващите страни. То не може да бъде постигнато в Съвета за сигурност на ООН при цялото уважение към тази институция“, заяви Небензя след заседанието на Съвета за сигурност.\r\n„Бихме искали това примирие да настъпи незабавно, но нека бъдем реалисти: би ни се желало да въвлечем страните в процеса и да ги подтикнем да изпълнят резолюцията“, допълни той. Виктор Турмаков", "date": "2018.02.25", "title": "Интерфакс: Постоянният представител на Русия в ООН заяви, че резолюцията на Съвета за сигурност относно Сирия е формалност“"}
{"url": "http://www.focus-news.net/news/2018/02/25/2492475/vtori-tur-na-kmetskite-izbori-se-provezhda-v-tri-naseleni-mesta-v-stranata.html", "text": "Втори тур на кметските избори се провежда в три населени места в страната. Балотаж ще се проведе в село Брест, община Гулянци, област Плевен, където един срещу друг на втория тур на кметските избори ще се изправят кандидатът на ГЕРБ Цецо Луканов и този на БСП – Мирослав Кръстев. На първия тур миналата седмица Луканов получи 49.16% от гласовете. За него гласуваха 528 души, а за Кръстев – 293 души (27.28%). Другият участник в изборната надпревара  - Михаил Георгиев от ПП ВМРО – Българско национално движение гласуваха 248 избиратели (23.09%). По данни на Общинската избирателна комисия на първи тур са гласували 1107 от общо 1838 избиратели. Изборният ден  приключи при 60% избирателна активност. Броят на действителните бюлетини е 1074. До изборите в селото се стигна, след като кметът Любомир Божинов подаде оставката си през септември миналата година поради лични причини.\r\nЛюбомир Младенов от ПП ГЕРБ и Борислав Борисов от ПП „Синьо Единство“ ще се борят на втори тур на кметските избори в село Градешница, община Криводол, област Враца.  На първия тур миналата седмица Младенов получи 42.7% от гласовете. За него гласуваха 120 души, а за Борисов – 60 души (21.35%). Другите участници в изборната надпревара получиха съответно: Цветана Божинова от БСП– 26 гласа (9.25%), Емил Петров от ПП ВМРО – Българско национално движение – 32 гласа (11.39%) и Ивайло Кирилов от ДПС  - 41 гласа (14.59%). По данни на Общинската избирателна комисия на първи тур са гласували 289 от общо 414 избиратели. Изборният ден приключи при близо 70% избирателна активност. Броят на действителните бюлетини е 279.\r\nБалотаж ще има и в село Средище, община Кайнарджа, област Силистра. Там на втори тур ще се явят кандидатът на ПП ГЕРБ Гошо Манов, за когото на първи тур гласуваха 243 души (49.80%) и Руждин Селимов от ПП ВМРО – Българско национално движение, който получи подкрепата на 204 души (41.8%). В първия тур участваха още кандидатът на ПП ВОЛЯ Бинназ Мехмедова и издигнатия от ДПС Дженгис Адем. За Мехмедова гласуваха 12 души (2.46%), а за Адем – 24 души (4.92%).  По данни на Общинската избирателна комисия на първия тур са гласували 505 от общо 1099 избиратели. Изборният ден приключи при 46% избирателна активност. Броят на действителните бюлетини е 483.", "date": "2018.02.25", "title": "Втори тур на кметските избори се провежда в три населени места в страната"}
{"url": "http://www.focus-news.net/news/2018/02/25/2492493/yambol-prodalzhava-maskaradniyat-festival-kukerlandiya-2018.html", "text": "Рекорден брой участници от общо 77 маскарадни групи ще дефилират в Ямбол по време на 19-то издание на Международния маскараден фестивал „Кукерландия – 2018“. Зрелищното събитие се провежда в рамките на четири последователни дни до 25 февруари. Кулминацията е двудневният Парад на маскираните, провеждан в събота и неделя.\r\nОбщо 20 са новите групи, които ще се представят за първи път в Ямбол. Сред тях са кукерската група от бургаското с. Бродилово и „Кукер без маска“ от Малко Търново, съставът от с. Айдемир, Силистренско, кукерите от с. Столетово, Пловдивско, сурвакарите от с. Джерман, Кюстендилска област, „Васильовските дервиши“ от с. Семчово, Пазарджишко, „Турийските кукери“ от едноименното Старозагорско село, сурвакарите от с. Косача, Пернишко и др. Присъствието на маскарадни групи буквално от всички краища на България отново превръща „Кукерландия“ в едно от най-зрелищните и мащабни фестивални събития в страната. Провокативен и всеки път различен заради въвежданите допълнителни атракции, ямболският фестивал печели любовта на участници и публика с всяка изминала година. Показателно е, че само в рамките на последните 5-6 години броят на маскарадните групи се е увеличил двойно, а празникът привлича хиляди гости от страната и чужбина.\r\nХІХ Международен маскараден фестивал „Кукерландия“ – Ямбол 2018 се провежда под патронажа на министъра на културата г-жа Николина Ангелкова и с медийното партньорство на Българската национална телевизия.\r\nПовече за фестивала на: www.yambol.bg, www.kukerlandia.com, www.tourism-yambol.com.", "date": "2018.02.25", "title": "Ямбол: Продължава маскарадният фестивал \"Кукерландия - 2018\""}
{"url": "http://www.focus-news.net/news/2018/02/25/2492494/po-povod-nedelya-pravoslavna-vav-vsichki-eparhii-na-balgarskata-pravoslavna-tsarkva-se-otsluzhva-praznichna-liturgiya.html", "text": "По повод Неделя Православна във всички епархии на Българската православна църква се отслужва празнична литургия , предаде репортер на Агенция \"Фокус\".  В митрополитския храм „Св. вмчца Марина”, град Пловдив, архиерейска света литургия ще оглави Негово високопреосвещенство Пловдивският митрополит Николай. Начало: 9.00 часа.\r\nОт 11.00 часа ще бъде отслужен молебен за Неделя Православна с изнасяне за поклонение на св. мощи и чудотворни икони с лития около храма.\r\nВ пазарджишкия катедрален храм \"Св. Богородица\" архиерейска света литургия ще оглави Негово преосвещенство Константийски епископ Яков - викарий на Пловдивския митрополит. Начало: 9.00 часа. \r\nНикола ПЕТКОВ", "date": "2018.02.25", "title": "По повод Неделя Православна във всички епархии на Българската православна църква се отслужва празнична литургия"}
{"url": "http://www.focus-news.net/news/2018/02/25/2492497/shumen-patishtata-v-oblastta-sa-mokri-i-prohodimi-pri-zimni-usloviya.html", "text": "Пътищата в Шумен и областта са проходими при зимни условия, съобщават дежурните в Областните пътни управления в Шумен, Търговище, Силистра и Разград, предаде репортер на Радио „Фокус“- Шумен. Пътните настилки в Шуменско са мокри. Няма временно затворени или ограничени участъци поради метеорологичните условия. Времето е облачно, температурата на въздуха е между минус 7 и минус 3 градуса. Върбишки проход остава затворен за всички видове пътни превозни средства. Мокри са пътищата в област Търговище. 28 машини работят по опесъчаване на настилките. Времето е облачно, без снеговалеж към момента, температурата на въздуха е минус 4 градуса. Снежната покривка е минимална- 1-2 см. При зимни условия се извършва движението на територията на област Силистра. Настилките са опесъчени и обработени. 20 машини работят на терен. Времето е облачно, без снеговалеж към момента. Предимно мокри са настилките в Разградско. Платната са почистени и обработени с инертни материали. Продължават да работят 25 машини.\r\nИвелина ИВАНОВА", "date": "2018.02.25", "title": "Шумен: Пътищата в областта са мокри и проходими при зимни условия"}
{"url": "http://www.focus-news.net/news/2018/02/25/2492496/denyat-25-fevruari-v-balgarskata-istoriya.html", "text": "На 25 февруари 1872 г. умира Паисий Пловдивски (светско име: Петър Зафиров) – висш духовник, по произход албанец. Роден е около 1810 г. в гр. Янина, Гърция. Ръкоположен е за гръцки митрополит в Пловдив през 1858 г., но 3 г. по-късно се отказва от Цариградската патриаршия и застава на страната на българите в борбата им за извоюване на църковна национална независимост, за което е заточен в Мала Азия до 1868 г. През 1877 година в Браила започва да се печата в. \"Хъш\" – политически вестник, за който се предполага, че е редактиран от Светослав Миларов (на снимката) като продължение на в. \"Хитър Петър\". През 1991 г. започва процесът срещу Тодор Живков и бившия член на Политбюро на Централния комитет на БКП Милко Балев. През 1992 г. Столичният общински съвет взема решение мавзолеят на Георги Димитров да се премахне от центъра на града. На 25 февруари са родени: Виктор Спиридонов Чучков - композитор, пианист, педагог; Боян Радев (Боян Радев Александров) –спортист, състезател по класическа борба, заслужил треньор. На тази дата умира Ангел Тодоров (А. Т. Тошков) – писател. \r\n2011 г.\r\nНародното събрание на Република България гласува Стратегия за национална сигурност на Република България. Гласуват 143 народни представители, от които „за” - 120, а 23-ма се въздържат.\r\n2010 г.\r\nПрезидентът на Република България присъжда Орден „Стара планина“ - първа степен на Ким Мьонг-джин извънреден и пълномощен посланик на Република Корея в Република България „за изключително големите му заслуги за развитието и укрепването на българо-корейските отношения и по повод окончателното му отпътуване от страната.“.\r\n2005 г. \r\nПрезидентът на Република България присъжда Орден „Стара планина“ - първа степен на Севда Севан извънреден и пълномощен посланик на Република Армения в Република България  „за изключително големите ѝ заслуги за развитието на българо-арменските отношения и във връзка с приключване на нейния мандат“.\r\n1992 г.\r\nСтоличният общински съвет взема решение мавзолеят на Георги Димитров да се премахне от центъра на града.\r\n1991 г.\r\nЗапочва процесът срещу Тодор Живков и бившия член на Политбюро на Централния комитет на БКП Милко Балев. Тодор Христов Живков е политически и държавен деец. Роден е на 7 септември 1911 г. в село (днес град) Правец, Софийска област. Първоначално учи в родното си село, след което продължава образованието си в Средното училище по графика в София и завършва гимназия като частен ученик. Член е на Българския комунистически младежки съюз от 1930 г., а на Българската комунистическа партия - от 1932 г. Като партиен функционер работи главно сред столичните печатарски работници. От 1942 г. е член на Софийския окръжен комитет на партията. От края на 1943 г. се включва активно в партизанското движение в родния си край. Взема дейно участие в политическата промяна на 9 септември 1944 г. в столицата. На VIII пленум на партията (1945 г.) е избран за кандидат-член на Централния комитет, а на V конгрес на БКП - за член на ЦК. През 1948-1949 г. е първи секретар на Градския комитет на БКП и председател на Столичния градски народен съвет, възглавява и Отечественофронтовската организация в София. От 1950 г. е кандидат-член на Политбюро на ЦК, а от 1951 г. и член на Политбюро на ЦК. На VI конгрес на БКП (1954 г.) е избран за първи секретар на ЦК на БКП, като от ноември 1962 г. до юни 1971 г. е и председател на Министерския съвет на Народна Република България. През юли 1971 г. заема поста председател на Държавния съвет. От 1981 г. е генерален секретар на ЦК на БКП. На 10 ноември 1989 г. е освободен от пленум на ЦК от заемания партиен пост, а малко по-късно Народното събрание го освобождава и от държавния пост. На 8 декември 1989 г. е изваден от състава на ЦК, а няколко дни след това е изключен и от БКП. За допуснати грешки и нарушения като държавен ръководител е подложен на съдебно преследване - известно време е арестуван, след което е поставен под домашен арест, на който режим остава до края на живота си. Малко преди да почине, е възстановено членството му в Българската социалистическа партия. Умира на 5 август 1998 г. Милко Калев Балев е български политик. Роден е на 14 август 1920 г. в гр. Троян. Член е на Работническия младежки съюз (РМС) от 1936 г., на БКП от 1942 г. Осъден е на смърт през 1943 г. и до 1944 г. е политически затворник. От 1950 г. е в апарата на ЦК на БКП: в отдел \"Пропаганда и агитация\", първи помощник на първия секретар, началник на кабинета на генералния секретар на ЦК (1954-1986 г.). Секретар е на ЦК от 1979 г. и е член на Политбюро (1982 г.). Председател е на Комисията по външнополитически въпроси; на Координационния съвет за задгранична пропаганда; на Комисията по външна политика. Депутат е в VI, VII, VIII и IХ Народно събрание на Народна Република България. Изключен е от БКП на 13 декември 1989 г., отнети са му всички почетни звания. Осъден е на 2 години затвор (през 1992 г.), присъдата е променена в условна. Предполага се, че ръководи пряко т. нар. \"възродителен процес\", начело на \"Група А”. Отговорен редактор е на 38-те тома със съчинения на Тодор Живков. Умира на 8 октомври 2002 г.\r\n1962 г.\r\nПровеждат се избори за 4-то НС, на които кандидатите на ОФ получават 99,90 % от гласовете.\r\n1949 г.\r\nВНС приема Закон за книгопечатането.\r\n1949 г.\r\nОт 25 февруари до 8 март се състои съдебен процес срещу 15 евангелистки пастори в България, обвинени в противодържавна дейност - предаване на чуждото разузнаване на сведения от военен, стопански и политически характер и получаване на субсидии от американската и британската легация. Подробни указания за организацията на процеса са разработени от Политбюро на ЦК на БКП в края на януари същата година. От 15-те обвиняеми 4-ма получават доживотни присъди, 4-ма - по 15 г. строг тъмничен затвор, останалите - различни срокове затвор.\r\n1947 г.\r\nВеликото Народно Събрание ратифицира мирния договор на страните от Антихитлеристката коалиция с България, подписан на 10 февруари същата година в Париж.\r\n1947 г.\r\nВъведен е държавен тютюнев монопол.\r\n1929 г.\r\nВ периода 25 - 29 февруари се състои Пиротска конференция между България и Югославия за обща охрана на границата и за статута на двувластническите имоти. През септември е проведена нова Пиротска конференция, а през декември заседанията приключват в София. \r\n1916 г.\r\nПо нареждане на ВМРО Туше Скачков застрелва в центъра на София Наум Тюфекчиев. Наум Тюфекчиев е роден през 1864 г. в Ресен, Македония. Той е търговец на оръжие и един от най-големите атентатори и професионален организатор на политически убийства. От 1891 г. до 1895 г. в България стават три политически убийства - на министъра на финансите Георги Белчев, съпруг на поетесата Мара Белчева, на посланика ни в Цариград д-р Георги Вълкович и на бившия министър-председател Стефан Стамболов. Наум Тюфекчиев стои и зад трите убийства.\r\n1905 г.\r\nРегистрира се Тютюнофабрикантско дружество \"Свети Никола\" - първи официален картел в страната, в който влизат 40 от общо 58 тютюневи фабрики.\r\n1896 г.\r\nРоден е българският авиоконструктор Цветан Лазаров, създател на български самолет „ЛАЗ”.\r\n1883 г.\r\nПод натиска на екзарх Йосиф I и по решение на правителството митрополит Мелетий Софийски е арестуван и заточен в Рилския манастир. По-късно му е разрешено да се установи в Кюстендил. Мелетий Софийски е висш духовник, книжовник, обществен деец, редовен член на Българското книжовно дружество (днес Българска академия на науките). Роден е през 1832 г. в Струмица. През 1851 г. става монах в Зографския манастир. Завършва Атинската духовна семинария, след което заминава за Санкт Петербург, където следва в Духовната академия. Завръща се в България и от 1872 г. до 1883 г. е софийски митрополит. През 1876 г. е преследван от турските власти, които го подозират, че укрива дейци от Ботевата чета. Поради това търси спасение в Българската екзархия в Цариград. След Освобождението отново поема Софийската епархия. Народен представител е в Учредителното събрание (1879 г.). Предоставя много ценни ръкописи и старопечатни книги на Народната библиотека в София (днес Народна библиотека \"Св. св. Кирил и Методий\"). По време на режима на пълномощията е интерниран в Рилския манастир (1883 г.). По-късно заболява тежко и заминава на лечение в Кайро, където умира през 1891 г.\r\n1881 г.\r\nУчреден е орден \"Свети Александър\" – за военни и граждански заслуги към държавата, за храброст и при лично благоволение на княза. За военни – с мечове по средата (при война) или над кръста (в мирно време) и без мечове – за цивилни. Има Голямо и Малко огърлие (от 1888 г.), Велик кръст (от 1908 г.) и шест степени (последните две - със или без корона) с форма на артилерийски кръст върху пурпурночервена лента. Великият кръст се носи на шарф с розета през дясно рамо, а I-ва степен е без розета; II-ра и III-та степен - на шия, а IV-та и VI-та степен - на триъгълна лента на гърди. Към него (до II-ра степен) се носи сребърна звезда на гърди. Учредяването му предизвиква дипломатически конфликт с Портата през 1883 г. и е прието като израз на стремежа за български държавен суверенитет. Голямото огърлие е запазено само за владетеля и престолонаследника, а Малкото - за чужди владетели, генерали, висши духовници (наградени са 25 души). С Великия кръст, I-ва и II-ра степен, се награждават министър-председатели, митрополити, генерали. Орденският празник е на 19 февруари. Орденът е отменен на 15 юни 1948 г. Към него е учреден медал \"За заслуга\" в две степени (златна и сребърна) само за офицери. Носи се на червена лента или на лентата на ордена \"За храброст\" при награждаване във военно време. До 1940 г. е даден на 69 души. Отменен е на 18 юли 1947 г.\r\n1877 г.\r\nВ Браила започва да се печата в. \"Хъш\" – политически вестник, за който се предполага, че е редактиран от Светослав Миларов (на снимката) като продължение на в. \"Хитър Петър\". Светослав Миларов (псевдоним на С. Николов Сапунов) е писател и обществен деец. Роден е на 24 април 1850 г. в Цариград. Следва право в Загреб. Участва в Руско-турската освободителна война (1877–1878 г.). След Освобождението живее в Пловдив и се включва в обществено-политическия и културния живот на Източна Румелия. Продължава активната си обществена дейност и след Съединението на Източна Румелия с Княжество България (1885 г.). Заради отрицателното му отношение към Регентството (1886–1887 г.) и първия стамболовистки режим емигрира вън от България. След завръщането си през 1889 г. е подложен на преследване и е интерниран. Обвинен е в съучастие в убийството на финансовия министър Христо Белчев (15 март 1891 г.), получава смъртна присъда и на 15 юли 1892 г. е обесен.\r\n1857 г.\r\nРоден генерал-майор Андрей Блъсков, през Сръбско-българската война командва 5-и пехотен полк.\r\n1853 г.\r\nПазарджишките първенци изготвят молба до руския консул в Одрин, в която настояват за оказване на помощ срещу своеволията на гръцкото духовенствоНа тази дата са родени:\r\n1946 г.\r\nРоден е Виктор Спиридонов Чучков - български композитор, пианист, педагог. Завършва Музикалната академия в София (1966 г.), специалност “Композиция” при професор В. Стоянов и “Пиано” при професор Лили Атанасова. Печели стипендия от консерваторията “Санта Чечилия”, Рим, Италия, която завършва през (1972 г.). Освен композиция и пиано, той специализира камерна музика при Г. Агости. През 1981 г. завършва академия “Киджана”, Сиена, Италия. След завръщането си в България преподава камерна музика в Музикалната академия. Активно концертира в периода 1990-1997 г. (над 500 концерта в България и чужбина като солист на симфоничен оркестър и солист пианист). Води майсторски класове в Бразилия, Холандия, Италия и др. Председател е на СБК; професор по камерна музика. Член на жури на много международни конкурси. Носител е на пет награди от международни конкурси за пиано; удостоен е с орден “Кирил и Методий”; избран за “Музикант на година 2000 от слушателите на “Алегро виваче” (БНР). Творчеството на Чучков включва почти всички жанрове: симфонична, камерна, филмова и детска музика. Творби: “Концерт за пиано и оркестър”, “Концерт за смях и оркестър”, “Носталгични вариации за кавал, пиано и оркестър”, “Европейска сюита”, “Соната за 10 инструмента”, клавирни пиеси, музика към филмите “Суламид”, “Скален кристал” и др.\r\n1942 г.\r\nРоден е Боян Радев (Боян Радев Александров) – български спортист, състезател по класическа борба, заслужил треньор (1975 г.). Олимпийски шампион в Токио (1964 г.) и Мексико (1968 г.). Световен шампион в Толедо, САЩ (1966 г.); световен вицешампион в Толедо (1962 г.) и в Букурещ (1967 г.) и европейски вицешампион във Вестерос, Швеция (1968 г.). Спортист № 1 на България (1964 г., 1967 г., 1968 г.). 40-годишен става служител в МВР. Обявен е за спортист на века на \"Левски\" (2001 г.). носител е на орден \"Стара планина\" (2002 г.). Собственик е на художествена галерия в София; колекционер е на художествени произведения и български икони, културтрегер и меценат.\r\n1902 г.\r\nРоден е Георги Гогов Константинов - български литературен историк и критик. Завършва славянска филологии в СУ (1926 г.). Редактор във в-к “Радикал” (1923-1934 г.), в-к “Съвременник” (1930-1932 г.), литературен редактор на в-к “Нови дни”. Сътрудничи на в-к “Заря”, сп. “Българска мисъл”, “Златорог” и “Отец Паисий”. Като литературен критик дебютира в сп. “Чернозем” през 1922 г. След 9 септември 1944 г. редактира културната страница на в-к “Радикал”, “Време” и сп. “Простори”, от 1954 до 1963 г. е редактор в изданието “Народна младеж”. Изследователските му интереси са съсредоточени върху проблемите на старата българската литература, възрожденската литература, развитието на реализма в белетристиката след Освобождението, българския символизъм, българо-руските литературни връзки. Някои съчинения: “Емануил Попдимитров” (1922 г.), “Лев Толстой и България” (1928 г.), “Българската литература след войната” (1933 г.), “Вук Караджич и Л. Каравелов” (1938 г., на български и сръбски език), “Душата на Македония” (1941 г.), “Творци на българската литература” (1941 г.), “Стара българска литература” (1942 г.), “Нова българска литература” (т. I, II, 1942 г., 1943 г.), “Очерци за българските писатели” (1968 г.), “Моето поколение в литературата. 1917-1967” (в 2 части, 1968 г., 1970 г.), “Емил Коларов” (1969 г.), “Николай Лилиев сред своите приятели” (1971 г.), “Книга за Г. Караславов” (1972 г., в съавт. с Ел. Константинова) и др. Умира на 24 март 1970 г. в София.\r\n1888 г.\r\nРоден е Йордан Антонов Бадев - български литературен историк и критик. Сътрудничи на сп. \"Златорог\". Инкриминиран като \"фашистки\" автор, убит след комунистическия преврат на 9 септември 1944 г. и след това е осъден на смърт от т. нар. Народен съд. Реабилитиран е от Върховния съд на България през 1996 г. Съчинения: \"Скици на живите\" (1934 г.), \"Животът и изкуството\" (1938 г.). Умира през 1944 г.\r\n1878 г.\r\nРоден е Панчо Василев Дорев - български историк османист. Роден е на 28 декември 1938 г. в София. Завършва гимназия в Битоля и право в Цариград (ок. 1903 г.). Работи като адвокат (1903 г.) и гимназиален учител (1904 г.) в Битоля. След Младотурската революция (1908 г.) е избран за депутат от Битоля в турския парламент. Мирски съветник в Българската екзархия (1909-1911 г.). Издава в-к \"Светлина\" (1912 г., Солун) - орган на българите в Османската империя. Легационен съветник в Цариград (1912-1914 г.) и Лондон (1921 г.). Генерален консул в Будапеща (1914-1916 г.) и Александрия (1922-1923 г.). Пълномощен министър в Прага (1932-1934 г.). Публикува \"Документи из турските държавни архиви. 1564-1909” в 2 т. (1940-1942 г., посмъртно). Автор на \"Външна политика и причини на нашите катастрофи\" (1924 г.) и др\r\n1859 г.\r\nРоден е Васил Иванов Кутинчев - български генерал от пехотата (1918 г.). Завършва Военното училище в София (1879 г.). В Сръбско-българската война (1885 г.) командва дружина и 5-ти пехотен Дунавски полк при Сливница, Драгоман и Пирот. През Балканската война (1913 г.) командва I-ва армия, която печели големи победи в Тракия и при Чаталджа; в Междусъюзническата война действа със същата армия при връх Св. Никола и Княжевац. Умира на 30 март 1941 г. в София.На тази дата умират:\r\n1993 г.\r\nУмира Ангел Тодоров (А. Т. Тошков) - български писател. Роден е на 20 октомври 1906 г. във Видин. Завършва право в СУ (1930 г.). Член на БКП от 1927 г. Редактор във в-к “РЛФ” (1929 г.). Отговорен редактор на сп. “Звезда” (под редакцията на Г. Бакалов). Специализира в Париж и Дижон (1930-1931 г.), където се запознава с А. Барбюс, П. Ваян-Кутюрие, П. Елюар и др. В България работи като адвокат и журналист. Участва в Отечествената война. Главен редактор (заедно с А. Гуляшки) на в-к “Литературен фронт” (1944 г.) и на в-к “Вечерни новини”. Заместник главен редактор на в-к “Отечествен фронт”, “Стършел”, на сп. “Септември”, главен редактор на сп. “Българо-съветска дружба”. Секретар на СБП (1947-1948 г., 1958-1962 г.). Председател на съюза на преводачите в България, почетен председател на СБП от 1979 г. Печата за пръв път през 1921 г. в сп. “Пчела”. Първата му книга е сборник с разкази - “Клуб и фабрика” (1932 г.). Стиховете му след 9 септември 1944 г. са в духа на соц. реализъм и носят духа на фалшив оптимизъм. Автор е на литературни изследвания и литературнокритически статии.\r\n1872 г.\r\nУмира Паисий Пловдивски (светско име: Петър Зафиров) – висш духовник, по произход албанец. Роден е около 1810 г. в гр. Янина, Гърция. Ръкоположен е за гръцки митрополит в Пловдив през 1858 г., но 3 г. по-късно се отказва от Цариградската патриаршия и застава на страната на българите в борбата им за извоюване на църковна национална независимост, за което е заточен в Мала Азия до 1868 г. След провъзгласяването на Българската екзархия (1870 г.) е включен във Временния екзархийски съвет, но скоро след това умира.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.02.25", "title": "Денят 25 февруари в българската история"}
{"url": "http://www.focus-news.net/news/2018/02/25/2492492/deutsche-welle-kitay-prizova-sasht-da-prekratyat-ednostrannite-deystviya-spryamo-severna-koreya.html", "text": "Китайското правителство разкритикува САЩ заради новите им санкции спрямо Северна Корея.   Същевременно МВнР на страната съобщи, че напълно прилага мерките, приети от ООН спрямо Пхенян, предава  Deutsche Welle.\r\n„Ако има някакво нарушение на резолюциите на Съвета за сигурност, то Китай ще се справи с тях според закона“, пише в официално заявление на министерството. От там посочиха, че Китай е силно против налагането от страна на САЩ на едностранни санкции, които са според американското законодателство, а не според международното право. Според Пекин така Вашингтон иска да наложи „дългоръки ограничения“ върху китайските компания.\r\n„Ние представихме резервите си пред САЩ, призовавайки ги незабавно да спрат това, за да не подкопаят двустранното сътрудничество в сферата“, пише в заявлението на министерството.  Виктор Турмаков", "date": "2018.02.25", "title": "Deutsche Welle: Китай призова САЩ да прекратят едностранните действия спрямо Северна Корея"}
{"url": "http://www.focus-news.net/news/2018/02/25/2492499/pazardzhik-zatvoren-za-tovarni-avtomobili-nad-12-tona-e-patyat-belovo-yundola.html", "text": "Спокойно е движението по главните пътища в област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки в равнинната част са преобладаващо сухи, по високите и усойни места на Родопите и Средногорието заснежени и заледени, но обработени и опесъчени. Сняг вали в планинската част на региона. Затворен за товарни МПС над 12 тона с ремаркета и полуремаркета  е пътят Белово-Юндола.  Въведено е ограничение и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.02.25", "title": "Пазарджик: Затворен за товарни автомобили над 12 тона е пътят Белово-Юндола"}
{"url": "http://www.focus-news.net/news/2018/02/25/2492500/veliko-tarnovo-mokri-na-mesta-zasnezheni-sa-patnite-nastilki-v-oblastta.html", "text": "Мокри, на места заснежени са пътните настилки в областта. Машини и техника на Областно пътно управление почистват, опесъчават и обработват пътищата срещу заледяване, съобщиха за Радио „Фокус“ – Велико Търново от Областното пътно управление. На много места в региона превалява слаб сняг. Времето навсякъде е облачно, без ограничена видимост и мъгла. Допълнително въведени ограничения и нови затворени пътни участъци няма. Трафикът в началото на почивния ден е спокоен. Отворен за движение е Прохода на Републиката. Там също вали сняг. Настилката е мокра, водачите карат с повишено внимание и съобразена скорост. От КАТ „Пъна полиция“ припомнят, че в региона има поставени две стационарни и пет мобилни камери, които следят за скоростта на движение. Стационарните са по път I-4 Севлиево- Велико Търново при км 116+650 м в ляво, до бензиностанцията в землището на село Момин сбор. В отсечката максималната скорост за движение в двете посоки е 60 км/ч. Втората камера също е по път I-4, но при км 133+490 м в дясно, до складовата база в землището на село Шереметя.\r\nЛуиза ТРАНЧЕВА", "date": "2018.02.25", "title": "Велико Търново: Мокри, на места заснежени са пътните настилки в областта"}
{"url": "http://www.focus-news.net/news/2018/02/25/2492498/politico-deputatat-obvinil-dzheremi-korbin-che-e-bil-chehoslovashki-shpionin-mu-se-izvini-publichno.html", "text": "Бен Брадли, депутатът от британската Консервативна партия, обвинил председателя на Лейбъристката партия Джереми Корбин, че е бил шпионин за  правителството на Чехословакия по време на Студената война, се извини публично, предава Politico.\r\nВ началото на седмицата Брадли заяви, че „Корбин е продавал британски тайни на комунистически шпиони“. Това последва твърдения по таблоидите, че Корбин е предавал информация на чехословашки шпионин. Лейбъристката партия отрича обвиненията.\r\n„Приемам, че предизвиках проблеми и че смутих Джереми Корбин със своите неистински обвинения, предполагайки, че е предал страната, сътрудничейки с чужди шпиони“, заяви Брадли.\r\nЛейбъристката партия приветства извинението на Брадли. Виктор Турмаков", "date": "2018.02.25", "title": "Politico: Депутатът, обвинил  Джереми Корбин, че е бил чехословашки шпионин, му се извини публично"}
{"url": "http://www.focus-news.net/news/2018/02/25/2492495/donald-tramp-loshite-hora-obozhavat-zonite-kadeto-orazhieto-e-zabraneno.html", "text": "Президентът на САЩ Доналд Тръмп изрази мнение, че зоните, в които оръжието е забранено, чисто и просто помагат на хората, които устройват масови стрелби, пише The Hill.\r\nПо време на телевизионно интервю Тръмп заяви, че „зоните, където оръжието е забранено, са като коридор за тренировъчна стрелба“ за масовите стрелци, като този, извършил миналата седмица нападение в училище в щата Флорида, при което загинаха 17 души. \r\n„Влизайки в училището, за тях то се превръща в коридор за тренировъчна стрелба. Те знаят, че в тях те ще могат да правят каквото си искат. Зоните, където оръжието е забранено са опасни. Лошите хора обичат подобни зони“, убеден е президентът на САЩ. Той допълни, че Николас Круз, извършил стрелбата във Флорида никога не би я извършил, ако е знаел, че въоръжен учител може да му отговори с изстрели. \r\n„Никога не би влязъл в сградата, ако знаеше, че към него ще полетят ответни куршуми“, допълни Тръмп. „Той е влязъл в сградата, преструвайки се, че е ученик. Ако е знаел, че хората ще се отбраняват, той никога нямаше да направи така“, убеден е той. Виктор Турмаков", "date": "2018.02.25", "title": "Доналд Тръмп: Лошите хора обожават зоните, където оръжието е забранено"}
{"url": "http://www.focus-news.net/news/2018/02/25/2492485/vratsa-bez-problemi-e-zapochnal-izborniyat-den-v-selo-gradeshtnitsa.html", "text": "Без проблеми е започнал изборният ден в село Градещница. Това съобщиха за Агенция \"Фокус\" от Общинската избирателна комисия (ОИК) - Криводол. Изборният ден е започнал навреме в 7.00 часа. Към момента няма постъпили сигнали за нарушения в Общинската избирателна комисия. \r\nДеница КИТАНОВА", "date": "2018.02.25", "title": "Враца: Без проблеми е започнал изборният ден в село Градещница"}
{"url": "http://www.focus-news.net/news/2018/02/25/2492502/gabrovo-snyag-vali-v-rayona-prohoda-shipka-nastilkata-se-obrabotva-i-opesachava.html", "text": "Сняг вали в района прохода Шипка, настилката се обработва и опесъчава. Това съобщи за Радио „Фокус” – Велико Търново дежурният в Областно пътно управление в Габрово. Въпреки това пътят е мокър и от ОПУ съветват водачите да карат с повишено внимание и съобразена скорост. В прохода все още има забрана за товарни автомобили над 12 тона. В останалата част от региона също има слаб снеговалеж. Времето навсякъде е облачно, без ограничена видимост и мъгли. Трафикът към този час не е натоварен. Допълнително въведени ограничения и нови затворени участъци няма. За изминалото денонощие не са регистрирани и тежки инциденти.  От Агенция „Пътна инфраструктура“ сигнализират за стеснен участък при мост над р. Крапец, по пътя между селата Кормянско и Малък Вършец. Районът е сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут  за МПС над 3,30 м е по път III-401 Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nЛуиза ТРАНЧЕВА", "date": "2018.02.25", "title": "Габрово: Сняг вали в района прохода Шипка, настилката се обработва и опесъчава"}
{"url": "http://www.focus-news.net/news/2018/02/25/2492486/anadolu-agency-turtsiya-prizova-kam-primirie-v-iztochva-guta.html", "text": "Прессекретарят на турското президентство Ибрахим Калън призова международната общност да предприеме мерки да се спре насилието в контролирания от сирийската опозиция анклав Източна Гута, предава  Anadolu Agency.\r\n„Режимът на сирийския президент Башар Асад подлага на клане хората в Източна Гута. Интензивните инициативи на нашия президент Реджеп Тайип Ердоган и свързаните агенции текат“, заяви Калън. „Целият свят трябва да каже единогласно: „Спрете клането“, допълни той.\r\nДом на около 400 хил. жители Източна Гута попада сред зоните за деескалация на насилието, на които Турция, Русия и Иран са гаранти.  Виктор Турмаков", "date": "2018.02.25", "title": "Anadolu Agency: Турция призова към примирие в Източва Гута"}
{"url": "http://www.focus-news.net/news/2018/02/25/2492503/patriarh-neofit-shte-oglavi-praznichna-liturgiya-v-patriarsheskata-katedrala-sv-aleksandar-nevski.html", "text": "По повод Първата неделя на Великия пост - Православна, Негово Светейшество Българският патриарх и Софийски митрополит Неофит ще оглави празнична света Литургия в Патриаршеската катедрала \"Св. Александър Невски\", предаде репортер на Агенция \"Фокус\". \r\nБогослужението ще започне в 9.30 часа. След св. Евхаристия ще бъде отслужен благодарствен молебен по повод 5 години от избора и интронизацията на  Светейшия Български патриарх. Никола ПЕТКОВ", "date": "2018.02.25", "title": "Патриарх Неофит ще оглави празнична литургия в патриаршеската катедрала \"Св. Александър Невски\""}
{"url": "http://www.focus-news.net/news/2018/02/25/2492506/pss-loshi-sa-usloviyata-za-turizam-vav-visokite-chasti-na-planinite.html", "text": "Лоши са условията за туризъм във високите части на планините. Това съобщиха за Агенция „Фокус“ от Планинската спасителна служба (ПСС) към Българския червен кръст (БЧК).  Времето там е мъгливо и има слаб снеговалеж. Планинските спасители препоръчват днес движението да бъде по зимните маркировки и туристите да се съобразяват с метеорологичната обстановка. Няма регистрирани инциденти в планината през изминалото денонощие.  Информация за обстановката в планините може да намерите на . Телефоните на ПСС са: 02/ 9632000 и 088 1470\r\nДеница КИТАНОВА", "date": "2018.02.25", "title": "ПСС: Лоши са условията за туризъм във високите части на планините"}
{"url": "http://www.focus-news.net/news/2018/02/25/2492507/sofiya-175-dushi-sa-noshtuvali-v-krizisnite-tsentrove-za-nastanyavane-na-bezdomni-v-stolitsata.html", "text": "Тази нощ 175 души, останали без дом, са настанени в Кризисните центрове на Столична община. Това съобщиха от пресцентъра на Общината. Нуждаещите се получават храна, подслон и дрехи. Центровете ще бъдат отворени и през деня.", "date": "2018.02.25", "title": "София: 175 души са нощували в Кризисните центрове за настаняване на бездомни в столицата"}
{"url": "http://www.focus-news.net/news/2018/02/25/2492504/abc-news-donald-tramp-zayavi-che-vaznameryava-da-provede-mashtaben-voenen-parad-po-sluchay-denya-na-veterana-v-sasht.html", "text": "Президентът на САЩ Доналд Тръмп заяви, че в момента „е хвърлил око“ върху Деня на ветерана, като потенциална дата за готвения от него военен парад, но допълни, че ще зареже идеята, ако парадът не може да се проведе „на разумна цена“ , предава  ABC News.\r\nПо-рано директорът на отдел „Бюджет“ на Белия дом Мик Мълвейни заяви, че цената на парада би излязла между 10 и 30 млн. долара. \r\nТръмп заяви по време на телевизионно интервю, че екипът му обсъжда Деня на ветерана през ноември като възможна дата за парад във Вашингтон, но допълни, че лично би предпочел Деня на независимостта на 4 юли. Той изрази мнение, че парадът ще „бъде нещо страхотно за духа на държавата“. \r\nИдеята дойде на Тръмп след като заедно с френския си колега Манюел Макрон гледа военното шествие по случай Деня на Бастилията.  Виктор Турмаков", "date": "2018.02.25", "title": "ABC News:  Доналд Тръмп заяви, че възнамерява да проведе мащабен военен парад по случай Деня на ветерана в САЩ"}
{"url": "http://www.focus-news.net/news/2018/02/25/2492508/donald-tramp-memorandumat-na-demokraticheskata-partiya-dokazva-che-fbr-i-ministerstvoto-na-pravosadieto-sa-deystvali-izvan-zakona.html", "text": "Президентът на САЩ Доналд Тръмп заяви, че издадения от демократите в комисията на Конгреса за разузнаването меморандум, доказва, че ФБР и Министерството на правосъдието са „извършвали ужасни и незаконни дела“, пише  The Hill.\r\n„Меморандумът на Демократите относно злоупотребите с правителственото следене е пълно политическо и правно разкритие. Той потвърждава, че ужасни и незаконни неща са правени“, заяви Тръмп от профила си в социалната мрежа „Туитър“. \r\nПо-рано демократите в комисията публикуваха меморандум, представящ тяхната версия за твърденията на Републиканската партия, която обвинява ФБР и Министерството на правосъдието, че са злоупотребявали с разузнавателни средства, за да наблюдават предизобраната кампания на Тръмп.  Виктор Турмаков", "date": "2018.02.25", "title": "Доналд Тръмп: Меморандумът на Демократическата партия доказва, че ФБР и Министерството на правосъдието са действали извън закона"}
{"url": "http://www.focus-news.net/news/2018/02/25/2492511/reuters-angela-merkel-shte-predostavi-ministerski-portfeyl-na-edin-ot-nay-golemite-si-krititsi-v-neynata-sobstvena-partiya.html", "text": "Германският канцлер Ангела Меркел ще издигне един от най-изтъкнатите си критици от собствената ѝ партия „Християндемократичен съюз“, Йенс Шпан на поста министър на здравеопазването в следващото си правителство, предава  Reuters, позовавайки се на местни медии.\r\nМеркел, която се надява да изгради нова „голяма коалиция“ със социалдемократите трябва да представи избора си за шестима министри от своята партия.  Поставяйки Шпан, който преди критикува остро заради нейната политика на отворени врати към мигрантите е знак, че Меркел се стреми да успокои критиците си, призоваващи за „свежа кръв“ в партията. \r\nСъщевременно според германските медии се смята, че Меркел ще постави своя съюзник Петер Алтмайер начело на министерството на икономиката. Урсула Фон дер Лайен ще запази поста си министър на отбраната. Юлия Клокнер то съюзната баварска партия Християнсоциален съюз ще заеме поста министър на земеделието.  Виктор Турмаков", "date": "2018.02.25", "title": "Reuters: Ангела Меркел ще предостави министерски портфейл на един от най-големите си критици в нейната собствена партия"}
{"url": "http://www.focus-news.net/news/2018/02/25/2492490/silistra-normalno-i-navreme-e-zapochnal-vtoriyat-tur-na-chastichnite-izbori-za-kmet-na-selo-sredishte.html", "text": "Нормално и навреме е започнал вторият тур на частичните избори за кмет на село Средище, община Кайнарджа. Това съобщи за Радио „Фокус“- Шумен Иван Антонов, председател на Общинска избирателна комисия (ОИК)- Кайнарджа. И двете секции на територията на селото са били в пълен състав и са  отворили в 7.00 часа. В ОИК- Кайнарджа не са постъпвали сигнали или жалби за нарушения в деня за размисъл, както и от началото на изборния ден. С право на глас в Средище са  1099 избиратели.\r\nИвелина ИВАНОВА", "date": "2018.02.25", "title": "Силистра:  Нормално и навреме е започнал вторият тур на частичните избори за кмет на село Средище"}
{"url": "http://www.focus-news.net/news/2018/02/25/2492505/veliko-tarnovo-s-praznichna-liturgiya-v-katedralniya-hram-rozhdestvo-bogorodichno-otbelyazvat-parvata-nedelya-ot-velikiya-post.html", "text": "Празнична литургия по повод Първата неделя от Великия пост ще бъде отслужена в катедралния храм „Рождество богородично“ във Велико Търново. Свещено богослужение ще бъде извършено и в останалите православни църкви от региона, предаде репортер на Радио „Фокус“ – Велико Търново. Днешният ден е известен още като „Тържество на Православието“. Според каноните на Българската православна църква той се свързва със спомена за победата на Вселенската църква над иконоборската ерес. Това е станало на 19 февруари 843 година (тогава денят е съвпаднал с първата неделя на Великия пост).\r\nЗа възстановяването на иконопочитанието бил свикан събор в Константинопол от императрица Теодора. На този събор били потвърдени определенията на всичките седем предишни Вселенски събори, догматът за иконопочитанието и били анатемосани иконоборците. Съборът определил в бъдеще на този ден да се извършва служба в памет на тържеството на Православието, което се прави и до наши дни.\r\nЛуиза ТРАНЧЕВА", "date": "2018.02.25", "title": "Велико Търново: С празнична литургия в катедралния храм „Рождество Богородично“ отбелязват Първата неделя от Великия пост"}
{"url": "http://www.focus-news.net/news/2018/02/25/2492512/veliko-tarnovo-gerb-svishtov-organizira-rabotilnichka-za-martenichki.html", "text": "За втора поредна година Младежи ГЕРБ и Жени ГЕРБ, с подкрепата на Общинското ръководство на партията в Свищов, организират работилничка за мартенички. Това съобщиха от пресцентъра на ПП ГЕРБ. Тя ще се състои от 10.30 до 14.00 часа в офиса на ГЕРБ – Свищов, на ул.”Ал.Константинов”№1 (срещу Военния клуб). Всички желаещи да споделят своите идеи и да се включат в изработването на мартеници са добре дошли. Освен, че ще осигурят необходимите материали, организаторите обещават вдъхновение, настроение и напътствия.", "date": "2018.02.25", "title": "Велико Търново: ГЕРБ – Свищов организира работилничка за мартенички"}
{"url": "http://www.focus-news.net/news/2018/02/25/2492513/predstoyashti-mezhdunarodni-sabitiya-za-25-fevruari-agentsiya-fokus.html", "text": "Церемонията по закриването на Зимните Олимпийски игри в Южна Корея. Очаква се пристигането на делегацията на Северна Корея.  Ангела Меркел ще обяви кои членове от нейния Християндемократически съюз ще бъдат включени в бъдещото правителство.  Жан-Клод Юнкер започва своята обиколка на Западните Балкани с посещение в Македония.  САЩ, Мексико и Канада започват нов кръг от преговори за Северноатлантическото търговско споразумение (NAFTA).", "date": "2018.02.25", "title": "Предстоящи международни събития за 25 февруари (Агенция „Фокус“)"}
{"url": "http://www.focus-news.net/news/2018/02/25/2492510/blagoevgrad-normalno-se-osashtestvyava-preminavaneto-na-motorni-prevozni-sredstva-prez-gkpp-ilinden.html", "text": "Нормално се осъществява преминаването на моторни превозни средства през ГКПП „Илинден“. Това съобщиха за Радио „Фокус“ – Пирин от \"Гранична полиция\". Нормално натоварен е трафикът и на ГКПП „Кулата“, както и на останалите пропусквателни пунктове на българо-гръцката граница.\r\nКристина МИТКОВА", "date": "2018.02.25", "title": "Благоевград: Нормално се осъществява преминаването на моторни превозни средства през ГКПП „Илинден“"}
{"url": "http://www.focus-news.net/news/2018/02/25/2492519/ministar-ekaterina-zaharieva-shte-uchastva-v-savet-vanshni-raboti-i-shte-sapredsedatelstva-saveta-za-satrudnichestvo-es-kazahstan.html", "text": "Вицепремиерът и министър на външните работи Екатерина Захариева ще вземе участие в Съвет „Външни работи“, който ще се проведе на 26 февруари в Брюксел. Това съобщиха от пресцентъра на Министерството на външните работи. Близкоизточният мирен процес, Република Молдова и Венецуела ще бъдат основните теми, поставени на вниманието на първите дипломати на 28-те. Министрите ще обсъдят приложението на Споразумението за асоцииране ЕС – Република Молдова и Дълбоката и всеобхватна зона за свободна търговия, ролята на страната в Източното партньорство и приноса й в областта на сигурността, основните предизвикателства пред провеждането на реформите в страната. Дебатът по Близкоизточния мирен процес ще се фокусира върху пътищата за запазване на перспективата за намиране на решение на конфликта на основата на две държави. Темата ще бъде продължена и в рамките на работния обяд с външните министри на шест арабски държави и генералния секретар на Лигата на арабските държави. Външните министри ще обсъдят още актуалната ситуация във Венецуела и предизвикателствата пред страната след провала на преговорите с опозицията в Санто Доминго. Преди началото на Съвета министър Захариева ще участва в работна закуска с министъра на външните работи и европейската интеграция на Република Молдова Тудор Уляновчи. Домакини на закуската са Франция и Румъния. На 26 февруари, след края на Съвет „Външни работи“ ще се проведе и заседание на Съвета за сътрудничество ЕС – Казахстан. Захариева ще ръководи делегацията на ЕС като външен министър на страната, която в момента председателства Съвета на Съюза. Форматът ще се съпредседателства от българския първи дипломат и външния министър на Казахстан Кайрат Абдрахманов. Съветът за сътрудничество ще направи преглед на временното прилагане на засиленото споразумение за партньорство и сътрудничество. Той ще разгледа развитието на политическата обстановка в Казахстан, ще обсъди икономическите и търговските отношения между ЕС и Казахстан и въпросите на регионалното сътрудничество и събитията в региона. Последният Съвет за сътрудничество ЕС-Казахстан беше проведен на 4 октомври 2016 г. Очаква се министър Захариева да направи изявление за медиите преди Съвет „Външни работи“ в Брюксел около 9 ч местно време (10 ч българско време). След приключването на Съвета за сътрудничество ЕС – Казахстан, министър Захариева ще даде съвместна пресконференция с външния министър на Казахстан Кайрат Абдрахманов, която се очаква да започне около 18.30 ч местно време (19.30 ч българско време).", "date": "2018.02.25", "title": "Министър Екатерина Захариева ще участва в Съвет „Външни работи“ и ще съпредседателства Съвета за сътрудничество ЕС-Казахстан"}
{"url": "http://www.focus-news.net/news/2018/02/25/2492518/ministar-nikolay-nankov-postavya-nachalo-na-diskusiya-za-novoto-rayonirane-na-stranata-na-26-fevruari.html", "text": "Министерството на регионалното развитие и благоустройството започва дискусия за новото райониране на страната. Началото й ще бъде поставено от министъра на регионалното развитие и благоустройството Николай Нанков на форум с участието на депутати, представители на държавната администрация и местната власт, бизнеса и научните среди. Това съобщиха от пресцентъра на министерството.\r\nВ момента България е разделена на шест районите от ниво 2 - Северозападен, Северен централен, Североизточен, Югозападен, Южен централен и Югоизточен.  Предложението на Междуведомствената работна група с участие на експерти от различни институции е да се направят промени, като за целта се предлагат 3 варианта – с 6, 5 и 4 района. Всеки от тях има своите плюсове и минуси, предимства и недостатъци, затова предложенията ще бъдат обект на широко обществено обсъждане през следващите месеци и едва когато се чуят всички мнения, всички позиции и аргументи, ще бъде взето решение. В края на 2018 г. ще бъде избран най-добрият модел за България.\r\nЦелта на промяната е да бъдат създадени силни и жизнени райони, които да са добре географски обособени и стабилни по отношение броя на населението. Промените трябва да създадат и по-добри условия за европейско финансиране в предстоящия програмен период.\r\nДискусионният форум ще се състои на 26 февруари, понеделник, 13 часа, „София Тех Парк“, бул. „Цариградско шосе“ №111, в  партера на сградата  „Лабораторен комплекс“.", "date": "2018.02.25", "title": "Министър Николай Нанков поставя начало на дискусия за новото райониране на страната на 26 февруари"}
{"url": "http://www.focus-news.net/news/2018/02/25/2492501/the-hill-demokraticheskata-partiya-na-sasht-smyata-che-dosieto-tramp-rusiya-nyama-rolya-v-tova-che-fbr-e-zapochnalo-razsledvaneto-na-ruskata-namesa-na-izborite.html", "text": "Демократическата партия на САЩ заяви, че досието, свързващо предизборната кампания президента Доналд Тръмп с Русия „не е играло роля“ в това, че ФБР е започнало разследване около руската намеса на изборите, пише  The Hill.\r\nВ свой меморандум за разследването, публикуван в отговор на този на управляващата Републиканска партия, демократите сочат, че ФБР не е имало информация за досието в началото на разследването си и е научило за него едва седем седмици след това. \r\n„Досието на Стийл не играе роля в началото на контраразузнавателното разследване на ФБР за руската намеса в кампанията на Тръмп“, пише в меморандума на Демократическата партия. „Фактически досието не достига ФБР повече от седем седмици след началото на разследването“, пише още там. \r\nМеморандумът на Демократическата партия, е отговор на този на Републиканската партия, в който се твърди, че ФБР и Министерството на правосъдието са превишили правомощията си при разследването на предизборната кампания на Тръмп, демонстрирайки предубеждения срещу него. Агенция „Фокус“ припомня: \r\n„Досието на Стийл“ е документ от 35 страници, в който се съобщава, че Русия е „култивирала, подкрепяла и подпомагала“ Тръмп най-малко пет години и е подхранвала предизборната му кампания с „ценни данни“ относно неговия опонент от Демократическата партия Хилари Клинтън.  Виктор Турмаков", "date": "2018.02.25", "title": "The Hill: Демократическата партия на САЩ смята, че досието “Тръмп-Русия“  няма роля в това, че ФБР е започнало разследването на руската намеса на изборите"}
{"url": "http://www.focus-news.net/news/2018/02/25/2492514/kyustendil-slab-snyag-vali-v-oblastta-normalno-se-osashtestvyava-preminavaneto-prez-gkpp-gyueshevo.html", "text": "Слаб сняг вали в област Кюстендил. Това съобщиха за Радио „Фокус“ – Кюстендил от Областно пътно управление – Кюстендил. Трафикът в участъците на автомагистрала „Струма“ и главен път Е-79 в областта е нормално натоварен. Без проблеми се извършва движението по пътя за ГКПП „Гюешево“. Преминаването през пункта се осъществява нормално. \r\nОграничено е движението по пътя Смоличано – Пелатиково от км 10+000 до км 14+000 поради пропадане на част от пътното платно при км 10+650, км 11+720, км 12+830 и км 13+360. Временната организация ще бъде в сила до 31 март.\r\nКристина МИТКОВА", "date": "2018.02.25", "title": "Кюстендил: Слаб сняг вали в областта, нормално се осъществява преминаването през ГКПП „Гюешево“"}
{"url": "http://www.focus-news.net/news/2018/02/25/2492516/ria-novosti-nikolas-maduro-shte-registrira-ofitsialno-kandidaturata-si-na-prezidentskite-izbori-vav-venetsuela.html", "text": "Президентът на Венецуела Николас Мадуро официално ще регистрира на 27 февруари своята кандидатура в Националния избирателен съвет за предстоящите в страната избори, предава РИА Новости.\r\n„Каним народа, да ни съпроводи на 27 февруари. Щще отидем заедно с президента си Мадуро до НИС  за неговата регистрация. Каракас ще излезе от себе си от любов  към нашата родина в подкрепа на президента“, заяви в ефир вицепредседателят на управляващата Единна социалистическа партия на Венецуела Дарио Вивас.\r\nМадуро бе издигнат от партията си в началото на февруари. Други кандидати освен него няма, след като опозицията се отказа да участва на изборите на 22 април.  Виктор Турмаков", "date": "2018.02.25", "title": "РИА Новости: Николас Мадуро ще регистрира официално кандидатурата си на президентските избори във Венецуела"}
{"url": "http://www.focus-news.net/news/2018/02/25/2492517/iliana-benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“, което ще се излъчи от 17.00 часа по „Канал 3”, под надслов: „Политиката, глупако!“. Това съобщиха от екипа на предаването.\r\nПредаването ще започне с коментар на водещата. Неин събеседник в днешното издание по темата „За енергията в политиката и за енергетиката и политиката“ ще бъде Делян Добрев, председател на Комисията по енергетика в 44 НС, ГЕРБ. „За труда и капитала“ отговаря Пламен Димитров, президент на КНСБ. „За БСП – в миналото, настоящето и бъдещето“ ще говори Калоян Паргов, член на ИБ на БСП и председател на БСП-София. Темата „За КТБ, ДПС и още нещо“ ще коментира Хамид Хамид, народен представител, ДПС. „За правосъдието и политиката“ отговаря Боян Магдалинчев, представляващ ВСС.\r\nПовторението  можете да гледате по Канал 3 и да слушате по К2 в неделя вечер  от 22.30 часа. Можете да пишете на benovskapita@gmail.com.", "date": "2018.02.25", "title": "Илиана Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2018/02/25/2492520/ria-novosti-desetki-dushi-sa-postradali-pri-pozhar-v-diskoteka-v-severna-italiya.html", "text": "17 души са настанени в болница с признаци за сериозно натравяне с дим при силен пожар, възникнал в една от дискотеките на град Дезанцано дел Гарда в северната част на Италия, предава РИА Новости.\r\nСпоред медиците състоянието на настанените в болницата не е критично и те са извън опасност за живота. Още 52 души, намиращи се по време на пожара в дискотеката са се обърнали самостоятелно към медицинските центрове.\r\nСпоред местните власти сигналът за пожара е постъпил в 2:00 през нощта (3:00 българско време). На място са пристигнали противопожарни екипи.  Виктор Турмаков", "date": "2018.02.25", "title": "РИА Новости: Десетки души са пострадали при пожар в дискотека в Северна Италия"}
{"url": "http://www.focus-news.net/news/2018/02/25/2492523/regnum-nachalnik-generalniyat-shtab-na-ukrainskata-armiya-zayavi-che-tya-e-gotova-na-voyna.html", "text": "Началник-генералният щаб на украинските въоръжени сили Виктор Муженко заяви, че те  са готови за широкомащабна война срещу Русия, предава  Regnum.\r\nНачалник-щабът заяви, че армията е готова за бойни действия срещу Русия. Той поясни, че украинското командване има планове за различни планове спрямо заплахите, които съществуват около Украйна.  То добави, че армията се превъоръжава и че до края на годината танковете „Оплот“ трябва да постъпят на въоръжение.\r\nПо-рано в страната влезе в сила закон „За реинтеграцията на Донбас“, съгласно който президентът на Украйна може да използва въоръжените сили на страната при „решението“ на конфликта в Донбас  без ограничение. Виктор Турмаков", "date": "2018.02.25", "title": "Regnum: Началник-генералният щаб на украинската армия заяви, че тя е готова на война"}
{"url": "http://www.focus-news.net/news/2018/02/25/2492509/silistra-255-e-izbiratelnata-aktivnost-vav-vtoriya-tur-na-chastichnite-izbori-za-kmet-na-s-sredishte-kam-900-chasa.html", "text": "2,55% е избирателната активност във втория тур на частичните кметски избори в с. Средище, община Кайнарджа, към 9.00 часа. Това съобщи за Радио \"Фокус\"-Шумен. Иван Антонов, председател на Общинска избирателна комисия-Кайнарджа. В двете секции в населеното място са гласували общо 28 от имащите право на вот 1099 души. Изборният ден протича спокойно.\r\nИвелина ИВАНОВА", "date": "2018.02.25", "title": "Силистра: 2,55% е избирателната активност във втория тур на частичните избори за кмет на с. Средище към 9.00 часа"}
{"url": "http://www.focus-news.net/news/2018/02/25/2492521/blagoevgrad-slab-snyag-vali-na-prohoda-predela-i-v-rayona-na-s-popovi-livadi-no-nyama-obrazuvala-se-snezhna-pokrivka.html", "text": "Слаб сняг вали на прохода Предела и в района на с. Попови ливади, но няма образувала се снежна покривка. Това каза за Радио „Фокус“ – Пирин дежурният служител в Областно пътно управление – Благоевград. Нормално натоварен е трафикът по  автомагистрала „Струма“ и главен път Е-79 в частта им в Благоевградска област. В региона няма затворени пътища. През нощта не са регистрирани тежки пътни инциденти. Проход Предела е отворен за преминаване на всички видове моторни превозни средства. Към момента никъде в областта не се извършват ремонти дейности. \r\nПовишена опасност от падащи камъни има в района на Кресненското дефиле и по второкласен път 19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти. Движението в района на село Чучулигово от км 437+974 до км 438+264 в посока София трябва да се осъществява с повишено внимание и при спазване на ограничението на скоростта до 70 км/ч. Причината е, че се изгражда забавителен шлюз и вход към локално платно на търговски комплекс до 11 март.\r\nСлаб сняг вали и в град Благоевград, но пътните настилки към момента са сухи. Спокоен е трафикът в централна градска част, по-интензивно е движението на вход-изход от града при квартал „Струмско“. В сутрешните часове на деня без проблеми се извършва трафикът на кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Нормално натоварено е и движението през кръговото кръстовище на бул. „Св. св. Кирил и Методий“ при Трето основно училище „Димитър Талев“. Всички светофарни уредби в града са изправни. Автобусите се движат по разписание.\r\nКристина МИТКОВА", "date": "2018.02.25", "title": "Благоевград: Слаб сняг вали на прохода Предела и в района на с. Попови ливади, но няма образувала се снежна покривка"}
{"url": "http://www.focus-news.net/news/2018/02/25/2492526/yambol-zrelishtnite-defileta-na-kukerlandiya-2018-prodalzhavat.html", "text": "Над 3000 маскирани превзеха Ямбол в съботния и неделния ден по време на кулминацията на ХІХ Международен маскараден фестивал „Кукерландия – 2018“. Пищните дефилета на кукери, сурвакари, бабугери и дервиши продължават и днес в Градския парк на Ямбол, превърнат в Кукерград - с изобилие от атракции, скари и базари. Това съобщиха от пресцентъра на Община Ямбол.\r\nВчера в Парада на маскираните се представиха общо 42 групи от цяла България, както и чуждестранните гости от Румъния, Гърция, Молдова, Турция и участниците от Институт „Конфуций“ към Великотърновския университет. Днес оглушителното  кукерското шоу продължава с представянето на още над 30 групи от всички краища на страната. Късно вечерта ще станат ясни и тазгодишните победители, за което има грижата 8-членното жури, председателствано от проф. Георг Краев.\r\nОсвен зрелищното дефиле, демонстрирало невъобразимо богатата палитра от маскарадни традиции от цялата страна, съботният ден поднесе на гостите на фестивала колоритния концерт на чуждестранните участници и празникът, посветен на Сирни Заговезни - с прескачане на огън и мятане на огнени стрели, хамкане с халва, гигантска баница и кръшни хора до късно вечерта.\r\nВ 2018 г. „Кукерландия“ е по-мащабна и по-пищна от всякога, а настроението прелива във всички точки на фестивала. Допълнението тази година е и новата, трета сцена на пл. „Освобождение“ с кулинарните изложби и работилници около нея. Освен рекорден брой групи, събитието събра в четирите си дни многобройни изложби, концерти, атракции, карнавални шествия, артистични инсталации и ателиета. Емблематичният за Ямбол Безистен приюти уникална изложба от автентични кукерски маски и облекла, характерни за този край, а фотодокументална експозиция връща назад към бита и колорита в празниците на хората от града и региона. Официалното откриване бе в петък с най-новия спектакъл на ансамбъл „Чинари“ – „Мистичен ритъм“, който бе показан за първи път на външна сцена след премиерата му в НДК в края на милата година. \r\nЗвънкият празник, наречен „Кукерландия – Ямбол 2018“ продължава с пълна сила и днес и очаква своите гости в Кукерград. Деветнадесетото издание на фестивала се провежда под патронажа на министъра на туризма Николина Ангелкова и с медийното партньорство на Българската национална телевизия.", "date": "2018.02.25", "title": "Ямбол: Зрелищните дефилета на „Кукерландия – 2018“ продължават"}
{"url": "http://www.focus-news.net/news/2018/02/25/2492528/politico-britanskiyat-deputat-koyto-stava-nay-chesto-obekt-na-podigravki-v-internet-zayavi-che-tryabva-da-se-slozhi-kray-na-anonimnostta-v-mrezhata.html", "text": "Даян Абът, която е известна , че е най-желаната жертва на подигравки в интернет сред британските депутати, заяви, че социалните мрежи трябва да знаят реалната самоличност на потребителите си, за да може полицията да проследява хората, проповядващи расова омраза и насилие, предава  Politico.\r\n„Ефективен начин да се борят интернет-троловете е да се накарат социалните медии да събира реалната  самоличност на хората“, смята Абът. „Хората тогава ще си помислят, преди да публикуват колентари“, допълни тя и уточни, че идеята е лично нейна, а не на нейната Лейбъристка партия. \r\n„Вече не влизам в „Туитър“, както преди, заради злоупотребите в него“, допълни тя. Според нея в момента „не можем да проследим хората, не можем да ги открием“.  Виктор Турмаков", "date": "2018.02.25", "title": "Politico: Британският депутат, който става най-често обект на подигравки в интернет заяви, че трябва да се сложи край на анонимността в мрежата"}
{"url": "http://www.focus-news.net/news/2018/02/25/2492525/iliana-benovska-g-n-prezident-radev-g-zho-ninova-na-zakriti-vrata-krieyki-se-ot-neudobni-za-vas-vaprosi-li-shte-se-pachite-v-politikata.html", "text": "Г-н президент Радев, г-жо Нинова, на „закрити врата“, криейки се от неудобни за Вас въпроси ли ще се пъчите в политиката? Това коментира журналистът Илиана Беновска, водещ на предаването „Беновска пита” по Канал 3 и К2, съобщиха от екипа на предаването. Държавата ври и кипи по казуса ЧЕЗ, а наследникът на „обединителя на  нацията“ Плевнелиев  Радев- също „обединител на  нацията“- разхожда – също както Плевнелиев с неговата Деси - своята Деси в нейния роден град Бургас…\r\nДържавата ври и кипи по казуса ЧЕЗ, а никой не пита за друга продажба –„удрящата с ток“ сутрин и вечер  милиони българи Нова ТВ  се продава на лице на име Петр Келнер. Бил милиардер пишат този Келнер, но Келнер е също толкова непознат на България както и купувачката на ЧЕЗ Гинка Върбакова.\r\nДържавата ври и кипи по казуса ЧЕЗ ,а лидерката на БСП , ездачката Корнелия Нинова, пък, вместо да галопира с черната си кобила на Тодоров ден, заключи от медиите НС на БСП и не чухме отговора на въпроса „ Нинова превръща ли БСП в партия за лична употреба и накъде я води?“ Не чухме отговора и на друг въпрос:“ Щом Корнелия може на 28 години да приватизира „Техноимпекс“, защо Гинка да не може да купи ЧЕЗ?“…\r\nКакво ли завоалират Радев и Нинова? Не отговориха, например, на думите на заместник -председателя на  ГЕРБ Цветанов, който заяви : „Президентът Радев и БСП са проектирани през 2016 г., за да не сме част от Европа и партньори на САЩ“. Радев не отговори и на въпросите на „Радио К2“, за това отново питам: \r\nГ-н президент, коя беше причината за уволнение на Елена Йончева бързешком, две седмици след нейното назначение за Ваш медиен секретар, в края на януари 2017 г.? Свързано ли е това уволнение с категоричното несъгласие на Брюксел  Йончева да има достъп до чувствителна информация  заради факта   , че бащата на Йончева е бил резидент на ПГУ-ДС в Брюксел в периода 1967-72 г. и е работил по мероприятия на комунистическото външнополитическо разузнаване срещу НАТО и ЕИО?.\r\nГ-н президент, заради какви заслуги Вие наградихте полк. Христо Христов,  бащата на Вашия началник- кабинет Иво Христов, със сувенирен нож „АК-47\"? Знаете ли ,че бащата на Вашия началник- кабинет Иво Христов също е бил резидент на комунистическото военно разузнаване РУМНО, пак в Брюксел, в периода 1984-88 г. и отново е работил срещу НАТО? И защо въпросният Иво Христов няма разрешен достъп до класифицирана информация и въпреки това е Ваша „дясна ръка“?\r\nРадев трябва да отговори и на въпроса защо наложи вето върху закона против вторичното разграбване на КТБ?\r\nЗа разлика от Радев и Нинова, които избягват отговорите на неудобните за тях въпроси,  Бойко Борисов даде своеобразен отговор на напрежението около продажбата на ЧЕЗ. Справедливо или не , Борисов взе главата на Теменужка Петкова, министър на енергетиката.  Борисов ,освен това, възложи на ДАНС и НАП да направят пълна проверка на сделката по продажбата на електроразпределителното дружество ЧЕЗ, както и на дружеството купувач - \"Инерком България\". Премиерът поиска и в разследването да се включат КЕВР и КФН.  \r\nГ-н президент Радев, г-жо Нинова, на „закрити врата“,криейки се от важните , но неудобни за Вас въпроси ли ще се пъчите в политиката?\r\nАз съм Беновска. И питам.", "date": "2018.02.25", "title": "Илиана Беновска: Г-н президент Радев, г-жо Нинова, на „закрити врата“, криейки се от неудобни за Вас въпроси ли ще се пъчите в политиката"}
{"url": "http://www.focus-news.net/news/2018/02/25/2492522/konstantin-prodanov-abv-nelepo-e-da-se-obyavyava-proektat-aets-belene-za-neizgoden-samo-zashtoto-e-svarzan-s-edna-darzhava.html", "text": "Нелепо е да се обявява  проектът АЕЦ „Белене\" за неизгоден само защото е свързан с една държава. Това каза председателят на АБВ Константин Проданов по време на дискусия на тема: “АЕЦ “Белене“ – ключ към сигурността и развитието на България“, предаде репортер на Агенция \"Фокус\".   \"Има поне 3 развлични инвеститорски консорциума, както източни, така и западни, които са заявили интерес за участие в проекта АЕЦ „Белене“. Очевидно те нямаше да изразят интерес, ако проектът не беше икономически неизгоден“, коментира Проданов.\r\n\"Дали проектът е икономически изгоден. За мен това е много интересен въпрос, като се има предвид, че не съм запознат, да има губеща ядрена централа по света. Основателно ли е внушението, което се прави от много хора, че ако проектът бъде реализиран с руско участие, той не може да бъде печеливш“, заяви Проданов.  Лидерът на АБВ заяви, че в момента има в процес на изграждане 19 ядрени реактора от руска страна. Той попита във всички тези държави тези проекти са неизгодни или по-скоро става дума за правилен подход към проекта, правилно структуриране и достатъчно високо политическо ниво, гръбнак за отстояване на национални интереси. Според него е важен въпросът дали може да се говори за изграждането на 7-ми блок на АЕЦ „Козлодуй“ като алтернатива на АЕЦ „Белене“. Той обърна внимание, че се е говорело, че оборудването на АЕЦ „Белене“ може да бъде препродадено. Проданов попита експертите дали това е възможно и можем ли да си позволим да захвърлим инвестираното досега.\r\nДеница КИТАНОВА", "date": "2018.02.25", "title": "Константин Проданов, АБВ: Нелепо е да се обявява проектът АЕЦ „Белене\" за неизгоден само защото е свързан с една държава"}
{"url": "http://www.focus-news.net/news/2018/02/25/2492530/api-shofyorite-da-se-dvizhat-s-povisheno-vnimanie-pri-km-2-ot-avtomagistrala-maritsa-nadleza-na-avtomagistrala-trakiya-v-posoka-sofiya-poradi-remont-na-mantinela.html", "text": "Шофьорите да се движат с повишено внимание при км 2 от автомагистрала \"Марица\" - надлеза на автомагистрала \"Тракия\" в посока София. До 17.30 ч. ще се извършва ремонт на мантинела. Това съобщиха от пресцентъра на Агенция \"Пътна инфраструктура\" (АПИ).", "date": "2018.02.25", "title": "АПИ: Шофьорите да се движат с повишено внимание при км 2 от автомагистрала \"Марица\" - надлеза на автомагистрала \"Тракия\" в посока София, поради ремонт на мантинела"}
{"url": "http://www.focus-news.net/news/2018/02/25/2492532/xinhua-kitay-predlaga-premahvaneto-na-praviloto-che-prezidentat-na-stranata-ne-mozhe-da-sluzhi-poveche-ot-dva-mandata.html", "text": "ЦК на Китайската комунистическа партия предложи премахването на ограничението върху президента и вицепрезидента на  страната, според което те не могат да служат повече от два мандата, предава  Xinhua.\r\nЦентралният комитет предлага премахването на члена от конституцията според който президентът на страната „не може да служи повече от два последователни мандата“. \r\nЦК също предлага да се въплътят „мислите за социализма с китайски характеристики на Си Дзинпин за новата ера“ в конституцията.  Виктор Турмаков", "date": "2018.02.25", "title": "Xinhua: Китай предлага премахването на правилото, че президентът на страната не може да служи повече от два мандата"}
{"url": "http://www.focus-news.net/news/2018/02/25/2492531/uchenitsi-ot-pirdop-knezha-pleven-kyustendil-dupnitsa-i-sofiya-dostignaha-treti-krag-na-sastezanieto-stani-stipendiant-na-chez-finalniyat-krag-shte-se-provede-v-sofiya-v-kraya-na-mart.html", "text": "Ученици от 12-ти клас от 6 професионални гимназии в Западна България продължават в трети кръг на състезанието „Стани стипендиант на ЧЕЗ“. Това съобщиха от пресцентъра на ЧЕЗ България. Най-висок резултат във втори кръг, който се проведе на 16 февруари, показаха възпитаниците на Професионалната гимназия по механаноелектротехника от град Пирдоп, следвани от учениците от Професионалната гимназия по механоелектротехника „Христо Смирненски“ от град Кнежа, Професионалната гимназия по транспорт  „Проф. Цветан Лазаров“ от град Плевен, Професионалната техническа гимназия \"Джон Атанасов\" в Кюстендил, Професионалната гимназия \"Акад. Сергей  П.  Корольов\" от Дупница и възпитаниците на Професионалната гимназия по  механоелектротехника „Н. Й. Вапцаров“ от град София. Във втория кръг на състезанието премериха сили общо ученици от 14 гимназии на лицензионната територия на ЧЕЗ. Резултати са публикувани на сайта www.stipendiant.com.\r\nФиналният кръг на състезанието „Стани стипендиант на ЧЕЗ“ ще се проведе края на март в Техническия учебен център на „ЧЕЗ Разпределение България“ АД. Класираните на първите три места отбора ще бъдат стипендианти на ЧЕЗ за 2018 г. Освен стипендията, те ще получат и възможност  да кандидатстват с оценката от конкурса в Техническия университет в София, Колежа по енергетика и електроника, Минно-геоложкия университет „Св. Иван Рилски“ и Висшето транспортно училище „Тодор Каблешков“. \r\nВ рамките на инициативата, която се провежда за шеста поредна година, ЧЕЗ предоставя стипендии на талантливи ученици от 12 клас от технически  гимназии на територията на Западна България. Състезанието е част от Графика на националните състезания по професии през учебната 2017–2018 г. на Министерството на образованието и науката.\r\nДопълнителна информация за състезанието може да бъде намерена на сайта www.stipendiant.com.", "date": "2018.02.25", "title": "Ученици от Пирдоп, Кнежа, Плевен, Кюстендил, Дупница и София достигнаха трети кръг на състезанието „Стани стипендиант на ЧЕЗ“, финалният кръг ще се проведе в София в края на март"}
{"url": "http://www.focus-news.net/news/2018/02/25/2492515/kmetat-na-sofiya-yordanka-fandakova-chez-e-strategichesko-druzhestvo-i-e-vazhno-da-ima-garantsiya-za-kachestvena-usluga-na-horata.html", "text": "ЧЕЗ е стратегическо дружество и е важно да има гаранция за качествена услуга на хората. Това каза кметът на Столична община Йорданка Фандъкова в предаването „Тази неделя“ по бТВ. Тя поясни, че Столична община няма нищо общо със сделката. „За двумилионна София е изключително важно да имаме гаранция, че ще има качествена услуга за хората“, коментира Фандъкова. По думите й това е един от начините за алтернативно и по-чисто отопление. „Винаги призоваваме хората, когато има превишение на нивата на фини прахови частици да използват електричество, а не дърва и въглища“, поясни кметът. По думите й ЧЕЗ е стратегическо дружество. „Надявам се, че ще бъде направено всичко необходимо, за да се гарантира, че то ще бъде в професионални ръце и ще може да се управлява така, че да не подлага на риск никого и по никакво време електроснадбдяването на София“, коментира Фандъкова. \r\nНа въпрос дали по отношение на мръсния въздух София е един малък Пекин, Фандъкова заяви: „Много сме далече от това. По-скоро страховете са ни големи. Трябва всички заедно да разберем, че за да можем да се справим с това предизвикателство, трябва да положим усилия и да променим част от навиците си, начина си на живот“, каза Фандъкова. Тя обърна внимание, че Столична община работи през последните години доста сериозно за чистотата на въздуха.", "date": "2018.02.25", "title": "Кметът на София Йорданка Фандъкова: ЧЕЗ е стратегическо дружество и е важно да има гаранция за качествена услуга на хората"}
{"url": "http://www.focus-news.net/news/2018/02/25/2492533/blagoevgrad-silen-snyag-vali-v-grada-patnite-nastilki-sa-mokri-i-hlazgavi.html", "text": "Силен сняг вали в Благоевград, предаде репортер на Радио „Фокус“ – Пирин. Към момента пътните настилки са мокри и хлъзгави. Все още няма образувала се снежна покрива, дори в тревните площи.„Фокус“ призовава водачите на моторни превозни средства да карат внимателно.\r\nЛивия НИНОВА", "date": "2018.02.25", "title": "Благоевград: Силен сняг вали в града, пътните настилки са мокри и хлъзгави"}
{"url": "http://www.focus-news.net/news/2018/02/25/2492534/pazardzhik-obrazuvano-e-dosadebno-proizvodstvo-po-sluchaya-sas-zadarzhaniya-vaorazhen-mazh-vav-velingrad.html", "text": "Служители на Районно управление на МВР – Велинград задържаха агресивен мъж с незаконно оръжие. В дома на 50-годишния мъж са открити бойна кабина, ловна гладкоцевна пушка и пневматична пушка с оптически прицел, преработена за стрелба с бойни патрони. По случая е образувано досъдебно производство. Това съобщиха от пресцентъра на МВР.  \r\nВчера в полицията бил получен сигнал от жителка на курорта. Притеснена жената съобщила, че брат й, с когото са в конфликт, е дошъл да се саморазправя в жилището, което тя обитава с майка си. Жената подала и сигнал с паник-бутон и към частната охранителна фирма, охраняваща апартамента и. Пристигналият на мястото охранител обаче бил заплашен с пушка от развилнелият се мъж. Разбирайки, че към мястото пристига и полиция, мъжът избягал, прибрал се в къщи и там се укрил. Къщата му незабавно била блокирана от полицейски служители. Използвайки правилни тактически действия полицаите успели да го накарат да излезе на двора и там бил задържан. Мъжът е тестван с дрегер и уредът отчел над допустимото количество алкохол. В къщата били открити бойна кабина, ловна гладкоцевна пушка и пневматична пушка с оптически прицел, преработена за стрелба с бойни патрони, без необходимито разрешително за притежание. В таванско помещение служителите се натъкнали на взривно вещество - амонит и детониращ шнур. Цялото количество оръжие и взривно вещество са иззети. \r\nРаботата по случая продължава под наблюдението на Районната прокуратура - Велинград.", "date": "2018.02.25", "title": "Пазарджик: Образувано е досъдебно производство по случая със задържания въоръжен мъж във Велинград"}
{"url": "http://www.focus-news.net/news/2018/02/25/2492537/ministerstvo-na-regionalnoto-razvitie-i-blagoustroystvoto-biznesat-e-ulesnen-pri-poluchavane-na-udostovereniya-ot-direktsiyata-za-natsionalen-stroitelen-kontrol.html", "text": "Дирекцията за национален строителен контрол (ДНСК) издава по електронен път удостоверения на фирмите за вписване в регистъра на консултантите за оценяване на съответствието на инвестиционните проекти и/или упражняване на строителен надзор. Това съобщиха от пресцентъра на Министерството на регионалното развитие и благоустройството. Услугата е част от мерките, които министерството предприема за облекчаване на административната тежест и подобряване на условията на обслужване на бизнеса.   \r\nСъщо по електронен път инвеститорите могат да заявят настъпили промени в съдържанието на издадено удостоверение/лиценз. Удължаването на срока на издаденото удостоверение/лиценз, с пет години, също може да стане по електронен път. В този случай, за улеснение на бизнеса, се подава само една декларация, без да са необходими други документи за фирмата и нейните екипи, както това се изисква при предоставяне на услугата в хартиен варинт. \r\nПри подаването на документи за удостоверение за вписване в регистъра на консултантите за оценяване на съответствието на инвестиционните проекти и/или упражняване на строителен надзор вече не е необходимо представяне на удостоверение за наличие на финансови задължения към Националната агенция за приходите. \r\nЗа последните шест години ДНСК е издала около 750 удостоверения за надзорна дейност на фирми от цялата страна.", "date": "2018.02.25", "title": "Министерство на регионалното развитие и благоустройството: Бизнесът е улеснен при получаване на удостоверения от Дирекцията за национален строителен контрол"}
{"url": "http://www.focus-news.net/news/2018/02/25/2492536/korneliya-ninova-bsp-nalozhitelna-e-promyanata-v-balgariya-i-e-neobhodima-energiyata-na-mladite-hora-za-tova.html", "text": "Наложителна е промяната в България и е необходима енергията на младите хора за това. Това каза лидерът на БСП Корнелия Нинова по време на откриване на кръгла маса на тема „Идейните, политически и организационни предизвикателства пред БСП“, предаде репортер на Агенция \"Фокус\".  По думите на Нинова това е една кауза, около която може да се обединява национална енергия за постигане на принципите, които за Левицата са изконни, стойностни, загубени, но такива, за които си заслужава да се води битка. „За нас, за лявото е много важна справедливостта. Сигурно вие младите хора усещате най-вече, че днес обществото ни страда най-много от чувството за несправедливост. Другият наш принцип е да помагаш на по-слабия, бедния, безпомощния“, посочи лидерът на БСП. По думите й това българското общество не прави в достатъчна степен. „Третият ни важен принцип е равните възможности. Не всички да сме равни – не можем да сме равни. Важно е на всеки да се даде равен старт и в зависимост от неговите качества да постигнем това, което може“, заяви Нинова. По думите й младите хора виждат, че този, който е близък до властта е по-добър. „Още един принцип – да бъдеш свободен човек е ляв принцип. Колко хора в България днес в България се чувстват свободни, да имат мнение, да го отстояват, да не се страхуват, че го отстояват, че няма да има последици от това. „Ето пред какви големи предизвикателства сме поставени ние Левицата, БСП и цялото ни общество“, коментира Нинова.\r\nДеница КИТАНОВА", "date": "2018.02.25", "title": "Корнелия Нинова, БСП: Наложителна е промяната в България и е необходима енергията на младите хора за това"}
{"url": "http://www.focus-news.net/news/2018/02/25/2492539/tass-helikopter-mi-8-e-izvarshil-tvardo-katsane-v-arktika.html", "text": "Хеликоптер Ми-8 на авиокомпания „КрасАвия“ е извършил твърдо кацане на  нос  Арктический (най-северната точка на руския Красноярски край) на остров Комсомолский в архипелага Северна земя в Северния ледовит океан. Един човек е ранен, предава ТАСС.\r\n„Инцидентът се е случил в събота. Хеликоптерът извъшва твърдо кацане на нос Арктический. На борда са се намирали петима души. Един човек е получил натъртвания“, заявиха от регионалното управление на Министерството на извънредните ситуации.\r\nПътниците са прибрани от излетял от град Хатанга с други хеликоптери. Един човек е закаран в болница.   Виктор Турмаков", "date": "2018.02.25", "title": "ТАСС: Хеликоптер Ми-8 е извършил твърдо кацане в Арктика"}
{"url": "http://www.focus-news.net/news/2018/02/25/2492524/vratsa-623-e-izbiratelnata-aktivnost-na-balotazha-na-izborite-za-kmet-v-s-gradeshnitsa-kam-0900-chasa.html", "text": "6,23% е избирателната активност на балотажа на изборите за кмет в с. Градешница, община Криводол, към 09.00 часа, каза за Радио „Фокус“ – Видин Силвия Каменова, председател на Общинска избирателна комисия-Криводол. Тя посочи, че са гласували 25 души, от общо 413 избиратели в селото. 401 са гласоподавателите, включени в списъка на постоянната избирателна секция в Градешница, а 12 са избирателите по списък на подвижната избирателна секция, разкрита в селото. До момента няма подадени жалби и сигнали за нарушения на изборния процес. \r\nАнна ЛОЗАНОВА", "date": "2018.02.25", "title": "Враца: 6,23% е избирателната активност на балотажа на изборите за кмет в с. Градешница към 09.00 часа"}
{"url": "http://www.focus-news.net/news/2018/02/25/2492542/pazardzhik-okolo-5-sm-e-snezhnata-pokrivka-v-planinskata-chast-na-oblastta-patishtata-sa-pochisteni.html", "text": "Около 5 см е снежната покривка в планинската част на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Слаб сняг вали в района на курорта Юндола и село Церово при автомагистрала „Тракия“. Температурите частта от Родопите в областта са отрицателни. В местностите Каратепе и Картела снежната покривка е около 3 см, в курота Юндола – около 5 см. Общо 23 снегопочистващи машини са били на терен от началото на снеговалежите през изминалата нощ. Пътищата са почистени и опесъчени. Няма сигнали за закъсали автомобили.\r\nАлбена ЖИЛЕКОВА", "date": "2018.02.25", "title": "Пазарджик: Около 5 см е снежната покривка в планинската част на областта, пътищата са почистени"}
{"url": "http://www.focus-news.net/news/2018/02/25/2492529/konstantin-prodanov-abv-stoi-vaprosat-za-politicheskata-i-nakazatelna-otgovornost-za-tezi-koito-tselenasocheno-i-pod-zavisimost-blokiraha-aets-belene.html", "text": "Стои въпросът за политическата и наказателна отговорност за тези, които целенасочено и под зависимост блокираха АЕЦ „Белене“.  Това каза председателят на АБВ Константин Проданов по време на дискусия на тема: “АЕЦ “Белене“ – ключ към сигурността и развитието на България“, предаде репортер на Агенция \"Фокус\".   Според него някой трябва да носи отговорност за пропуснатите милиарди и за предаване на ключа от националния трафопост в ръцете на Анкара. „На нас не ни трябва АЕЦ „Белене“, но само в случай, че решим да следваме досегашния икономически модел на развитие, а той е „последният да изгаси лампата“, допълни Проданов.  По думите му, ако се продължава така, не ни трябва АЕЦ „Белене“, но ако искаме България да бъде индустриална зона, ядрената енергетика и АЕЦ „Белене“ не са нещо пожелателно. „За мен особено важно е геополитическото измерение и сигурността. В Турция активно се говори за проект за трета атомна централа, при това говорят за нея като нещо, което ще бъде разположено на север от Истанбул. Ако ние се забавим, ще се наложи Турция, на която ние десетилетия сме продавали ток, сега да си купуваме от нея. Това за мен е много притеснително“, посочи Проданов. Той коментира, че много българи се питат дали ще има режим на тока, ако не се направи  „Белене“. „Бих обърнал внимание, че миналата година след една студена седмица бяхме на ръба от режим на тока. Дали в обозримо бъдеще ще е необходимо да има нови ядрени мощности? Бих попитал в контекста на необходимото преструктуриране на нашата енергетика в резултат на парижките споразумения, които ни налагат поетапно да затваряме ТЕЦ-ове, трябва да затворим и АЕЦ „Козлодуй“. С какво ще заместим базовите мощности?“, попита Проданов. Той обърна внимание и на социалния аспект за Северозапада от изграждането на АЕЦ „Белене“. \r\nДеница КИТАНОВА", "date": "2018.02.25", "title": "Константин Проданов, АБВ: Стои въпросът за политическата и наказателна отговорност за тези, които целенасочено и под зависимост блокираха АЕЦ „Белене“"}
{"url": "http://www.focus-news.net/news/2018/02/25/2492544/gabrovo-snyag-vali-na-teritoriyata-na-obshtinata-obstanovkata-kam-momenta-e-spokoyna.html", "text": "Сняг вали на територията на Габровска община. Обстановката към момента е спокойна. Всички пътища в региона са проходими при зимни условия, съобщиха за Радио „Фокус“ – Велико Търново от местната администрация. Времето в района е облачно и на много места превалява сняг, но все още - слаб. Главните пътни артерии се обработват срещу заледяване и се опесъчават. Пътят към курортен комплекс Узана също е почистен и опесъчен. Няма населени места без ток и вода. Дейностите по снабдяване на населението с хранителни и други основни стоки също сe изпълняват нормално.\r\nОт Общината припомнят и, че за утре, 26-ти февруари, в региона е обявен оранжев код за снеговалеж. Според прогнозата ще има умерени и силни снеговалежи, количества за денонощието – 25-40 л/кв.м. Ще се образува снежна покривка, средно 15-25 см.\r\nДнес валежите ще продължат и вече навсякъде ще са от сняг, по-интензивни - във вечерните часове и в Западна България. Ще се образува снежна покривка.\r\nЛуиза ТРАНЧЕВА", "date": "2018.02.25", "title": "Габрово: Сняг вали на територията на общината, обстановката към момента е спокойна"}
{"url": "http://www.focus-news.net/news/2018/02/25/2492541/premierat-boyko-borisov-vazhno-e-da-imame-efektiven-organ-za-borba-s-koruptsiyata-koyto-da-e-s-po-shirok-obhvat.html", "text": "Важно е да имаме ефективен орган за борба с корупцията, който да е с по-широк обхват. Това каза по време на 9-тия Зимен университет на Младежки ГЕРБ, който се провежда в Сандански министър-председателят Бойко Борисов във връзка с новия закон за антикорупция и прилежащите към него звена, предаде репортер на Радио „Фокус“ – Пирин. По думите на Борисов не трябва да се случват безобразия, които после се приписват на управляващите. „Все пак с такива сложни закони и промени по тях ще за заминава парламента“, подчерта Борисов. \r\nНа въпрос, свързан с това как вижда България след 10 години, премиерът отговори, че това е сложна тема, която има много условности. „Така главоломно се променят нещата, че ден със ден вече не си приличат. Представяте ли си който и да е наш политик да излезе и да каже, че шансът да се спрат убийствата на ученици в американските училища е като се въоръжат учителите. Това каза президентът Доналд Тръмп по време на срещата с родителите на убити деца в американско училище. Представете си как започваме да раздаваме автомати на учителите и те да влизат така в клас. В България това не може да се случи, дори и да си го помислим, но ето, че в Америка се заговори за това“, каза още Борисов. Според него е изключително важно да се следи какво се случва на Балканите и със съседите ни, както и с тези на Европейския съюз, тъй като на много места има точки на напрежение. По думите на Борисов ситуацията в света се променя динамично, а България има стратегическо място, тъй като през нашата страна минават и ще продължат да минават важни коридори и пътища. „Как ще изглежда България зависи от това колко спокоен ще изглежда света – дали ще има мир и спокойствие, и дали интересите на всички страни в Европейския съюз ще бъдат защитени, но няма как да защитим интересите на ЕС на Балканите, ако не защитим добрите отношения с Турция и Русия“, отбеляза Борисов. Той подчерта, че без добри отношения с всички, които имат интереси, свързани с Балканите не може да се каже какво ще се случи. „Убеден съм, че диалогът с Русия и Турция, и нормализирането на отношенията с тях е най-доброто нещо за региона. Ако тогава, с тези условия нещата ни се случват, то аз съм огромен оптимист за България“, добави премиерът. Като пример за стратегическото място на страната ни  в Европа, Борисов каза, че от Истанбул през София и Белград минава Коридор № 10, който после отива към Европа. „Целият е готов на около 90%. Остава ни още малко. Другият важен коридор е София-Скопие и завършва в Тирана, а именно коридор №8. №4 пък ще е важен за нашите приятели във Видин, защото от Сандански ще мине пред Видин и отива в Будапеща“. Премиерът коментира още, че дълги години опозицията е казвала, че „асфалт не се яде“, но сега вече самите хора са осъзнали колко е важно да има добре развита инфраструктура, затова искат да се строят магистрали. „Нарочно още не се срещам с хората от Видин, че сами да се убедят, че им трябват пътища. Щом искат – ще го получат“, посочи лидерът на ГЕРБ, които поясни, че именно неговите правителства са направили обходите на Враца и Монтана и Дунав мост 2.\r\nЛивия НИНОВА", "date": "2018.02.25", "title": "Премиерът Бойко Борисов: Важно е да имаме ефективен орган за борба с корупцията, който да е с по-широк обхват"}
{"url": "http://www.focus-news.net/news/2018/02/25/2492540/korneliya-ninova-bsp-kogato-lyavoto-i-dyasnoto-se-sleyat-i-dvete-gubyat-no-nay-veche-gubyat-narodite.html", "text": "Когато лявото и дясното се слеят и двете губят, но най-вече губят народите. Това каза лидерът на БСП Корнелия Нинова по време на откриване на кръгла маса на тема „Идейните, политически  и организационни предизвикателства пред БСП“, предаде репортер на Агенция \"Фокус\".  По думите на Нинова това показва практиката в Европа. „За нас въпросът има ли ляво и дясно и трябва ли да има, има своя отговор, разбира се. Има ляво и дясно и то не само е необходимо, то е задължително, както е задължително много ясно да ги отграничим едно от друго“, коментира лидерът на БСП. \r\nДеница КИТАНОВА", "date": "2018.02.25", "title": "Корнелия Нинова, БСП: Когато лявото и дясното се слеят и двете губят, но най-вече губят народите"}
{"url": "http://www.focus-news.net/news/2018/02/25/2492546/kmetat-na-sofiya-yordanka-fandakova-okolo-10-miliona-leva-shte-badat-nasocheni-kam-izgrazhdaneto-na-trotoari-i-remont-na-kvartalni-ulitsi.html", "text": "Около 10 милиона лева ще бъдат насочени към изграждането на тротоари и ремонт и реконструкция на квартални улици. Това каза кметът на Столична община Йорданка Фандъкова в предаването „Тази неделя“ по бТВ. „Като цяло инвестициите в софийските улици са много сериозни през последните години. Предстои основна реконструкция на ул. „Граф Игнатиев“. Очакваме да изберем изпълнител всеки момент, да направим графика и още пролетта, през май-юни най-късно, да може да започне вече ремонтът. Така че тази година залагаме още повече средства специално и насочено към програма за ремонт на тротоари във всички квартали, във всички райони на София. Аз сега внасям доклад за разпределение на средства от приватизация – около 10 милиона да бъдат насочени към изграждането на тротоари и ремонт и реконструкция на квартални улици, което е големият проблем на много квартали“, обясни Фандъкова. \r\nТя съобщи и, че тази година в София пристигат първите електробуси. „Вече приключихме процедурата, има избран изпълнител. Първите 20 електробуса, заедно с нови 60 автобуса на природен газ до края на тази година влизат в системата на градския транспорт. Тече процедура за новите 62 автобуса на природен газ и нови 30 електробуса. Така че ние разширяваме системата за екологичен градски транспорт“, каза още Фандъкова.", "date": "2018.02.25", "title": "Кметът на София Йорданка Фандъкова: Около 10 милиона лева ще бъдат насочени към изграждането на тротоари и ремонт на квартални улици"}
{"url": "http://www.focus-news.net/news/2018/02/25/2492535/afp-severna-koreya-osadi-poslednite-sanktsii-na-sasht-kato-akt-na-voyna.html", "text": "Северна Корея осъди последните мерки на САЩ срещу режима ѝ като „акт на война“, след като американския президент Доналд Тръмп обяви „най-големите санкции“ на всички времена спрямо Пхенян, предава  AFP.\r\nМерките, които Вашингтон смята, че целят заставянето на Северна Корея да прекрати разработките си на ядрено и ракетно оръжие, са насочени срещу 50 свързани с Пхенян товарни компании, кораби и търговски предприятия.\r\n„Както сме казвали постоянно, ние смятаме всяко ограничение за акт на война и няма да спрем САЩ, ако те наистина има нервите да ни се противопоставят по груб начин“, съобщава МВнР на Северна Корея в официално свое заявление. Виктор Турмаков", "date": "2018.02.25", "title": "AFP: Северна Корея осъди последните санкции на САЩ като „акт на война“"}
{"url": "http://www.focus-news.net/news/2018/02/25/2492548/zherar-kolomb-vatreshen-ministar-na-frantsiya-ot-nachaloto-na-yanuari-vav-frantsiya-sa-predotvrateni-dve-teroristichni-napadeniya.html", "text": "Вътрешният министър на Франция Жерар Коломб заяви, че специалните сили на страната са осуетили от началото на годината два плана за терористично нападение, предава AFP.\r\n„От 1 януари осуетихме два плана за атака, които все още не бяха финализирани“, заяви Коломб. Той уточни, че единият е щял да бъде в южните части на страната, а втория в западните. Също така единият е бил насочен към „голямо спортно съоръжение“, а втория срещу представители на въоръжените сили. Виктор Турмаков", "date": "2018.02.25", "title": "Жерар Коломб, вътрешен министър на Франция: От  началото на януари във Франция са предотвратени две терористични нападения"}
{"url": "http://www.focus-news.net/news/2018/02/25/2492545/premierat-boyko-borisov-po-vazduh-i-voda-nyama-nikakav-risk-vednaga-da-ni-priemat-v-shengen-za-suhopatnata-granitsa-otnoshenieto-kam-nas-e-egoistichno.html", "text": "За Шенген аз съм убеден, че по въздух и вода няма никакъв риск веднага да ни приемат. За сухопътната граница – егоистично им е отношението към нас. Това каза премиерът Бойко Борисов по време на 9-тия Зимен университет на Младежи ГЕРБ в Сандански, предаде репортер на Радио „Фокус“-Пирин.  „Ако не се обърка нещо в България и така вървят нещата до края на годината ще влезем в чакалнята. Такова ми е усещането“, отбеляза Борисов. „За Шенген аз съм убеден, че по въздух и вода няма никакъв риск веднага да ни приемат. За сухопътната граница – егоистично им е отношението към нас. Те се плашат, ако утре не се проведе срещата във Варна, счупим отношенията с Турция на всякакво ниво. Защото във Варна единствената цел, която аз съм си поставил за тази среща е споразумението за мигрантите. Иначе не огради, не стени, нищо не може да спре стотици милиони мигранти“, отбеляза премиерът. „Иначе всички казват, че сме готови за Шенген, по-скоро на тях им е неудобно ,че хем се изпълнили всички критерии, а трябва да измислят нещо да не ни приемат. Истинската причина е такава – ако и България е шенгенска държава, влизайки в България и Гърция до Холандия и германия няма къде да се запре вълната. Нашето положение е такова, че ще понесем от цунамито най-голямо поражение. Затова аз отстъпвам много пъти, опитвам се да градя мира, защото той е жизнено важен“, допълни още Борисов. \r\n„Когато говорим за релокация, винаги се представя вариантът, че от Австрия и от Германия ще ни връщат мигранти. За съжаление малко се чете. Релокацията аз я разглеждам в обратна посока - ако утре дойдат 200 или 300 хиляди мигранти в България, те тук ли трябва да останат или трябва да бъдат релокирани в Европа? Сиреч, когато кажеш релокация, трябва да си я представиш и в двете посоки. В единия случай казват трябва да вземете 1000, те трима дойдоха и тримата избягаха обратно. Или, ако имаме 1 или половин милион влезли през България, да останат в България или да бъдат релокирани?“, коментира още министър-председателят. „От както ние провеждаме нашата политика нулев е натискът на границата“, допълни още той. \r\n„България до момента сме се доказали, че е една стабилна, просперираща, европейска нормална държава, искаща да има мир със съседите си. Моята теза винаги е била ,че когато има бизнес, когато интересите на бизнеса на нашите съседи Турция и Русия, в случая газопроводи, петролопроводи, не случайно стокообменът ни е нараснал и с Русия, и с Турция с по 15-20 и на горе процента, тогава всеки иска да е спокоен и да няма война. Така че ние в тази посока дипломатично, внимателно ще продължаваме да настояваме за мирни отношения, На балканите това е жизнено важно“, посочи още Борисов. „Дори да бяхме в опозиция, щях да се радвам, ако българският премиер го канят на тези срещи. Това не е даденост, не е лека работа“, добави той.  \r\nЛивия НИНОВА", "date": "2018.02.25", "title": "Премиерът Бойко Борисов: По въздух и вода няма никакъв риск веднага да ни приемат в Шенген, за сухопътната граница отношението към нас е егоистично"}
{"url": "http://www.focus-news.net/news/2018/02/25/2492527/pleven-587-e-izbiratelnata-aktivnost-na-vtoriya-tur-na-chastichnite-mestni-izbori-v-selo-brest-kam-900-chasa.html", "text": "5,87% е избирателната активност на втория тур на частичните местни избори в село Брест към 9.00 часа. Това съобщиха за Агенция \"Фокус\" от Общинската избирателна комисия (ОИК) - Гулянци. 107 гласоподаватели са гласували до 9.00 часа. Изборният ден в село Брест преминава спокойно, без сигнали за нарушения.", "date": "2018.02.25", "title": "Плевен: 5,87% е избирателната активност на втория тур на частичните местни избори в село Брест към 9.00 часа"}
{"url": "http://www.focus-news.net/news/2018/02/25/2492549/blagoevgrad-slab-snyag-vali-na-mnogo-mesta-v-oblastta-no-ne-se-zadarzha-varhu-patnoto-platno.html", "text": "Слаб сняг вали на много места в област Благоевград, но не се задържа върху пътното платно. Това каза за Радио “Фокус“ – Пирин дежурният служител в Областно пътно управление – Благоевград. Няма затворени пътища в областта. До този момент няма образувала се снежна покривка. Проход Предела е отворен за движение.\r\nКристина МИТКОВА", "date": "2018.02.25", "title": "Благоевград: Слаб сняг вали на много места в областта, но не се задържа върху пътното платно"}
{"url": "http://www.focus-news.net/news/2018/02/25/2492553/makfaks-makedoniya-poradi-studenoto-vreme-v-chetiri-grada-na-harvatiya-e-obyavena-trevoga.html", "text": "Хърватската метеорологична служба предупреди, че в сряда се очаква студена вълна, която може да бъде много опасна за човешкото здраве. Тревога е обявена в столицата Загреб, както и в градовете Карловац, Госпич и Сплит. Според хърватските медии подобно предупреждение не е било издавано досега, предаде македонската медия „Макфакс“.\r\nСпоред хърватските медии в  сряда времето ще е най-студеното за целия настоящ зимен сезон.  Жителите на Загреб ще се събудят в този ден при температури от минус 17 градуса по Целзий, докато във Вараждин, Карловац и Плитвице температурите ще паднат и до минус 18. Виктор Турмаков", "date": "2018.02.25", "title": "„Макфакс“ (Македония): Поради студеното време в четири града на Хърватия е обявена тревога"}
{"url": "http://www.focus-news.net/news/2018/02/25/2492538/blagoevgrad-normalno-natovaren-e-trafikat-na-gkpp-kulata.html", "text": "Нормално натоварен  е трафикът на ГКПП „Кулата“. Това съобщиха за Радио „Фокус“ – Пирин от \"Гранична полиция\". Без проблеми се извършва и преминаването на всички видове моторни превозни средства през ГКПП „Илинден“, както и на останалите пропусквателни пунктове на българо-гръцката граница.\r\nКристина МИТКОВА", "date": "2018.02.25", "title": "Благоевград: Нормално натоварен е трафикът на ГКПП „Кулата“"}
{"url": "http://www.focus-news.net/news/2018/02/25/2492554/plovdiv-obshtina-karlovo-shte-otbelezhi-tarzhestveno-140-godini-ot-osvobozhdenieto-na-balgariya-s-dvudnevna-programa.html", "text": "Община Карлово ще отбележи тържествено 140 години от Освобождението на България с двудневна програма. Това съобщиха за Радио „Фокус“ – Пловдив от отдел „Връзки с обществеността“ на Общината. Събитията започват още на 2 март от 10.00 часа на площад „20-ти юли“, където ще се състои откриването на изложба с ученически творби, посветена на националния празник.\r\nНа 3 март тържествата започват също от 10.00 часа. В читалище „Васил Левски“ ще се открие Четвърти национален конкурс за изпълнители на популярна песен „Песенна палитра“. От 10.30 часа на пл. „20-ти юли“ ще се състои церемония по издигане на националното знаме, а половин час по-късно – общобългарско хоро в подкрепа на нционалната кампания „Пробуждане с хоро“. В 11.30 часа ще бъдат поднесени венци и цветя пред паметника на ген. Павел Карцов.\r\nТони МИХАЙЛОВ", "date": "2018.02.25", "title": "Пловдив: Община Карлово ще отбележи тържествено 140 години от Освобождението на България с двудневна програма"}
{"url": "http://www.focus-news.net/news/2018/02/25/2492556/korneliya-ninova-bsp-shte-pitame-cheshkoto-pravitelstvo-dali-po-sdelkata-s-chez-sa-praveni-pregovori-s-boyko-borisov-i-poemal-li-e-toy-angazhiment-po-neya.html", "text": "Ще питаме чешкото правителство дали по сделката с ЧЕЗ  са правени преговори с Бойко Борисов и поемал ли е той ангажимент по нея. Това каза пред журналити лидерът на БСП Корнелия Нинова, предаде репортер на Агенция \"Фокус\".  Според нея има неофициална информация, че зад сделката с ЧЕЗ стои Бойко Борисов и че държавна банка щяла да я финансира. „Т.е парите ни някой ще си купи част от националната сигурност и от живота на два милиона потребители. За да защитим тези два милиона души, българската индустрия и националната сигурност утре предприемаме следното: каним на среща посланика на Чехия, на когото ще връча писмо до чешкото правителство и чешкия премиер“, заяви Нинова. \r\nТя посочи, че премиерът Бойко Борисов твърди, че сделката е направена по чешкото законодателство. „Чешкият премиер беше тук на среща. Питаме официално чешкото правителство по време на посещението, водени ли са разговори, поеман ли е ангажимент от страна на Бойко Борисов по тази сделка? Какъв? Държавата ще финансира ли през Банката за развитие нечий частен интерес. Не на Гинка, разбира се, не сме толкова наивни, за да не разбираме, че отзад стои друг“, каза Нинова. Тя посочи, че БСП ще попита след като е направена сделката по чешкото законодателство, каква е позицията на чешкото правителство. „Второ, дали по време на посещението му и срещите с г-н Борисов са разговаряли за сделката и поемал ли е г-н Борисов ангажименти от страна на България и на българското правителство и третото дали са спазени евроепйските закони и директивите, касаещи енергетиката“, коментира Нинова. \r\nДеница КИТАНОВА", "date": "2018.02.25", "title": "Корнелия Нинова, БСП: Ще питаме чешкото правителство дали по сделката с ЧЕЗ  са правени преговори с Бойко Борисов и поемал ли е той ангажимент по нея"}
{"url": "http://www.focus-news.net/news/2018/02/25/2492557/afp-hristiyanskite-lideri-zatvoriha-tsarkvata-vazkresenie-hristovo-v-erusalim-zaradi-danachni-sporove.html", "text": "Християнските лидери взеха решение да затворят църквата  „Възкресение Христово“ в Ерусалим, построена на мястото,  където според преданието е разпнат, погребан, а сетне и възкръснал Исус Христос в знак на протест срещу израелската данъчна политика и предложения закон за собствеността, предава  AFP.\r\n„Все още не е известно колко дълго църквата ще бъде затворена“, съобщават представителите на християнската общност в Ерусалим по време на пресконференция.\r\nЦърквата се смята за най-свещеното място за християните по света и е важен обект за поклонничество.  Виктор Турмаков", "date": "2018.02.25", "title": "AFP: Християнските лидери затвориха църквата „Възкресение Христово“ в Ерусалим заради данъчни спорове"}
{"url": "http://www.focus-news.net/news/2018/02/25/2492552/ria-novosti-kyurdskite-sili-zayaviha-che-sa-gotovi-da-sablyudavat-primirieto-v-afrin.html", "text": "Кюрдските милиции в Африн съобщиха, че са готови да съблюдават резолюцията на Съвета за сигурност на ООН за прекратяването на огъня в Сирия, но и че са готови на ответни действия в региона, където от края на януари турските ВВС провеждат операция, предава РИА Новости.\r\nСъветът за сигурност на ООН в събота прие резолюция №2401, което изисква всички страни \"незабавно да спрат сблъсъците\" и да се ангажират в гарантирането на дългосрочна хуманитарна пауза от поне 30 дни на цялата сирийска територия, за да се даде възможност за безопасна и безпрепятствена доставка на хуманитарна помощ и медицинска евакуация на сериозно болните и ранени. Турските власти заявиха, че ще подкрепят резолюцията.\r\n\"Ние заявяваме нашата готовност да се съобразим с резолюцията на ООН относно прекратяване на военните действия на Съвета за сигурност срещу всички врагове, като си запазваме правото да отвърнем на удари в контекста на законна самоотбрана в случай на агресия на турската армия и на съюзните ѝ сили в Африн,\" - се казва в официално заявление на съставените предимно от кюрди „Сирийски демократични сили“\r\nОрганизацията също призова останалите воюващи фракции да последват примера ѝ и да подкрепят прекратяването на огъня. Кюрдските сили заявиха, че ще осигурят достъп на делегациите на ООН в засегнатите райони на Африн за оказване на хуманитарна и медицинска помощ и за определяне на щетите. Виктор Турмаков", "date": "2018.02.25", "title": "РИА Новости: Кюрдските сили заявиха, че са готови да съблюдават примирието в Африн"}
{"url": "http://www.focus-news.net/news/2018/02/25/2492551/premierat-boyko-borisov-vav-vrazka-s-protestite-sreshtu-vtoriya-lift-v-bansko-nyama-nishto-losho-da-se-proveryavat-kontsesii-vklyuchitelno-i-na-yulen.html", "text": "Няма нищо лошо да се проверяват концесии, включително и на „Юлен“. Това каза по време на 9-тия Зимен университет на Младежки ГЕРБ, който се провежда в Сандански министър-председателят Бойко Борисов във връзка с протестите на „Зелените“ срещу втория лифт в Банско, предаде репортер на Радио „Фокус“ – Пирин. Той заяви, че ПП ГЕРБ е модерна партия, която която осъзнава, че Неправителствените организации  (НПО) имат важна роля, защото те са като барометър и противотежест на правителства, за да има контрол и прозрачност. „Не ни отива на ГЕРБ да говорим срещу Неправителствените организации  (НПО) и „Зелените“. Да, някои път са крайни, но всъщност те водят една политика, в която алармират непрекъснато за различни неща и понякога са прави, друг път не. Аз съм убеден, че няма нищо лошо да се проверяват концесии, включително и на „Юлен“, тъй като това е едно от исканията на природозащитниците. Естествено, че сме за втори лифт и като гледам представителите на зелените, с които се срещам също нямат нищо против“, подчерта министър-председателят. Бойко Борисов добави, че природозащитниците обаче са наплашени, че когато се разреши нещо, след това стават нарушения и презастрояване. „Опасяват се и от това, че местните власти не винаги издържат на натиска от страна на местния бизнес. Много внимателно следим ситуацията, защото е важно лифт да има втори лифт и съпътстващата го инфраструктура, но без нищо, извън това, което е разрешено“, каза Борисов. Премиерът добави, че няма никакви проблеми с еколозите и не би позволил някой от ГЕРБ да използва обидни епитети срещу тях. „Ние искаме да пазим екологията, така че не можем без еколозите, нито те без нас“, коментира Борисов.\r\nЛивия НИНОВА", "date": "2018.02.25", "title": "Премиерът Бойко Борисов във връзка с протестите срещу втория лифт в Банско: Няма нищо лошо да се проверяват концесии, включително и на „Юлен“"}
{"url": "http://www.focus-news.net/news/2018/02/25/2492558/sofiyska-voda-vremenno-shte-prekasne-vodosnabdyavaneto-v-chast-ot-kv-krastova-vada-na-26-fevruari.html", "text": "„Софийска вода” временно ще прекъсне водоснабдяването в част от кв. „Кръстова вада“ на 26 февруари  2018 г. Това съобщиха от пресцентъра на дружеството.\r\nВъв връзка с реконструкция на уличен водопровод на бул. „Черни връх“ , се налага спиране на водоподаването от 09:30  до 18:30 часа на клиентите на „Софийска вода”, живеещи по ул. „Д-р Борис Вълчев“ от бул. „Черни връх“ до ул. „Флора Кънева“, бул. „Черни връх“ №77, 77А, ул. „Проф. Георги Йолов“ №3, 5, 7.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Д-р Борис Вълчев “ ъгъла с ул. „Флора Кънева“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.02.25", "title": "„Софийска вода” временно ще прекъсне водоснабдяването в част от кв. „Кръстова вада“ на 26 февруари"}
{"url": "http://www.focus-news.net/news/2018/02/25/2492559/otets-yordan-georgiev-arhiereyski-namestnik-na-asenovgrad-velikiyat-post-e-otgovornost-pred-dushata-i-tyaloto-ni-tryabva-da-badem-izklyuchitelno-smireni.html", "text": "Великият пост е отговорност пред душата и тялото ни. Това каза за Радио „Фокус“ – Пловдив отец Йордан Георгиев, архиерейски наместник на Асеновград. По думите му, Великият пост има своето голямо значение. „Когато говорим за пост, самата дума показва. Пост означава да стоиш на стража, да пазиш. Почти всички ние, по-големите хора, сме били войници в казармата и знаем какво значи да стоиш на пост и да пазиш нещо, независимо дали това е знамето, оръжието или своите другари. Но постът тук има физически и духовен смисъл – ти пазиш душата си, пазиш и тялото си. Когато стоиш на тази духовна стража, ти трябва да знаеш, че и едното и другото, тялото и душата, са дадени от Бога. Ти трябва да ги съхраниш в един такъв период на отговорност, какъвто е Великия пост“, заяви отец Йордан Георгиев. \r\nТой подчерта, че в периода на поста вярващите трябва да се съобразяват с какво се хранят, но и да мислят какво говорят, как се държат, дали да злословят, дали да клеветят и дали да мразят. „Каква полза има да постиш, казва Йоан Златоуст, ако душата ти е позеленяла от омраза към другите. Така че, постът е огромна отговорност. Набляга се повече на духовността и смирението. Ако в този период не сме смирени, това ще означава, че не сме преминали през поста както трябва, той няма да е душеспасителен“, коментира архиерейският наместник на Асеновград.\r\nОтец Йордан Георгиев посочи, че Великият пост е период от седем седмици в християнството, който предхожда най-големия християнски празник Възкресение Христово – Великден. Това е най-продължителният и важен постен период в годината.\r\nТони МИХАЙЛОВ", "date": "2018.02.25", "title": "Отец Йордан Георгиев, архиерейски наместник на Асеновград: Великият пост е отговорност пред душата и тялото ни, трябва да бъдем изключително смирени"}
{"url": "http://www.focus-news.net/news/2018/02/25/2492561/pregled-na-mezhdunarodnite-novini-do-13-chasa-agentsiya-fokus.html", "text": "Вътрешният министър на Франция Жерар Коломб заяви, че специалните сили на страната са осуетили от началото на годината два плана за терористично нападение.\r\n„От 1 януари осуетихме два плана за атака, които все още не бяха финализирани“, заяви Коломб. Той уточни, че единият е щял да бъде в южните части на страната, а втория в западните. Също така единият е бил насочен към „голямо спортно съоръжение“, а втория срещу представители на въоръжените сили.\r\n*** Обиколката на председателя на Европейската комисия Жан-Клод Юнкер в шест от балканските държави започва от днес в Македония. Той ще се срещне с министър-председателя ѝ Зоран Заев, с президента Георге Иванов, а след това Юнкер и Заев ще проведат съвместна пресконференция.\r\n\"Още веднъж очаквам насърчаване чрез стратегията, обявена от Юнкер. За нас това е насърчение, означава сериозна мотивация, да приключим реформите съгласно плановете 3-6-9, да продължим всички тези процеси на подобряване на цялостното качество на живот на гражданите, защото сме убедени, че Европа ще ни даде дата за преговори само ако заслужаваме и ще станем членове на ЕС само когато нашият стандарт за гражданите вече е приблизително равен на стандартите на гражданите на ЕС. Очаквам насърчение, че през юни е възможно да имаме дата за започване на преговори, а с това и отваряне на допълнителни европейски фондове за Македония\", заяви  Заев в навечерието на посещението на Юнкер.\r\nЦелта на стратегията, обявена в началото на февруари, е да превърнат Западните Балкани в неразделна част от Европейския съюз. Това е част от посланието, което ще бъде изпратено в Македония от председателя на ЕК Жан-Клод Юнкер по време на посещението си.\r\nС Юнкер, идва и европейският комисар по разширяването Йоханес Хан, който преди известно време обяви, че Европейската комисия ще препоръча започване на преговори с Македония и Албания.\r\nОт Скопие Юнкер и Хан ще отпътуват за Белград, Подгорица, Прищина, Сараево и Тирана, а балканската обиколка ще завърши с посещение в София.\r\n***  Християнските лидери взеха решение да затворят църквата  „Възкресение Христово“ в Ерусалим, построена на мястото,  където според преданието е разпнат, погребан, а сетне и възкръснал Исус Христос в знак на протест срещу израелската данъчна политика и предложения закон за собствеността.\r\n„Все още не е известно колко дълго църквата ще бъде затворена“, съобщават представителите на християнската общност в Ерусалим по време на пресконференция.\r\nЦърквата се смята за най-свещеното място за християните по света и е важен обект за поклонничество.\r\n*** 17 души са настанени в болница с признаци за сериозно натравяне с дим при силен пожар, възникнал в една от дискотеките на град Дезанцано дел Гарда в северната част на Италия.\r\nСпоред медиците състоянието на настанените в болницата не е критично и те са извън опасност за живота. Още 52 души, намиращи се по време на пожара в дискотеката са се обърнали самостоятелно към медицинските центрове.\r\nСпоред местните власти сигналът за пожара е постъпил в 2:00 през нощта (3:00 българско време). На място са пристигнали противопожарни екипи. \r\n*** Хеликоптер Ми-8 на авиокомпания „КрасАвия“ е извършил твърдо кацане на  нос  Арктический (най-северната точка на руския Красноярски край) на остров Комсомолский в архипелага Северна земя в Северния ледовит океан. Един човек е ранен.\r\n„Инцидентът се е случил в събота. Хеликоптерът извършва твърдо кацане на нос Арктический. На борда са се намирали петима души. Един човек е получил натъртвания“, заявиха от регионалното управление на Министерството на извънредните ситуации.\r\nПътниците са прибрани от излетял от град Хатанга с други хеликоптери. Един човек е закаран в болница.  \r\n*** Президентът на САЩ Доналд Тръмп заяви, че въоръжаването на учителите като мярка за възпиране на училищните стрелби зависи от властите на отделните щати на страната.\r\nПо-рано Тръмп заяви, че поставянето на „умеещи да боравят с оръжие“ учители и училищен персонал в класните стаи може да спре училищни стрелби, като тази в град Паркланд в щата Флорида, при която загинаха 17 души. Той заяви, че на педагозите, носещи оръжие трябва да се дават бонуси и също така призова минималната възраст за придобиване на пушки да се увеличи.\r\n„Въоръжените учители обичат учениците си. Трябва да имат годишно обучение за боравене с оръжие, както и годишни бонуси за тях. По този начин няма да има повече стрелби – голямо и доста евтино възпиране. Но всичко зависи от отделните щати“, заяви Тръмп.  \r\nВ момента организациите на полицейските служители и на учителите са против идеята, но няколко щата я обмислят. \r\n***Възстановяване на членството на Олимпийския комитет на Русия (ОКР) в Международни олимпийски комитет (МОК) е възможно в първите дни на март.\r\nЗа тази възможност е съобщила Никол Хеверц, председател на наблюдателната комисия към МОК.\r\n„Резултатът от анализа на всички допинг-проби на руските спортисти ще бъде готов в течение на няколко дни –от 48 до 72 часа. В зависимост от вида спорт проверката на някои проби отнема повече време. Но като цяло трябва да получим потвърждение, че повече няма положителни проби. Решение може да се вземе и по телефона, ако всичко е чисто, то може да се вземе бързо ,в началото на месеца, дори следващата седмица.“\r\nДвете положителни допинг-проби на руски спортисти досега се оказаха пречка МОК да разреши на руските атлети да се представят с националния флаг на закриването на Зимните олимпийски игри в Пьончан.\r\n***", "date": "2018.02.25", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/02/25/2492562/korneliya-ninova-bsp-iskame-premierat-borisov-da-bade-izslushan-v-parlamenta-za-sdelkata-za-chez.html", "text": "Искаме премиерът Борисов да бъде изслушан в парламента за сделката за ЧЕЗ. Това каза  пред журналисти лидерът на БСП Корнелия Нинова, предаде репортер на Агенция \"Фокус\".   Нинова поясни, че утре искането за изслушване ще бъде внесено официално в деловодството на парламента.  „Г-н Борисов да обясни водил ли е разговори с премиера на Чехия. Правителството ангажира ли Държавната банка за развитие с финансиране на тази сделка? От това изслушване ще последват изслушване на КЕВР, КЗК и всички български институции“, коментира Нинова.  Лидерът на БСП призова Борисов да не се прави, че не знае за сделката с ЧЕЗ. „Не сме чак толкова наивни, че той онзи ден е разбрал за тази сделка. Г-н Борисов си представи за пореден път, че ако даде една жертва в лицето на Теменужка Петкова, проблемът ще бъде забравен. Не, няма. Към него водят нещата. Там е главният бушон. Не е надолу по малките бушончета“,  коментира тя.  Попитана дали му иска оставката, Нинова каза: „Чакайте, едно по едно“.  \r\nТя допълни, че от БСП искат и проверка от страна на компетентните европейски институции дали при сделката с ЧЕЗ  са спазени европейските директиви. „ДАНС е подчинена на Бойко Борисов по българските закони. Ако е вярно, че той стои зад тази сделка, той ще проверява себе си. КЗК му е в пълен контрол на Бойко Борисов. Затова поставяме въпроса. Това е европейски въпрос и европейско право и национална сигурност на България, т.е. и на Европа и то в момент, в който сме председатели на Съвета“, заяви Нинова. Тя поясни, че след като сделката с ЧЕЗ е направена по европейско законадателство, се обръщат към ЕК. „Искаме пълна прозрачност, истината“, каза Нинова. \r\nВъв връзка с призива на БСП към омбудсмана Мая Манолова и президента Румен Радев за ЧЕЗ, Нинова отчете, че Мая Манолова е излязла с позиция, че ще наблюдава внимателно сделката. „Президентът все още не е, разбира се, обръщението ни към него остава в сила, защото става въпрос за национална сигурност“, коментира Нинова. Във връзка с Истанбулската конвенция, Нинова заяви, че Борисов отново е излъгал. „Тя е в парламента и е разпределена на пет комисии“, допълни лидерът на БСП.\r\nДеница КИТАНОВА", "date": "2018.02.25", "title": "Корнелия Нинова, БСП: Искаме премиерът Борисов да бъде изслушан в парламента за сделката за ЧЕЗ"}
{"url": "http://www.focus-news.net/news/2018/02/25/2492550/kurirsarbiya-preduprezhdenie-za-zabrana-za-dvizhenie-bez-zimno-oborudvane-na-avtomobilite.html", "text": "Автомобилният съюз на Сърбия (AMSS) публикува предупреждение за недопускане на движение по пътищата на страната без зимно оборудване на автомобилите, заради обилните снеговалежи и ниските температури, съобщава електронното издание на белградския \"Кurir\".\r\nПредупреждението обхваща пътищата в Югозападна, Централна и Южна Сърбия, където тазсутрешните ниски температури са предизвикали поледица.\r\nВ съобщението се уточнява, че заради лошите метеорологични условия са се образували дълги колони от автомобили по граничните пунктове на вход от Унгария.\r\nВременно е преустановена работата по строителството на магистралите в участъците Горни Милановац - Прйелина и Картовска стена - Гуча.", "date": "2018.02.25", "title": "\"Кurir\"(Сърбия): Предупреждение за забрана за движение без зимно оборудване на автомобилите"}
{"url": "http://www.focus-news.net/news/2018/02/25/2492563/telegraf-sarbiya-snyag-i-led-blokirat-tsentralna-i-yuzhna-sarbiya.html", "text": "Сняг и лед блокираха пътищата на Централна и Южна Сърбия, като на места снежната покривка вече надхвърля 10-20 см., предава електронното издание на белградския \"Тelegraf\". \r\nИзданието съобщава за въведени ограничения от пътната полиция, която не допуска по пътищата автомобили без зимно оборудване.", "date": "2018.02.25", "title": "\"Тelegraf\" (Сърбия): Сняг и лед блокират Централна и Южна Сърбия"}
{"url": "http://www.focus-news.net/news/2018/02/25/2492566/afplider-na-siriyskite-kyurdi-e-zadarzhan-v-praga-s-turska-zapoved-za-arest.html", "text": "Един от най-изтъкнатите водачи на сирийската кюрдска общност е задържан в Прага с турска заповед за арест, предава  AFP.\r\nСалех Муслим, бивш съпредседател на Партията на националния съюз (ПНС) на сирийските кюрди е арестуван в събота вечерта в чешката столица, според заявление, издадено от коалицията политически партии, влизащи в ПНС.  Виктор Турмаков", "date": "2018.02.25", "title": "AFP:Лидер на сирийските кюрди е задържан в Прага с турска заповед за арест"}
{"url": "http://www.focus-news.net/news/2018/02/25/2492568/opu-plovdiv-snezhna-pokrivka-ot-2-sm-se-e-obrazuvala-v-rayona-na-laki-vsichki-patishta-sa-obraboteni-i-normalno-prohodimi.html", "text": "В Пловдивска област снежна покривка се е образувала единствено в района на Лъки – 2 см. Това каза за Радио „Фокус“ – Пловдив дежурният в Областно пътно управление. По думите му всички пътища на територията на областта са мокри. Пътните настилки в планинските райони са опесъчени и към този момент нормално проходими. Заледявания са се образували само в района на Студенец, но и там е извършена обработка. Областното пътно управление в пълна готовност за очакваните обилни валежи от сняг. \r\n„Налице са достатъчно машини и служители при натъпване на очакваната промяна в метеорологичната обстановка“, увери дежурният. Той призова водачите да тръгват на път само, ако това се налага, както и да се движат с повишено внимание, съобразена скорост и с подготвени за зимни условия автомобили.\r\nТони МИХАЙЛОВ", "date": "2018.02.25", "title": "ОПУ-Пловдив: Снежна покривка от 2 см се е образувала в района на Лъки, всички пътища са обработени и нормално проходими"}
{"url": "http://www.focus-news.net/news/2018/02/25/2492560/mvnr-na-rusiya-moskva-strogo-shte-presicha-opitite-za-provalyane-na-mirniya-protses-v-siriya.html", "text": "Руското външно министерство съобщи, че страната ще пресича строго всеки опит да се провали мирния процес в Сирия. Това бе съобщено във връзка с приемането на резолюция 2401 на Съвета за сигурност за примирието в арабската държава, предава ТАСС.\r\n„След приемането на резолюцията на ООН, ние ще пресичаме строго опитите допълнително да се разпалва антируската и антисирийската истерия и да се провали процеса на политическото разрешаване на конфликта, който в резултат на Конгреса на сирийския национален диалог в Сочи получи ново дихание“, подчертават от министерството.\r\nМосква разчита, чуждестранните покровители на антиправителствените сили в Сирия ще осигурят съблюдаването на примирието. От там подчертаха, че борбата срещу терористите от „Ислямска държава“ и „Джебхат ан Нусра“ ще бъде продължена, защото примирието не се разпростира върху тях.  Виктор Турмаков", "date": "2018.02.25", "title": "МВнР на Русия: Москва строго ще пресича опитите за проваляне на мирния процес в Сирия"}
{"url": "http://www.focus-news.net/news/2018/02/25/2492543/nova-tv-makedoniya-zhan-klod-yunker-zapochva-balkanskata-si-obikolka-ot-makedoniya.html", "text": "Обиколката на председателя на Европейската комисия Жан-Клод Юнкер в шест от балканските държави започва от днес в Македония. Той ще се срещне с министър-председателя ѝ Зоран Заев, с президента Георге Иванов, а след това Юнкер и Заев ще проведат съвместна пресконференция, предава македонската медия \"Нова ТВ\"\r\n\"Още веднъж очаквам насърчаване чрез стратегията, обявена от Юнкер. За нас това е насърчение, означава сериозна мотивация, да приключим реформите съгласно плановете 3-6-9, да продължим всички тези процеси на подобряване на цялостното качество на живот на гражданите, защото сме убедени, че Европа ще ни даде дата за преговори само ако заслужаваме и ще станем членове на ЕС само когато нашият стандарт за гражданите вече е приблизително равен на стандартите на гражданите на ЕС. Очаквам насърчение, че през юни е възможно да имаме дата за започване на преговори, а с това и отваряне на допълнителни европейски фондове за Македония\", заяви  Заев в навечерието на посещението на Юнкер.\r\nЦелта на стратегията, обявена в началото на февруари, е да превърнат Западните Балкани в неразделна част от Европейския съюз. Това е част от посланието, което ще бъде изпратено в Македония от председателя на ЕК Жан-Клод Юнкер по време на посещението си.\r\nС Юнкер, идва и европейският комисар по разширяването Йоханес Хан, който преди известно време обяви, че Европейската комисия ще препоръча започване на преговори с Македония и Албания.\r\nОт Скопие Юнкер и Хан ще отпътуват за Белград, Подгорица, Прищина, Сараево и Тирана, а балканската обиколка ще завърши с посещение в София. Виктор Турмаков", "date": "2018.02.25", "title": "\"Нова ТВ\" (Македония): Жан-Клод Юнкер започва балканската си обиколка от Македония"}
{"url": "http://www.focus-news.net/news/2018/02/25/2492565/sofiya-vremenno-e-ogranicheno-dvizhenieto-v-aktivnata-i-izprevarvashtata-lenta-pri-km-25-ot-avtomagistrala-trakiya-v-posoka-sofiya-poradi-katastrofa.html", "text": "Временно e ограничено движението в активната и изпреварващата лента при км 25 от автомагистрала \"Тракия\" в посока София, поради катастрофа. Това съобщиха от пресцентъра на Агенция \"Пътна инфраструктура\" (АПИ). Трафикът се пренасочва в аварийната лента на магистралата. От АПИ призоваха шофьорите да се движат с повишено внимание и съобразена скорост.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.02.25", "title": "София: Временно e ограничено движението в активната и изпреварващата лента при км 25 от автомагистрала \"Тракия\" в посока София, поради катастрофа"}
{"url": "http://www.focus-news.net/news/2018/02/25/2492570/api-nad-600-mashini-pochistvat-patishtata-v-stranata-ako-ne-se-nalaga-speshno-patuvane-otlozhete-tragvaneto.html", "text": "Над 600 машини почистват републиканските пътища в районите със снеговалеж. Обработката на настилките продължава, за да се осигури безопасността на пътуването при зимни условия. През нощта срещу понеделник се очаква рязко влошаване на времето, усилване на валежите и понижение на температурите от силния североизточен вятър. Възможни са виелици и снегонавявания. Прогнозата на метеоролозите е за силен снеговалеж в Западна и Северна България, както и в Рило-Пиринската област. Това съобщиха от пресцентъра на Агенция \"Пътна инфраструктура\" (АПИ). \r\nПри рязко влошаване на времето ще бъде ограничавано движението на тежкотоварните превозни средства, а там където се налага заради силния вятър и снегонавяванията трафикът ще се спира изцяло до подобряване на метеорологичните условия. Агенция „Пътна инфраструктура“ апелира шофьорите да отложат тръгването си в следващите 24 часа, ако то не е спешно. Необходимо е автомобилите им да са със заредени резервоари, течност за чистачки,  подходящи гуми,  да имат на разположение вериги, които да използват, ако е нужно, да карат със съобразена скорост и повишено внимание, спазвайки указанията на „Пътна полиция“. Блокирането на движението от автомобили, които не са с подходящи гуми затруднява работата на снегопочистващата техника и възпрепятства пътуването на всички останали шофьори.\r\n27-те областни пътни управления и снегопочистващите фирми работят на 24-часов режим за поддържане на републиканските пътища. В готовност са около 3000 машини.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, lima.api.bg, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2018.02.25", "title": "АПИ: Над 600 машини почистват пътищата в страната, ако не се налага спешно пътуване, отложете тръгването"}
{"url": "http://www.focus-news.net/news/2018/02/25/2492569/georgi-parvanov-abv-savetvam-prezidenta-radev-da-svika-ksns-za-golemite-energiyni-proekti-na-tozi-organ-prilyaga-da-se-zanimae-s-tova.html", "text": "През 2008 г. инициирах един КСНС за големите енергийни проекти, който не е постигнал консенсус, но е обрал много от луфтовете между парламентарните сили. Предлагам на президента Радев да свика КСНС, защото приляга на този орган да се занимае отново с проблема и надявам се да окуражи партиите, управляващите в търсенето на бързо и ефективно решение. Това каза Георги Първанов, основател на АБВ и президент на Република България в периода 2002-2012 г., по време на дискусия за “АЕЦ “Белене“ – ключ към сигурността и развитието на България“, предаде репортер на Агенция \"Фокус\".   „За ролята на Гинка от Пазарджик в развитието на Националната енергетика,  чух, че някои парламентаристи ще предложат да се проведе поредната дискусия в Народното събрание. Много моля, дискусии нека да има. В парламента първата, най-важната работа, която трябва да се свърши е да се внесе предложение за отпадането на така наречения мораториум върху проекта „Белене“. Всичко друго е имитация. Залъгване на избирателите, независимо дали става дума от ляво, от дясно, дали управляващи или опозиция“, коментира Първанов.  Според него решението може да бъде преодоляно с предложение на Министерски съвет. „Няма никакъв проблем, напротив, задължително е да има ново решение, с което да се развържат ръцете на изпълнителната власт,  с което да се даде зелена улица на този проект. Това би било най-силният знак към потенциалните инвеститори. Сигурно пак ще стане дума, както и досега, затова, че интереси има, но този интерес със сигурност е ограничен. Вероятно все още има инвеститори, които се стъписват от факта, че има решение на Народното събрание в една парламентарна република, което няма как да не носи някакви съмнения. Това е първата работа, която трябва да свършат народните представители“, допълни Първанов. \r\nДеница КИТАНОВА", "date": "2018.02.25", "title": "Георги Първанов, АБВ: Съветвам президента Радев да свика КСНС за големите енергийни проекти – на този орган приляга да се занимае с това"}
{"url": "http://www.focus-news.net/news/2018/02/25/2492572/rtssarbiya-do-30-minuti-e-zadarzhaneto-po-granichnite-punktove-zaradi-obilnite-snegovalezhi-i-niskite-temperaturi.html", "text": "До 30 минути е задържането по граничните пунктове, заради обилните снеговалежи и ниските температури, предава държавната \"Радио-телевизија Србије\" (РТС).\r\nТелевизията предупреждава за натрупаната тази нощ снежна покривка от 10 до 20 см. в северната част на страната, както и заледени пътища.\r\nСпоред \"РТС\" на пунктовете за заплащане на магистрални такси няма образувани задръствания.", "date": "2018.02.25", "title": "\"РТС\"(Сърбия): До 30 минути е задържането по граничните пунктове, заради обилните снеговалежи и ниските температури"}
{"url": "http://www.focus-news.net/news/2018/02/25/2492573/kurirsarbiya-sibirski-noshti-ochakvat-sarbiya.html", "text": "Обилни снеговалежи и ниски температури очакват Сърбия през следващите дни, в резултат на студения атмосферен фронт, който тази нощ обхвана страната, предупреждава електронното издание на белградския \"Кurir\".\r\nСпоред изданието дневните максимални температури няма да преминат 0 градуса, а в северна Сърбия ще се образува снежна покривка с дебелина до 10 см.\r\nНай-ниски температури тази нощ са били отчетени на планината Копаоник - 13, Златибор - 10, Белград - 6, Нови Сад - 8, Палич - 9, Крагуевац - 6.\r\nВ понеделник се очакват още по-ниски температури, като в някои райони на страната те ще достигнат до -16, а средната температура ще бъде от -8 до -10 градуса.", "date": "2018.02.25", "title": "\"Кurir\"(Сърбия): Сибирски нощи очакват Сърбия"}
{"url": "http://www.focus-news.net/news/2018/02/25/2492547/tass-siriyskata-armiya-e-otkrila-otveten-ogan-sled-obstrel-ot-teroristite-v-iztochna-guta.html", "text": "Сирийските военни са открили ответен огън срещу атаките на терористите от „Джебхат ан Нусра“ по позициите им в населените места Салихия и Хараста в региона Източна Гута край Дамаск, предава ТАСС, позовавайки се на местни медии.\r\nТерористите са открили огън на линията на фронта Зрейкия – Хузарма – Нашибия и са се опитали да се придвижат в това направление. Армията е нанесла удари по противника, унищожавайки негови огневи точки.\r\nСъветът за сигурност на ООН в събота прие резолюция, изискваща от страните в конфликта в Сирия да прекратят бойните действия най-малко за 30 дни, за да може на населението да се окаже хуманитарна помощ. Съгласно резолюцията, примирието не се разпространява върху „Ислямска държава“ и „Джебхат ан Нусра“. Виктор Турмаков", "date": "2018.02.25", "title": "ТАСС: Сирийската армия е открила ответен огън след обстрел от терористите в Източна Гута"}
{"url": "http://www.focus-news.net/news/2018/02/25/2492577/georgi-parvanov-abv-otnoshenieto-kam-aets-belene-ne-e-kriteriy-za-strategicheskata-orientatsiya-na-balgariya-nie-imame-svoya-evropeyski-pat.html", "text": "Отношението към  АЕЦ „Белене“ не е критерий за стратегическата ориентация на България – ние имаме своя европейски път и сме го избрали. Това каза Георги Първанов основател на АБВ и президент на Република България в периода 2002-2012 г.  по време на дискусия на тема “АЕЦ “Белене“ – ключ към сигурността и развитието на България“, предаде репортер на Агенция \"Фокус\".  По думите му е възможна страната ни да стане заложник на геостратегическото противопоставяне. „Спирането на „Белене“ е резултат от външнополитически натиск. В проекта имаше силно руско участие. Конфигурацията сега може да има друго съотношение, да има други играчи. Дали ще са китайски, американски или каквито успеем да осигурим и да ги спечелим за каузата, не бих могъл да кажа. Не е моя работа, но отново ще кажа АЕЦ „Белене“ е български национален проект“, заяви Първанов. „Дали ще строим нова ядрена мощност, трябва да е суверенно решение. Нека да ни дават идеи, съвети. Ние естествено ще спазваме европейските и международните изисквания, но изборът трябва да си е български“, посочи той.  Георги Първанов припомни едно писмо на председателя на ЕК Жан Клод-Юнкер на едно питане на премиера Бойко Борисов от 7 юли 2017 г.: „относно въпросите на ядрената енергетика, които посочваш в писмото си, бих искал да подчертая, че ЕК зачита правото на България да определя своя енергиен микс“. С други думи спасението на давещите се, е дело на самите давещи се. Стига сме се крили зад гърба на Брюксел“, заяви Първанов. Според него не само грешните решения за АЕЦ \"Белене\" са вредни, но всяко бездействие по проекта „Белене“ е престъпно. \"Защо ние от АБВ организирахме тази дискусия? Аз твърдя, че ние имаме своето морално основание, доколкото винаги сме били последователни. Ние бяхме с г-н Петков инициатори на референдума. За съжаление той се партизира. Признавам го това, защото и опозицията тогава, и управляващите го използваха за тясно партийни цели. Този референдум даде своя положителен резултат, макар и не в законовите изисквания. Ние бяхме тези, които предложихме и в програмата на правителството, в което АБВ с успех, записахме изрично за това, че се поема ангажимента за развитието на ядрената енергетика. Ако сега се пропусне и този ход, и този мандат, аз не се наемам да прогнозирам, какво ще бъде бъдещето на този наистина, значим, голям проекта за българската енергетика и държава\", допълни Първанов.\r\nДеница КИТАНОВА", "date": "2018.02.25", "title": "Георги Първанов, АБВ: Отношението към  АЕЦ „Белене“ не е критерий за стратегическата ориентация на България – ние имаме своя европейски път"}
{"url": "http://www.focus-news.net/news/2018/02/25/2492567/georgi-parvanov-abv-razkarvaneto-na-topkata-po-aets-belene-e-nay-loshoto-zashtoto-energiynata-ni-diplomatsiya-i-politika-gubyat-tempo.html", "text": "Разкарването на топката по АЕЦ „Белене“ е най-лошото, защото енергийната ни дипломация и политика губят темпо. Това каза Георги Първанов, основател на АБВ и президент на Република България в периода 2002-2012 г. по време на дискусия за “АЕЦ “Белене“ – ключ към сигурността и развитието на България“, предаде репортер на Агенция \"Фокус\".   „Не може да не прави впечатление, че в последно време има ново качество на дебата, свързан с развитието на ядрената енергетика и енергетиката изобщо. Имаме докладите на БАН, имаме разработката на Виенския център за ядрена компетентност. Имаме един куп други разработки, част от които са представени тук“, коментира Първанов. По думите му има няколко въпроса, които са политически. „Винаги съм държал на това около големите енергийни проекти да се създава атмосфера на висока обществена подкрепа и на политическа консенсус. Давали сме и приноса си в търсенето на този консенсус, обаче виждайки отсъстващите от дебата по търсенето на решение – когато съгласието отсъства тогава трябва да има воля и характер и лидерство за вземането на едно управленско решение“, заяви Първанов. Според него е необходимо лидерство, воля и характер в търсенето тези решение.  Първанов отчете, че АЕЦ „Белене“ в пълно съответствие с действащите международни стандарти ще допринесе до значително по-чист електроенергиен микс, ще доведе до намаляване на вредните емисии, ще даде на страната по-евтина и по-сигурна енергия. „За съжаление с решението за прекратяването на проекта „Белене“, българските власти се отказаха от най-големия стратегически проект, който май, че е единственият високотехнологичен проект, който се развива в българската икономика. Искам да подчертая, че реализирането на проекта „Белене“ не се свежда само до покриването на енергийните нужди на страната. Това е проблем, който опира до разбирането ни за модела на българската икономика“, допълни той.\r\nДеница КИТАНОВА", "date": "2018.02.25", "title": "Георги Първанов, АБВ: Разкарването на топката по АЕЦ „Белене“ е най-лошото, защото енергийната ни дипломация и политика губят темпо"}
{"url": "http://www.focus-news.net/news/2018/02/25/2492574/silistra-229-e-izbiratelnata-aktivnost-vav-vtoriya-tur-na-chastichnite-izbori-za-kmet-na-s-sredishte-kam-1300-chasa.html", "text": "22,9% е избирателната активност във втория тур на частичните избори за кмет на с. Средище, община Кайнарджа, към 13.00 часа. Това съобщи за Радио \"Фокус\"-Шумен Иван Антонов, председател на Общинска избирателна комисия-Кайнарджа. Гласували са 252 души.  Избирателите в населеното място са 1099. Изборният ден протича нормално, няма подадени жалби или сигнали за нарушения.\r\nИвелина ИВАНОВА", "date": "2018.02.25", "title": "Силистра: 22,9% е избирателната активност във втория тур на частичните избори за кмет на с. Средище към 13.00 часа"}
{"url": "http://www.focus-news.net/news/2018/02/25/2492576/blicsarbiya-zhalt-kod-za-opasno-vreme-e-obyaven-za-tsyalata-teritoriya-na-bosna-i-hertsegovina.html", "text": "Жълт код за опасно време е обявен за цялата територия на Босна и Херцеговина, предава сръбското електронно издание \"Blic\".\r\nСпоред \"Blic\" снеговалежите ще продължат през днешния ден макар и с отслабваща интензивност, като се очаква снежната покривка в планините в Югоизточната част на страната да се увеличи с нови 15 - 20 см.\r\nТемпературите в различните части на федерацията се движат между -3 и -11 градуса.", "date": "2018.02.25", "title": "\"Blic\"(Сърбия): Жълт код за опасно време е обявен за цялата територия на Босна и Херцеговина"}
{"url": "http://www.focus-news.net/news/2018/02/25/2492580/blagoevgrad-gradat-posreshtna-nad-500-pluvtsi-i-tehnite-semeystva-za-ii-mezhdunaroden-turnir-pirin-blagoevgrad.html", "text": "Хиляди гости от страната и чужбина пристигнаха в Благоевград за второто издание на Международен турнир „Пирин-Благоевград“. Над 500 плувци от 40 отбора се включиха в тазгодишното издание на спортната инициатива. Състезанията започнаха вчера в закрития плувен басейн на СК „Пирин“, а в 15:30 часа беше и официалното откриване. Това съобщиха от пресцентъра на Община Благоевград.\r\nКметът на Благоевград д-р Атанас Камбитов поздрави организаторите и участниците с поздравителен адрес. „Споделям убеждението, че още от малки децата трябва да бъдат възпитавани чрез спорт и ориентирани в сферата на физическата активност и спортната ангажираност. Повод за гордост е, че събитието е включено в календара на Българската федерация по плувни спортове. Общината ще продължи да работи последователно за насърчаване, развитие на спорта, чрез създаване отлични условия за неговото практикуване“, пише в част от адреса кметът Камбитов. \r\nТурнирът е в календара на БФПС, като в него участват плувци от различна възраст – от деца родени през 2009 г. до мъже и жени. Най-дългите дисциплини бяха 400 м свободен стил и 400 м съчетано. В тях плуваха само 24 състезатели в 3 серии. Класиранията ставаха по най-добри заявени времена от всички категории. Клубовете имаха право на общо 16 състезатели от всички категории, с изключение на домакина. Всеки плувец имаше възможност да скочи на 4 индивидуални дисциплини плюс щафети.    Сред официалните гости бяха олимпийската шампионка Таня Богомилова, председателят на БФПС Георги Аврамчев, Кристиян Минковски - генерален мениджър на националния отбор по плуване. \r\nПлувният басейн в Спортен комплекс „Пирин“ беше открит в края на 2015 година, в резултат на целенасочената политика, водена от кмета на община Благоевград д-р Атанас Камбитов, за подкрепа и развитие на спорта в града.", "date": "2018.02.25", "title": "Благоевград: Градът посрещна над 500 плувци и техните семейства за II Международен турнир „Пирин-Благоевград“"}
{"url": "http://www.focus-news.net/news/2018/02/25/2492581/gd-granichna-politsiya-intenziven-e-trafikat-na-granichnite-punktove-kapitan-andreevo-lesovo-dunav-most-ruse-i-dunav-most-vidin-na-izhod-za-tovarni-avtomobili.html", "text": "Интензивен е трафикът на ГКПП \"Капитан Андреево\" и ГКПП \"Лесово\" на българо-турската и на ГКПП \"Дунав мост-Русе\" и ГКПП \"Дунав мост-Видин\" на българо-румънската граница на изход за товарни автомобили. Това съобщиха за Агенция \"Фокус\" от ГД \"Гранична полиция\". На границите със Сърбия, Македония и Гърция трафикът е нормален на всички контролно-пропускателни пунктове.", "date": "2018.02.25", "title": "ГД \"Гранична полиция\": Интензивен е трафикът на граничните пунктове \"Капитан Андреево\", \"Лесово\", \"Дунав мост-Русе\" и \"Дунав мост-Видин\" на изход за товарни автомобили"}
{"url": "http://www.focus-news.net/news/2018/02/25/2492575/afp-papata-prizova-kam-nezabavno-prekratyavane-na-nasilieto-v-siriya.html", "text": "Папа Франциск призова към незабавно прекратяване на насилието в Сирия, за да се позволи доставянето на хуманитарна помощ, особено в контролирания от опозицията анклав Източна Гута, предава  AFP.\r\n„Този февруари бе един от най-насилствените периоди в седемгодишния конфликт“, заяви папата. „Затова и призовавам към незабавно прекратяване на насилието, за да се позволи достъп на хуманитарна помощ – храна и лекарства, както и евакуацията на ранените и болните“, допълни той. Виктор Турмаков", "date": "2018.02.25", "title": "AFP: Папата призова към незабавно прекратяване на насилието в Сирия"}
{"url": "http://www.focus-news.net/news/2018/02/25/2492582/afp-irak-osadi-15-zheni-turski-grazhdani-na-smart-zaradi-tova-che-sa-chlenuvali-v-islyamska-darzhava.html", "text": "Съдът в Ирак осъди на смърт 15 жени, турски граждани, след като ги призна за виновни, че са членували в „Ислямска държава“, предава  AFP.\r\nДруга турска гражданка, обвинена в членство в джихадистката групировка е осъденя на доживотен затвор.  Виктор Турмаков", "date": "2018.02.25", "title": "AFP: Ирак осъди 15 жени, турски граждани на смърт заради това, че са членували в „Ислямска държава“"}
{"url": "http://www.focus-news.net/news/2018/02/25/2492578/rezolyutsiya-2401-na-saveta-za-sigurnost-na-oon-za-primireto-v-siriya-vleze-v-sila-obzor.html", "text": "Съветът за сигурност на ООН единодушно прие резолюция за 30-дневно прекратяване на огъня в Сирия с подкрепата на Русия. В резолюцията се настоява за прекратяване на огъня „без забавяне“, за да се осигури достъп на хуманитарна помощ до засегнатите от бойните действия райони. Документът бе гласуван на фона на тежките бомбардировки контролирания от опозицията анклав Източна Гута, за които се смята, че е отговорно сирийското правителство.\r\nПосланикът на САЩ в ООН Ники Хейли заяви: „ Ние много закъсняхме с отговора на тази криза\", обвинявайки Русия, че е забавяла гласуването. За да се получи съгласието на Русия думите „в срок от 72 часа“ бяха заменени с „без забавяне“, думата „незабавна“ бе премахната по отношение на хуманитарната помощ.\r\n„Веднага предупреждаваме, че ние няма да допуснем произволни интерпретации на току-що приетата резолюция. Искаме да се прекрати безотговорната реторика и вместо това (страните) да се включат в общите усилия по урегулиране на конфликта на основата на резолюция номер 2254 на Съвета за Сигурност на ООН“, на свой ред заяви постоянният пратеник на Русия в световната организация Василий Набензя.\r\nВъпреки резолюцията базираната в Лондон Сирийска обсерватория за човешки права съобщи, че военни самолети са атакували Източна Гута в събота вечерта след гласуването. Сирийските военни са открили ответен огън срещу атаките на терористите от „Джебхат ан Нусра“ по позициите им в населените места Салихия и Хараста в региона Източна Гута. Междувременно и Кюрдските милиции в провинцията Африн съобщиха, че са готови да съблюдават резолюцията на Съвета за сигурност на ООН за прекратяването на огъня в Сирия, но и че са готови на ответни действия в региона, където от края на януари турските ВВС провеждат операция. Иранският генерал Мохамад Бакери, чието правителство подкрепя сирийския президент Башар Асад заяви, че Техеран и Дамаск ще подкрепят резолюцията. Но той допълни, че примирието няма да обхване предградията на Дамаск, „държани от терористи“. „Операциите по прочистването ще продължат“, увели генералът. Същевременно примирието не се разпростира върху обявените от всички страни за терористки организации \"Ислямска държава\" и \"Джебхат ан Нусра\".\r\nДържавният департамент на САЩ, правителствата на Германия, Франция и на Великобритания, както и папата призоваха резолюцията да бъде спазвана, за да се допусне достъпа на хуманитарна помощ в страната  Виктор Турмаков", "date": "2018.02.25", "title": "Резолюция №2401 на Съвета за сигурност на ООН за примирето в Сирия влезе в сила (ОБЗОР)"}
{"url": "http://www.focus-news.net/news/2018/02/25/2492584/magyar-nemzet-balgarin-e-zadarzhan-v-ungariya-sled-kato-u-nego-sa-otkriti-pet-kilograma-efedrin.html", "text": "Пет килограма ефедрин, прекурсор за производството на наркотици, са открити у български гражданин в автобус, пристигащ в страната на граничен пункт „Рьоске“ със Сърбия, пише  Magyar Nemzet.\r\nАвтобусът с българска регистрация, пътуващ между София и Берлин е претърсван от полицията, когато в един от куфарите е открит пакет с бели таблетки без етикет. Първоначално собственикът на пакета твърди, че това са бонбони, но след експертна проверка се оказва, че това е ефедрин. \r\nБългарският гражданин е задържан.  Виктор Турмаков", "date": "2018.02.25", "title": "Magyar Nemzet: Българин е задържан в Унгария, след като у него са открити пет килограма ефедрин"}
{"url": "http://www.focus-news.net/news/2018/02/25/2492564/reuters-iran-saobshti-che-shturmat-sreshtu-predgradiyata-na-damask-shte-prodalzhi-dori-i-sled-priziva-na-oon-za-primirie.html", "text": "Иранското правителство съобщи, че настъплението срещу контролираните от опозицията предградия на Дамаск,  където сблъсъците между нея и правителствените сили продължават, въпреки резолюцията на Съвета за сигурност на ООН, призоваваща към 30-дневно примирие в Сирия, предава  Reuters.\r\nИранският генерал Мохамад Бакери, чието правителство подкрепя сирийския президент Башар Асад заяви, че Техеран и Дамаск ще подкрепят резолюцията. Но той допълни, че примирието няма да обхване предградията на Дамаск, „държани от терористи“. „Операциите по прочистването ще продължат“, увели генералът. \r\nМеждувременно руското правителство съобщи, че разчита тези, които от чужбина подкрепят антиправителствените сили в Сирия, да направят всичко възможно примирието да се спазва.  Виктор Турмаков", "date": "2018.02.25", "title": "Reuters: Иран съобщи, че щурмът срещу предградията на Дамаск ще продължи дори и след призива на ООН за примирие"}
{"url": "http://www.focus-news.net/news/2018/02/25/2492579/sofiya-dva-tir-a-sa-katastrofirali-na-avtomagistrala-trakiya-v-rayona-na-vakarel-nyama-postradali.html", "text": "Временно е ограничено движението по автомагистрала “Тракия“ в района на Вакарел, посока София, съобщават от пресцентъра на МВР. Сигнал за пътен инцидент на  АМ“ Тракия“ в района на Вакарел в посока София е подаден малко преди 13.00 часа. По първоначални данни тир се ударил в движещия се пред него друг тир, но няма сериозно пострадали. Изпреварваща и активна ленти са затворени. Движението се извършва в аварийна лента.\r\nПътни полицаи са на място и регулират движението.", "date": "2018.02.25", "title": "София: Два ТИР-а са катастрофирали на автомагистрала “Тракия“ в района на Вакарел, няма пострадали"}
{"url": "http://www.focus-news.net/news/2018/02/25/2492589/deputatite-ot-gerb-plovdiv-shte-provedat-priemni-s-grazhdani-na-26-fevruari.html", "text": "В понеделник, 26 февруари, народните представители от ГЕРБ-Пловдив ще проведат приемни с граждани от избирателния си район, съобщиха от пресцентъра на партията. \r\nПриемните ще се проведат по следния график:\r\n- Менда Стоянова – председател на Комисията по бюджет и финанси в 44-тото Народно събрание – от 16.00 в централния офис на  ГЕРБ – Пловдив, на бул. „Марица” 91;\r\n- Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на  ГЕРБ на улица „Прага” 2; \r\n- Атанас Ташков – член на Комисията по транспорт, информационни технологии и съобщения и на Комисията по външна политика в 44-то Народно събрание - от 16.00 часа в партийния офис на ул. „Стефан Стамболов\" № 21;\r\n- Спас Гърневски -  заместник-председател на Комисията за борба с корупцията, конфликт на интереси и парламентарна етика - от 16.00 в офиса на  ГЕРБ на ул. \"Коста Паница\" № 5.", "date": "2018.02.25", "title": "Депутатите от ГЕРБ-Пловдив ще проведат приемни с граждани на 26 февруари"}
{"url": "http://www.focus-news.net/news/2018/02/25/2492586/pleven-37-ot-glasopodavatelite-sa-uprazhnili-pravoto-si-na-glas-na-vtoriya-tur-na-chastichnite-mestni-izbori-v-selo-brest-kam-1300-chasa.html", "text": "37% от гласоподавателите или около 700 души са упражнили правото си на глас на втория тур на частичните местни избори в село Брест към 13.00 часа. Това съобщиха за Агенция \"Фокус\" от Общинската избирателна комисия (ОИК) – Гулянци. Изборният ден в селото преминава нормално, без жалби  и сигнали за нарушения.", "date": "2018.02.25", "title": "Плевен: 37% от гласоподавателите са упражнили правото си на глас на втория тур на частичните местни избори в село Брест към 13.00 часа"}
{"url": "http://www.focus-news.net/news/2018/02/25/2492591/regnum-v-moskva-se-provezhda-marsh-v-pamet-na-boris-nemtsov.html", "text": "В Москва се провежда марш в памет на политика Борис Немцов, застрелян в нощта на 28 февруари 2015 г. на мост в центъра на руската столица, предава  Regnum.\r\nУчастниците носят знамена на Русия, плакати с лозунгите на либералната опозиция, както и портрети на Немцов. Кметството на Москвапо-рано даде разрешение за провеждането на марша.\r\nАгенция „Фокус“ припомня:\r\nБорис Немцов бе застрелян в нощта на 28 февруари на Големия Московецки мост в Москва. През юли 2017 г. съдът призна за виновни заподозрените за убийството му Заур Дадаев, Анзор Губашев, Шадид Губашев, Темирлан Ескерханов и Хамзат Бахаев. Виктор Турмаков", "date": "2018.02.25", "title": "Regnum: В Москва се провежда марш в памет на Борис Немцов"}
{"url": "http://www.focus-news.net/news/2018/02/25/2492555/premierat-boyko-borisov-sdelkata-za-chez-e-mezhdu-chastni-subekti-i-to-izvan-balgariya-v-nashite-institutsii-shte-ya-proverim-vnimatelno.html", "text": "Сделката с ЧЕЗ се извършва в Чехия. Това каза премиерът Бойко Борисов по време на 9-тия Зимен университет на Младежи ГЕРБ в Сандански, предаде репортер на Радио „Фокус“-Пирин.  \"Електроразпределителните дружества са продадени 2005 година. Забележете как са продадени – контролният процент, който позволява да се контролира дружеството е 34, а държавата си е оставила 33. Още тогава те са заложили да няма никакъв контрол\", посочи Борисов. \"В момента и трите дружества водят арбитражни дела за стотици милиони с България. Сделката с ЧЕЗ се извършва в Чехия. Сега, когато идва в България, ние ще ги посрещнем и ще ги проверяваме и едната, и другата, и третата. Колегите вчера от БСП, приемам, че добронамерено, казват държавата да извади 380 милиона евро и да я купи. Първо защо ги продадохме. Защо по време на техните правителства от 2005 година не си ги откупиха обратно и защо само ЧЕЗ да купим, а Енерго-Про и EVN защо не ги купим? Защо да гарантираме на половина българи държавна компания, а на другите частна, след като и с трите се съдим от години? Един уважаван депутат от БСП вчера го чух каза да се одържави. Държавата е много по-лош стопанин и аз ги връщам - помните ли България от въздуха казваха, че изглежда като дискотека, защото имаше режим на тока, когато бяха държавни електроразпределителните дружества\", коментира Борисов. \"Ние сме изцяло за частния бизнес като дясна партия, но тук много важното условие е много силни регулатори, единственото спасение да държим частния бизнес в необходимите правила е независимите регулатори. Внимателно ще проверим като дойде в нашите институции, на едните мога да разпоредя, другите мога да помоля, защото са независим регулатор и ще видим как ще се развият нещата. Но във всички случаи това е сделка между частни субекти и от извън България. Ако тръгнем да изкупуваме така, защо не изкупим и \"Нефтохим\"-Бургас и банките обратно, да върнем всичко на държавата, защо само ЧЕЗ?\", допълни още той. \r\nЛивия НИНОВА", "date": "2018.02.25", "title": "Премиерът Бойко Борисов: Сделката за ЧЕЗ е между частни субекти и то извън България, в нашите институции ще я проверим внимателно"}
{"url": "http://www.focus-news.net/news/2018/02/25/2492592/ivan-stoyanov-obshtinsko-predpriyatie-chistota-plovdiv-30-santimetrova-snezhna-pokrivka-se-ochakva-v-grada-ekipite-shte-rabotyat-denonoshtno.html", "text": "30-сантиметрова снежна покривка се очаква в Пловдив. Това каза за Радио „Фокус“ – Пловдив Иван Стоянов, директор на Общинско предприятие (ОП) „Чистота“-Пловдив. По думите му очакванията са още тази вечер, между 20.00 и 22.00 часа, в Пловдив да започне силен снеговалеж, който да продължи повече от 30 часа. \r\n„Снегът ще вали през цялата нощ, като се очаква валежите да са най-интензивни утре през светлата част на деня. Вече обработихме основните пътни артерии, мостовете и надлезите в Пловдив. Сега 26 разпръсквача са напълнени със сол и с воден разтвор на калциев хлорид. Около 17.00 часа, тъй като сега все още е много мокро, ще обработим и вътрешнокварталните улици. Искаме да изпреварим големия сняг, защото след него основните ни усилия ще бъдат насочени към булевардите и улиците първа категория“, обясни Иван Стоянов. Той каза още, че през следващите дни се очаква снегът да е придружен от отрицателни температури  и силен вятър, което ще е предпоставка за навявания. „Тогава вече 55 снегорина ще се включат също в почистването, ще премахнат снега, за да не се образуват навявания. Пловдив е един от градовете в България, в които ще вали най-много Циклонът е средиземноморски и южната част на страната ще е засегната повече“, добави директорът на ОП „Чистота“.\r\nИван Стоянов подчерта, че екипите на общинското предприятие ще работят денонощно. „Отговорниците за снегопочистването на отделните райони в града вече са на терен и работят. Всеки от тях знае с каква техника разполага и по кой маршрут да я пусне. Очаква се да работим активно през цялата следваща седмица. Дори и валежите да спрат до сряда, през следващите дни температурите ще са изключително ниски, в рамките на -10 до -12 градуса. Ако през деня температурите са по-високи, това означава, че пътищата ще са мокри, а през нощта ще замръзват. Подготвени сме“, увери Стоянов.\r\nТони МИХАЙЛОВ", "date": "2018.02.25", "title": "Иван Стоянов, Общинско предприятие „Чистота“-Пловдив: 30-сантиметрова снежна покривка се очаква в града, екипите ще работят денонощно"}
{"url": "http://www.focus-news.net/news/2018/02/25/2492571/tass-kazahstan-prizova-kam-palno-sablyudavane-na-rezolyutsiyata-na-saveta-za-sigurnost-na-oon-za-primirieto-v-siriya.html", "text": "Външното министерство на Казахстан приветства приемането на резолюцията на Съвета за сигурност на ООН за прекратяването на бойните действия в Сирия за 30 дни, за да се позволи хуманитарната ситуация в страната, предава ТАСС.\r\n„Отбелязваме особената актуалност на документа на фона на нарасналото в последно време равнище на насилие в редица райони на Сирия, в това число и в Източна Гута с многочислени жертви сред гражданското население, включително над жени и деца“, пише в официално заявление на министерството.\r\n От там отбелязаха, че осъществяването на приетата резолюция ще стане една от конкретните стъпки за осигуряването на сигурния и безопасен достъп на хуманитарна помощ в най-пострадалите райони на Сирия.  Виктор Турмаков", "date": "2018.02.25", "title": "ТАСС: Казахстан призова към пълно съблюдаване на резолюцията на Съвета за сигурност на ООН за примирието в Сирия"}
{"url": "http://www.focus-news.net/news/2018/02/25/2492590/premierat-boyko-borisov-shte-otkrie-investitsionniya-forum-na-evropeyskata-banka-za-vazstanovyavane-i-razvitie-v-london-na-26-fevruari.html", "text": "Министър-председателят Бойко Борисов ще открие Инвестиционен форум за Западните Балкани, който се организира от Европейската банка за възстановяване и развитие в Лондон на 26 февруари. Това съобщиха от правителствената информационна служба. В конференцията ще вземат участие лидери от всички страни от региона – премиерите на Сърбия Ана Бърнабич, на Черна гора Душко Маркович, на Албания Еди Рама и на Република Македония Зоран Заев, на Косово Рамуш Харадинай и председателстващият председателството на Босна и Херцеговина Денис Звиздич.\r\nОсновна цел на Инвестиционния форум е да събере лидерите от региона с потенциални инвеститори от цял свят и да бъдат обсъдени възможностите за привличане на повече подкрепа от частния, финансовия и публичния сектор за реализацията на стратегически инфраструктурни проекти в Западните Балкани. Инициативата е част от поредицата срещи на върха, посветени на развитието и европейската перспектива на страните.\r\nВ рамките на форума са планирани и двустранни срещи на министър-председателя Бойко Борисов.\r\nВ делегацията на премиера са включени министърът на транспорта, информационните технологии и съобщенията Ивайло Московски и председателят на Парламентарната комисия по енергетика Делян Добрев.", "date": "2018.02.25", "title": "Премиерът Бойко Борисов ще открие Инвестиционния форум на Европейската банка за възстановяване и развитие в Лондон на 26 февруари"}
{"url": "http://www.focus-news.net/news/2018/02/25/2492593/sofiya-vazstanoveno-e-dvizhenieto-pri-km-25-na-avtomagistrala-v-posoka-sofiya.html", "text": "Възстановено е движението при км 25 на автомагистрала, в посока София. Това съобщиха от пресцентъра на Агенция \"Пътна инфраструктура\" (АПИ). Трафикът в участъка временно се осъществяваше само в аварийната лента, поради катастрофа.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.02.25", "title": "София: Възстановено е движението при км 25 на автомагистрала, в посока София"}
{"url": "http://www.focus-news.net/news/2018/02/25/2492595/plovdiv-intenziven-e-trafikat-v-dvete-posoki-na-patya-asenovgrad-smolyan.html", "text": "Интензивен е трафикът в двете посоки на пътя Асеновград-Смолян, предаде репортер на Агенция \"Фокус\". На места движението се извършва в колони. Пътната настилка е мокра и хлъзгава.", "date": "2018.02.25", "title": "Пловдив: Интензивен е трафикът в двете посоки на пътя Асеновград-Смолян"}
{"url": "http://www.focus-news.net/news/2018/02/25/2492585/klixbabosna-i-hertsegovina-sibirsko-vreme-v-po-golyama-chast-ot-stranata-na-belashnitsa-otchetoha-16-gradusa.html", "text": "\"Сибирско\" време обхвана по-голямата част от Босна и Херцеговина, като на планината Белашница, на около 25 км. югозападно от Сараево, са отчетени - 16 градуса, предава сараевското електронно издание \"Klix.ba\".\r\nЗаради сняг и заледявания е затруднено движението по пътищата Горин Вакъф - Прозор, Сараево - Тузла, Търново - Фоча, Ливна - Босанско Грахово - Дървар, Ливно - Гламоч, Ливно - Купреш.\r\nСнегонавявания има в районите на Ростов, Ливно, Купреш, Гламоч и Босанско Грахово.\r\nЗа опасност от лавини се предупреждава по магистралните пътища М-14 Сърбияни - Босанска Крупа и на М-18 Добро Поле - Брод на Дрина.\r\nИзданието съобщава, че снежната покривка на Белашница вече е достигнала 183 см., а на Яхорина - 90 см.", "date": "2018.02.25", "title": "\"Klix.ba\"(Босна и Херцеговина): \"Сибирско\" време в по-голяма част от страната, на Белашница отчетоха - 16 градуса"}
{"url": "http://www.focus-news.net/news/2018/02/25/2492598/pernik-19-godishno-momiche-e-zaginalo-a-druga-zhena-e-transportirana-v-bolnitsa-sled-tezhak-paten-intsident-v-rayona-na-dragichevo.html", "text": "Сигнал за тежък пътен инцидент е подаден малко след 14.00 часа. По първоначални данни в района на Драгичево, при бензиностанцията, са се ударили два леки автомобила. 19-годишно момиче е загинало, а друга жена е транспортирана в болнично заведение. Това съобщиха от пресцентъра на МВР. На място се извърша оглед. Движението се регулира от пътни полицаи. От Пътна полиция препоръчват на водачите, пътуващи към София,  да използват автомагистрала “Люлин“.", "date": "2018.02.25", "title": "Перник: 19-годишно момиче е загинало, а друга жена е транспортирана в болница, след тежък пътен инцидент в района на Драгичево"}
{"url": "http://www.focus-news.net/news/2018/02/25/2492599/gerb-shte-dade-izvanreden-brifing.html", "text": "ГЕРБ ще даде извънреден брифинг в Централата на партията (пл. „България“ 1, НДК, Административна сграда, ет.17). Събитието ще се проведе от 16.00 ч. Това съобщиха от пресцентъра на партията.", "date": "2018.02.25", "title": "ГЕРБ ще даде извънреден брифинг"}
{"url": "http://www.focus-news.net/news/2018/02/25/2492600/predsedatelyat-na-grupata-na-bsp-v-stolichniya-obshtinski-kaloyan-pargov-grazhdanite-ot-malashevtsi-poiskaha-da-zakriem-bitaka.html", "text": "Битпазарът в столичния квартал \"Малашевци\" да бъде закрит. Това поискаха граждани, които живеят край тържището за стари и употребявани стоки по време на среща с председателя на групата на БСП в Столичния общински съвет Калоян Паргов и народните представители Христо Проданов и Димитър Данчев, съобщиха от пресцентъра на ГС на БСП-София. Тримата бяха поканени на разговор от хората в \"Малашевци\" в читалище \"Пенчо Славейков-1919\". Основната тема беше проблемът с преминаването на камиони над 10 тона по улиците в квартала. Заради тежкотоварните машини гражданите живеят в прах, шум, разбити улици и къщи с напукани от постоянното разтърсване стени. По покана на Калоян Паргов, представители на живеещите в района присъстваха в сряда, 21 февруари, на редовното заседание на Комисията по транспорт и туризъм в Столична община и получиха обещание до месец да им бъде представен вариант за решение на проблема.\r\nНа срещата в читалището в \"Малашевци\" хората говориха и за останалите проблеми, които имат в квартала. \"Търпението на гражданите в този район очевидно напълно се е изчерпало. Не е нормално да живеят в подобни условия, коментира Калоян Паргов. - Те настояха пред нас да бъде закрит битпазарът и бяха повече от категорични в позицията си. Аз също смятам, че вече няма необходимост от този битак. Може би трябва да бъде запазен само пазарът за резервни части за стари машини. Той обаче може да бъде преместен и организиран по друг начин. Обещах помощ на хората и още тази седмица ще предприемем действия с колегите от групата на БСП в СОС. С премахването на битака, ще разрешим и проблема със замърсяването на реката\".\r\n\"Малашевци\" е един от кварталите на София, който има спешна нужда от благоустрояване. Според Калоян Паргов обаче, това едва ли ще се случи през 2018 година, тъй като в бюджета не са заделени средства за тази цел. \"Бюджетът на Столична община, който приеха неотдавна, за пореден път е насочен към основните артерии на София, коментира той. - През последните 5-6 години, общинските съветници от БСП постоянно предлагаме в бюджета приоритет да бъде и ремонтът на вътрешнокварталните улици, но така и не се случва това. Естествено, ще продължим да настояваме, докато не постигнем успех. Защото центъра го правят все по-красив, редят и пререждат павета, а за крайните квартали парите все не достигат. Това е големият проблем. Всички плащаме данъци и такси, но не виждаме подобрение около домовете ни\".\r\nКалоян Паргов се ангажира пред гражданите от \"Малашевци\" да провери и какви са възможностите за асфалтиране по спешност на улица \"Жак Дюкло\". \"Ще разговарям със заместник-кмета по транспорт и ще предложа да бъдат предвидени средства за ремонта й, обясни той. - Ще проследя и ангажимента на директора на Дирекция \"Управление и анализ на трафика\" за промяната на маршрутите на тежкотоварните моторни превозни средства. Комисията трябва да направи среща и с представители на КАТ, за да обмислят организацията на движението. Обещах да информирам гражданите от \"Малашевци\" за всяко действие на Столична община за разрешаване на проблемите им. Мисля, че това е правилният начин за постигане на успех. За съжаление, работата на опозицията в СОС в момента се изразява точно в това – заедно с гражданите да упражнява натиск върху администрацията, за да си върши тя работата\".", "date": "2018.02.25", "title": "Председателят на групата на БСП в Столичния общински Калоян Паргов: Гражданите от \"Малашевци\" поискаха да закрием битака"}
{"url": "http://www.focus-news.net/news/2018/02/25/2492594/ria-novosti-arabskata-liga-prizova-vsichki-strani-da-sablyudavat-primirieto-v-siriya.html", "text": "Генералният секретар на Арабската лига Ахмед Абул Гейт призова всички страни от конфликта в Сирия да съблюдават приетата от Съвета за сигурност на ООН резолюция, която предвижда прекратяване на бойните действия в течение на 30 дни, предава РИА Новости.\r\n„Генералният секретар приветства резолюция №2401 по прекратяването на бойните действия в Сирия за 30 дни. Той призова всички страни да я съблюдават, незабавно да прекратят огъня на цялата територия на Сирия и да осигурят безпрепятствено доставяне на хуманитарна помощ в блокираните райони“, пише в официално заявление на панарабската организация. \r\nАбул Гейт изрази надежда, че резолюцията ще стане крачка към безсрочно и всеобхващащо прекратяване на боевете в Сирия. „Разрешаването на сирийската криза ще бъде възможно единствено чрез политически процес под егидата на ООН. Военните решение, извънредната употреба на сила единствено влошава ситуацията“, пише още в заявлението.  Виктор Турмаков", "date": "2018.02.25", "title": "РИА Новости: Арабската лига призова всички страни да съблюдават примирието в Сирия"}
{"url": "http://www.focus-news.net/news/2018/02/25/2492601/ria-novosti-zimnata-olimpiada-v-pyonchan-ofitsialno-be-zakrita.html", "text": "Зимните Олимпийски игри в южнокорейския град Пьончан официално бяха закрити в неделя, съобщава РИА Новости. Това е обявено от председателя на Международния олимпийски комитет Томас Бах. На церемонията по закриването бе проведен и традиционният парад на спортистите от участващите държави. \r\nНай-много отличия на Олимпиадата спечелиха състезателите на Норвегия, които имат 14 златни, 14 сребърни и 11 бронзови медала. : Цанко Цолов", "date": "2018.02.25", "title": "РИА Новости: Зимната Олимпиада в Пьончан официално бе закрита"}
{"url": "http://www.focus-news.net/news/2018/02/25/2492602/razgrad-upotrebil-alkohol-mazh-e-schupil-prednoto-staklo-na-sluzheben-avtomobil-v-opit-da-izbyaga-ot-politsiyata-sled-sbivane-v-kafe-bar-v-grad-kubrat.html", "text": "Криминално проявен и употребил алкохол мъж е счупил предното панорамно стъкло на служебен автомобил в опит да избяга от полицията. В 03.37 часа на 25 февруари на тел. 112 е получен сигнал за сбиване в кафе-бар в град Кубрат. Това съобщиха от ОДМВР-Разград. На място пристига патрулен екип на смяна, който установява, че стъклото на входната врата в заведението е счупено, а наблизо се намира в явно нетрезво състояние 29-годишният С.Ч. с адрес в град Варна. Първоначално той тръгва с униформените към сградата на Районното управление за изясняване на случая, но, стигайки до служебния автомобил, побягва. Малко по-късно е открит до сграда в посока автогарата в Кубрат. При спирането на колата, мъжът стъпва върху предния капак, с крак счупва панорамното стъкло и отново побягва. Установен е по-късно в дома на майка си. Освидетелстван е в МБАЛ-Кубрат, взета му е кръвна проба за изследване и е задържан в Районното управление. По случая е образувано бързо производство по чл.216, ал.1 от НК.", "date": "2018.02.25", "title": "Разград: Употребил алкохол мъж е счупил предното стъкло на служебен автомобил в опит да избяга от полицията след сбиване в кафе-бар в град Кубрат"}
{"url": "http://www.focus-news.net/news/2018/02/25/2492583/klixbabosna-i-hertsegovina-shestchasova-spasitelna-operatsiya-za-mladezh-ostanal-pod-snegovete-na-planinata-igman.html", "text": "Планинската спасителна служба на Босна и Херцеговина е провела 6-часова операция за издирването и спасяването на младеж, останал сред снеговете на планината Игман, централна Босна и Херцеговина, предава сараевското електронно издание \"Klix.ba\".\r\nВ операцията са участвали 25 спасители, специализирани автомобили и хеликоптер.\r\nМестоположението на младежа е било установено около 15,00 ч. местно време (16,00 ч. българско време) в събота, след което спасителните екипи са успели да го евакуират.", "date": "2018.02.25", "title": "\"Klix.ba\"(Босна и Херцеговина): Шестчасова спасителна операция за младеж, останал под снеговете на планината Игман"}
{"url": "http://www.focus-news.net/news/2018/02/25/2492605/snegat-uslozhni-patnata-obstanovka-v-stranata-obzor.html", "text": "Влошените метеорологични условия значително усложниха трафика в страната. По информация на Агенция „Пътна инфраструктура“  (АПИ) над 600 машини почистват републиканските пътища в районите със снеговалеж. Обработката на настилките продължава, за да се осигури безопасността на пътуването при зимни условия. През нощта срещу понеделник се очаква рязко влошаване на времето, усилване на валежите и понижение на температурите от силния североизточен вятър. Възможни са виелици и снегонавявания. Прогнозата на метеоролозите е за силен снеговалеж в Западна и Северна България, както и в Рило-Пиринската област. \r\nОт АПИ увериха, че имат готовност при рязко влошаване на времето ще бъде ограничавано движението на тежкотоварните превозни средства, а там където се налага заради силния вятър и снегонавяванията трафикът ще се спира изцяло до подобряване на метеорологичните условия. \r\n27-те областни пътни управления и снегопочистващите фирми работят на 24-часов режим за поддържане на републиканските пътища. В готовност са около 3000 машини.\r\nУсложняването на трафика доведе и до пътни инциденти. Около 14.00 часа временно бе ограничено движението по автомагистрала “Тракия“ в района на Вакарел, посока София. Причината за това бе ТИР, който се е ударил  в движещия се пред него друг ТИР, но няма сериозно пострадали. \r\nОколо 14.00 часа при тежък пътен инцидент на един от изходите на София, в района на Драгичево, са се ударили два леки автомобила. 19-годишно момиче е загинало, а друга жена е транспортирана в болнично заведение. От Пътна полиция препоръчват на водачите, пътуващи към София, да използват автомагистрала “Люлин“. \r\nМеждувременно се въвежда ограничение в движението на тежкотоварни автомобили над 12 т по път I-1 Видин – Монтана, в посока от Видин към Монтана, поради силен снеговалеж, за снегопочистване. Обходният маршрут за движещите се в посока от Видин към Монтана е: път II-11 Дунавци – Арчар, път III-112 Добри дол – Тополовец, път III-114 Тополовец – Ружинци.От МВР отправиха и съвети към гражданите, които възнамеряват да тръгват на път днес:\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, lima.api.bg, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2018.02.25", "title": "Снегът усложни пътната обстановка в страната (ОБЗОР)"}
{"url": "http://www.focus-news.net/news/2018/02/25/2492596/afp-po-perimetara-na-iztochna-guta-se-vodyat-tezhki-sblasatsi.html", "text": "По данни на базираната в Лондон „Сирийска обсерватория за правата на човека“ сирийските правителствени сили са влезли в тежки сблъсъци с опозицията в южните части на контролирания от нея анклав Източна Гута край Дамаск, предаде  AFP.\r\n„Сблъсъците по периметъра на Източна Гута са убили най-малко 13 членове на проправителствените сили и шестима бойци на опозиционната група „Джаиш ал Ислам“, съобщава „Обсерваторията“.  Виктор Турмаков", "date": "2018.02.25", "title": "AFP: По периметъра на Източна Гута се водят тежки сблъсъци"}
{"url": "http://www.focus-news.net/news/2018/02/25/2492607/plovdiv-obshtinskite-savetnitsi-ot-gerb-v-grada-shte-provedat-priemni-s-grazhdani.html", "text": "Общинските съветници от  ГЕРБ в град Пловдив ще проведат приемни с граждани. Това съобщиха от пресцентъра на партията.\r\nВ понеделник, 26 февруари 2018 г., приемните ще се проведат по следния график:\r\n- Даниела Дженева, от 17:00 до 18:00 часа в офиса на  ГЕРБ в район „Южен”, ул. ”Академик Петър Динеков“ № 1А;\r\n- Спартак Николов, от 17:00 до 18:30 часа в офиса на  ГЕРБ в район „Източен” на ул. ”Коста Паница“ №5;\r\n- Вихър Захов,  от 17:00 до 18:30 часа в офиса на  ГЕРБ в район „Източен” на ул. ”Коста Паница“ № 5;\r\n- Вера Тоскова, от 16 до 18:00 часа в офиса на  ГЕРБ в район „Тракия” в жк. ”Тракия“ бл. 91;\r\n- Александър Радев, от 17:30  до 19:00 часа в офиса на  ГЕРБ в район „Централен” на ул. ”Прага” № 2;\r\n- Атанас Узунов, от 17:30  до 19:00 часа в офиса на  ГЕРБ в район „Южен” на ул. ”Академик Петър Динеков” №1А;\r\n- Ели Гатева, от 16 до 18:00 часа в офиса на  ГЕРБ в район „Тракия” в жк. ”Тракия“ бл. 91.\r\nОбщинският съветник от  ГЕРБ в Общински съвет – Пловдив, Иван Вичков ще приема граждани във вторник, 27 февруари 2018 г., от 16 до 18:00 часа в офиса на  ГЕРБ в район „Тракия”в блок 91. Иван Вичков е член на Постоянната комисия  „Здравеопазване и социални дейности”.\r\nВ сряда, 28 февруари 2018 г., приемни с граждани ще проведат следните общински от  ГЕРБ:\r\n- Радослава Ташкова, председател на Групата на  ГЕРБ и заместник-председател на Общински съвет  - Пловдив, ще се срещне с граждани от 16:00 до 18:00 часа в офиса на  ГЕРБ в район „Южен” на ул. ”Академик Петър Динеков” №1А; \r\n- Георги Василев, от 16 до 18:00 часа в офиса на  ГЕРБ в район „Южен” на ул. ”Академик Петър Динеков” №1А; \r\n- Д-р Аргир Аргиров, от 17:30  до 18:30 часа в офиса на  ГЕРБ в район „Южен” на ул. ”Академик Петър Динеков” №1А;\r\n- Ани Лафчиева, от 17:00 до 18:30 часа в офиса на  ГЕРБ в район „Източен” на ул. ”Коста Паница“ №5;\r\n- Емил Русинов, от 17:30 до 19:00 часа в офиса на  ГЕРБ в район „Източен” на ул. ”Коста Паница“ №5. \r\nВ четвъртък, 1 март 2018 г., общинските съветници от  ГЕРБ в Пловдив ще проведат приемни с гражданите, както следва:\r\n- Петър Попов, от 17:30  до 19:00 часа в офиса на  ГЕРБ в район „Западен” на ул. ”Царевец” № 9; \r\n- Ясен Михайлов, от 17:30 до 19:00 часа в офиса на  ГЕРБ в район „Западен” на ул. ”Царевец” № 9;\r\n- Гошо Къчков, от 17:30  до 19:00 часа в офиса на  ГЕРБ в район „Северен” на бул. ”Марица” №91; \r\n- Пенчо Малинов, от 17:00  до 18:30 часа в офиса на  ГЕРБ в район „Източен” на ул. ”Коста Паница” №5;\r\n- Веселин Маневски, от 16 до 18:00 часа в офиса на  ГЕРБ в район „Южен” на ул. ”Академик Петър Динеков” № 1А.", "date": "2018.02.25", "title": "Пловдив: Общинските съветници от  ГЕРБ в града ще проведат приемни с граждани"}
{"url": "http://www.focus-news.net/news/2018/02/25/2492604/api-ogranichava-se-dvizhenieto-na-tezhkotovarni-avtomobili-nad-12-t-po-pat-i-1-vidin-montana-zaradi-snegopochistvane.html", "text": "Ограничава се движението на тежкотоварни автомобили над 12 т по път I-1 Видин – Монтана, в посока от Видин към Монтана, поради силен снеговалеж, за снегопочистване. Това съобщиха от пресцентъра на Агенция \"Пътна инфраструктура\". Обходният маршрут за движещите се в посока от Видин към Монтана е: път II-11 Дунавци – Арчар, път III-112 Добри дол – Тополовец, път III-114 Тополовец – Ружинци.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.02.25", "title": "АПИ: Ограничава се движението на тежкотоварни автомобили над 12 т по път I-1 Видин – Монтана заради снегопочистване"}
{"url": "http://www.focus-news.net/news/2018/02/25/2492608/fox-news-nay-malko-trima-dushi-sa-zaginali-v-sasht-zaradi-loshite-meteorologichni-usloviya.html", "text": "Най-малко трима души са загинали в САЩ в последните 24 часа вследствие на лошите метеорологични условия, съобщава американският телевизионен канал FOX News. Две от жертвите са възрастни мъж и жена, загинали при силна буря в североизточен и южен Кентъки. Третата жертва е мъж от същия щат, който е загубил живота си след като автомобилът, с който е пътувал е бил потопен под вода при наводнение. \r\nЗаради силните бури са нанесени и голям брой материални щети, като в южните части на щата Мисури е в сила бедствено положение. : Цанко Цолов", "date": "2018.02.25", "title": "FOX News: Най-малко трима души са загинали в САЩ заради лошите метеорологични условия"}
{"url": "http://www.focus-news.net/news/2018/02/25/2492587/vratsa-4165-e-izbiratelnata-aktivnost-na-balotazha-na-chastichnite-mestni-izbori-v-s-gradeshnitsa-kam-1300-chasa.html", "text": "41,65% е избирателната активност на балотажа на частичните местни избори - за кмет на с. Градешница, община Криводол, към 13.00 часа. Това съобщиха за Радио „Фокус“ – Видин от Общинската избирателна комисия в Криводол. Гласували са 172-ма души, общият брой на избирателите е 413 души. Няма подадени жалби и сигнали за извършени нарушения, спокойно преминава изборният ден в селото. \r\nАнна ЛОЗАНОВА", "date": "2018.02.25", "title": "Враца: 41,65% е избирателната активност на балотажа на частичните местни избори в с. Градешница  към 13.00 часа"}
{"url": "http://www.focus-news.net/news/2018/02/25/2492609/stara-zagora-blagotvoritelna-proyava-na-inner-wheel-klub-kazanlak-sabra-sredstva-v-podkrepa-na-semeyni-dvoyki-s-reproduktivni-problemi.html", "text": "8 580 лв. бяха събрани по време на благотворителен бал на Inner Wheel клуб – Казанлък, чиято цел бе набиране на средства, с които да бъде подкрепена кампанията на Община Казанлък за подпомагане на семейства с репродуктивни проблеми, предаде кореспондент на Радио „Фокус“. Средствата са набрани от продажбата на предмети от няколко благотворителни щанда, изработени специално за случая. Единият от тях бе с кулинарни изделия на дамите от Inner Wheel клуб – Казанлък. Разиграна бе благотворителна томбола с 40 предмета. По време на проявата бяха дарени средства от гостуващите Ротари клуб – Казанлък – хиляда лева, от Ротари клуб „Берое“ – Стара Загора – 300 лева, и Inner Wheel клуб „Берое“ – Стара Загора – 250 лева.\r\nПо време на бала присъстващите имаха възможност да се запознаят с дейността на дамския клуба в Казанлък в неговата 16-годишна история.\r\nБлаготворителната проява бе открита от президентите на двата казанлъшки клуба – на Inner Wheel клуб – Казанлък Стефка Вълева и на Ротари клуб - Георги Манев.\r\nБлаготворителната вечер дамският клуб организира за втора поредна година, след успеха на инициативата през 2017 година, когато бе предприета кампанията „Дари живот! Помогни да затупти детско сърце!“. \r\nИнициативата е на акушер-гинеколога д-р Мария Георгиева, която през 2017 година бе президент на клуба. Пред присъстващите на благотворителния бал тя поясни каква е идеята на кампанията. „Целта е да бъде подкрепена Община Казанлък в нейната инциатива – т. нар. \"Фонд Инвитро\". Тя датира от 2014 година и Общината отделя средства за семейства, които имат репродуктивни проблеми. Нашата идея е да допълним това, което Общината прави в подкрепа на този фонд като подкрепим семейства, които отпадат от техните изисквания“, поясни д-р Мария Георгиева. След подбора на Община Казанлък 7 са двойките, които чакат подкрепа в разрешаване на репродуктивните си проблеми.\r\nД-р Георгиева поясни, че през 2017 година за фонда на Общината са кандидатствали 15 семейни двойки, от които 11 са одобрени от Община Казанлък и четири двойки са подкрепени от Inner Wheel клуб – Казанлък. В резултат на това има родени две деца – близнаци – момиче и момче на 3 месеца, очакват се и още две, които ще се родят в началото на март и през юни. в община Казанлък също има родени деца от три семейни двойки, като една от двойките има близнаци. \r\nКампанията на Община Казанлък се провежда от 2014 година и до миналата година благодарение на инициативата са родени 5 деца. През 2018 година очакванията са те да са 8. \r\nД-р Мария Георгиева поясни още, че най-голямото постижение на този род кампании е, че благодарение на усилията на неправителствени организации е приет нов закон за инвитро процедури. Увеличен е броят на инвитро процедурите, които подкрепя държавата - четири, включени са и четири инвитро процедури със замразени яйцеклетки. Отделените за този род процедури средства са над 10 000 лв., от които държавата поема 5 000 лева. \r\nСлавяна ГАЙДАРОВА", "date": "2018.02.25", "title": "Стара Загора: Благотворителна проява на Inner Wheel клуб – Казанлък събра средства в подкрепа на семейни двойки с репродуктивни проблеми"}
{"url": "http://www.focus-news.net/news/2018/02/25/2492597/mvr-spazvaneto-na-nyakolko-prosti-pravila-mozhe-da-vi-predpazi-pri-obilen-snegovalezh-snegonavyavaniya-i-silen-vyatar.html", "text": "През следващите дни се очакват различни по сила и интензитет метеорологични явления. Спазването на няколко прости правила може да предпази нас, нашите близки и имущество при възникването на обилен снеговалеж, снегонавявания и силен вятър. Това съобщиха от пресцентъра на МВР. \r\nПри обилен снеговалеж, снегонавявания и обледенявания експертите съветват ако не е крайно наложително, да отложите пътуването си – възможно е за определен период от време част от пътищата да се окажат затворени поради навявания, а ако все пак решите да тръгнете с автомобил, да проверите дали имате достатъчно гориво, въже, лопатка, фенерче и брадва, гумите трябва да не са много напомпани, необходимо е да поставите вериги. За предпочитане е да изберете първокласните пътища, защото те се почистват с предимство. да карате бавно и да внимавате, когато минавате покрай сгради, електропроводи и дървета, да облечете топли дрехи и подходящи обувки, вземете със себе си достатъчно вода и храна. Ако по пътя забележите затрупани автомобили, трябва да маркирате мястото и веднага да съобщите за това на тел. 112. В случай че сте затънали в навявания от сняг, е добре да завържете дреха с ярък цвят на антена, странично огледало или на друго подходящо място, за да бъде забелязан автомобилът ви. Трябва да оказвате помощ на изпадналите в беда. Измръзналите части на тялото се разтриват със спирт и леко се масажират, не е добре да разтривайте със сняг - тялото допълнително се охлажда и може да се нарани кожата. Не трябва да спирате да почивате на открито. Ако обстановката се усложнява, е нужно да преустановите пътуването, като спрете в най-близкото населено място. \r\nКогато трябва да вървите пеша, е важно да се екипирате с подходящи обувки и топли дрехи, да избягвате да се придвижвате сами, да минавате далече от сгради, електропроводи, стълбове и дървета, да вземете мерки против измръзване на крайниците, да носите лекарства и термос с чай или други топли и подсладени напитки. \r\nПри силен вятър и смерч, ако сте в къщи, трябва да изключите тока, водата и газта, затворете плътно вратите и прозорците; да не оставате на открито, веднага да потърсите място за подслон, защото има опасност от падащи отломки от сградите и други предмети, които могат да ви наранят. Смерчът засяга най-често покривните конструкции и горните етажи. Ако сте далеч от дома си, е добре да влезте в обществена сграда, подлез, да потърсите сигурен подслон. Ако сте на път, се препоръчва да спрете автомобила на открито място, далече от електропроводи, дървета и от надвиснали скални маси и да потърсите подслон. Ако сте на полето или в планината, трябва да потърсите ниски места до отминаване на опасността.", "date": "2018.02.25", "title": "МВР: Спазването на няколко прости правила може да ви предпази при обилен снеговалеж, снегонавявания и силен вятър"}
{"url": "http://www.focus-news.net/news/2018/02/25/2492610/plovdiv-180-zhurnalisti-ot-32-darzhavi-sa-na-dvudnevna-vizita-v-grada.html", "text": "180 журналисти от 32 държави са на двудневна визита в Пловдив, организирана от Фондация „Пловдив 2019“. Това съобщиха за Радио „Фокус“-Пловдив от фондацията. В Пловдив журналистите от цял свят ще открият ежегодната си среща от 19.00 часа с шествие от площад „Централен“ до Римския стадион. Там ще бъде даден и символичният старт на събитието с официални приветствия от представители на ръководството на Община Пловдив и президента на Международен ски клуб на журналистите (SCIJ). В него членуват представители от най-влиятелните медии от над 30 държави.\r\nПо време на двудневната си визита журналистите ще се запознаят с проекта „Пловдив - Европейска столица на културата“ и ще посетят културно-исторически забележителности в града. Предвидени са и посещения и срещи с местния бизнес, представящ региона. Гостуването в Пловдив се осъществява в рамките на 65-тото Световно първенство по ски за журналисти, което ще се проведе от днес до 4 март в България. След Пловдив те ще отпътуват към най-големия български ски-курорт Пампорово, където ще продължат програмата си. Годишната среща на Международния ски клуб на журналистите се провежда за трети път в България, след като през 1975-та тя е била на Витоша, а през 2006 година - в Банско.\r\nТони МИХАЙЛОВ", "date": "2018.02.25", "title": "Пловдив: 180 журналисти от 32 държави са на двудневна визита в града"}
{"url": "http://www.focus-news.net/news/2018/02/25/2492588/afp-severna-koreya-zhelae-da-pregovarya-sas-sasht.html", "text": "Делегацията на Северна Корея на делегацията по закриването на Зимните олимпийски игри в Пьончан заяви, че страната е готова да проведе преговори със САЩ, предава  AFP.\r\n„На срещата си с президента на Южна Корея Мун Джей-ин севернокорейската делегация се съгласи, че междукорейските преговори, както и севернокорейските отношения със САЩ трябва да се подобрят едновременно“, пише в официално заявление на южнокорейското президентство.  Виктор Турмаков", "date": "2018.02.25", "title": "AFP: Северна Корея „желае да преговаря със САЩ“"}
{"url": "http://www.focus-news.net/news/2018/02/25/2492616/reuters-lider-na-siriyskite-kyurdi-be-arestuvan-v-praga.html", "text": "Салех Муслим, един от лидерите на сирийските кюрди е арестуван в Прага по искане на Турция, съобщава Reuters. Муслим е съпредседателя на партията „Демократически съюз“, която управлява голяма част от районите в Северна Сирия. Според Турция, „Демократически съюз“ и нейното въоръжено крило „Отряди за народна самоотбрана“ са част от терористичната Кюрдска работническа партия. Сирийските кюрди осъдиха ареста. : Цанко Цолов", "date": "2018.02.25", "title": "Reuters: Лидер на сирийските кюрди бе арестуван в Прага"}
{"url": "http://www.focus-news.net/news/2018/02/25/2492603/tass-vladimir-putin-emanyuel-makron-i-angela-merkel-sa-obsadili-situatsiyata-v-siriya.html", "text": "Президентът на Русия Владимир Путин е обсъдил с неговия френски колега Еманюел Макрон и германския канцлер Ангела Меркел ситуацията в Сирия в проведен телефонен разговор, предава ТАСС. От пресцентъра на Кремъл заявиха в официално съобщение, че тримата са обсъдили „сирийската проблематика и по-конкретно ситуацията в Източна Гута и гарантирането на достъпа на хуманитарна помощ в този и други региона на Сирия“. Трите страни са изразили удовлетворение, че благодарение на общите усилия е станало възможно приемането на резолюцията на Съвета за сигурност на ООН на 24 февруари, призоваваща за 30-дневно примирие в близкоизточната държава. : Цанко Цолов", "date": "2018.02.25", "title": "ТАСС: Владимир Путин, Еманюел Макрон и Ангела Меркел са обсъдили ситуацията в Сирия"}
{"url": "http://www.focus-news.net/news/2018/02/25/2492615/api-dvizhenieto-po-pat-i-1-sofiya-pernik-pri-km-282-v-rayona-na-razklona-za-gorno-dragichevo-v-posoka-pernik-vremenno-se-osashtestvyava-v-edna-lenta-poradi-katastrofa.html", "text": "Движението по път I-1 София – Перник при км 282, в района на разклона за Горно Драгичево, в посока Перник, временно се осъществява в една лента, поради катастрофа. Това съобщиха от пресцентъра на Агенция \"Пътна инфраструктура\" (АПИ) и призоваха шофьорите да се движат с повишено внимание и съобразена скорост.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.02.25", "title": "АПИ: Движението по път I-1 София – Перник при км 282, в района на разклона за Горно Драгичево, в посока Перник, временно се осъществява в една лента, поради катастрофа"}
{"url": "http://www.focus-news.net/news/2018/02/25/2492606/turskiyat-premier-binali-yaldaram-turtsiya-mozhe-da-neutralizira-vseki-vid-zaplaha.html", "text": "Турският министър-председател Бинали Йълдъръм заяви, че „Турция и нейният флот могат да неутрализират всеки вид заплаха“, съобщава гръцкото електронно издание Ekathimerini. По време на церемония по пускането на вода на нова турска подводница в района на крайбрежието на Мармарис, премиерът отбеляза, че „докато Турция се бори с тероризма на международно и вътрешно ниво, някои искат да извлекат полза от ситуацията, задействайки различни планове и капани в Егейско и Средиземно море“. Йълдъръм подчерта, че „каквото и да е ситуацията, Турция и нейният флот имат възможностите да неутрализират всеки вид заплаха“. \r\nТурски проправителствен вестник е интерпретирал думите на министър-председателя като предупреждение към Никозия, отбеляза гръцкото издание. : Цанко Цолов", "date": "2018.02.25", "title": "Турският премиер Бинали Йълдъръм: Турция може да неутрализира всеки вид заплаха"}
{"url": "http://www.focus-news.net/news/2018/02/25/2492613/pazardzhik-velingrad-otbelyaza-todorov-den-s-konni-sastezaniya.html", "text": "Традицията за отпразнуването на Тодоровден във Велинград бе възобновена след десетгодишно прекъсване, съобщи за Радио „Фокус“ – Пазарджик Бояна Кирилова, експерт в Общината. Празникът започна с конно шecтвиe от кварталите \"Каменица\" и \"Чепино\" до поляните в края на града. Празничен водосвет за здраве, късмет и берекет бе отслужен от отец Ангел. „Пресъздаден бе и ритуал по захранване на конете с участието на танцьорите от група „Здравче–Венче“ при Народно читалище „Васил Левски 1904”. Ритуалът се извършва, като се подреждат конете със своите ездачи, младите снахи и свекървите, като снахите са обърнати към изгрева и се покланят по три пъти на своите свекърви, за да им покажат, че могат да жънат ниско жито и пшеница и овес. Закичват се ездачите със здравец, а конете се захранят ритуално със захар, за да е добра и здрава годината, с царевица, пшеница и орехи, за да бъде богата реколтата и със сол за захранка“, уточни Кирилова. Участниците са премерили сили в надбягването с коне, така наречените - кушии, и надтегляне с тежковозни породи.  Първо място в кушиите е заел Павел Тодоров, второ място - Иван Караилиев а на трето се е класирал Богдан  Мишев. Наградата за най-гиздав кон и ездач е връчена на Стойчо Малинов. Победителите са получили парични награди.\r\nАлбена ЖИЛЕКОВА", "date": "2018.02.25", "title": "Пазарджик: Велинград отбеляза Тодоров ден с конни състезания"}
{"url": "http://www.focus-news.net/news/2018/02/25/2492614/afp-germaniya-i-frantsiya-prizovaha-vladimir-putin-da-ukazhe-natisk-varhu-siriya-za-spazvaneto-na-rezolyutsiyata-za-preustanovyavane-na-oganya.html", "text": "Френският президент Еманюел Макрон и германският канцлер Ангела Меркел са призовали в неделя руският държавен глава Владимир Путин да укаже „максимален натиск“ върху Сирия за „незабавно“ прилагане на резолюцията за 30-дневни спиране на огъня, приета в събота от Съвета за сигурност на ООН, предава AFP. \r\nМеркел и Макрон са подчертали по време на телефонен разговор с руския президент, „че е жизненоважно резолюцията (на ООН) да бъде приложена бързо и цялостно“, разкриха от офиса на канцлера в неделя. Според пресцентъра на Меркел, двамата са „призовали Русия да упражни максимален натиск срещу Сирия за постигането на незабавно спиране на въздушните удари и боеве“. \r\nПо-рано от Кремъл заявиха във връзка с проведения телефонен разговор, че трите страни са обсъдили ситуацията в Източна Гута и са се съгласили да обменят информация относно Сирия. : Цанко Цолов", "date": "2018.02.25", "title": "AFP: Германия и Франция призоваха Владимир Путин да укаже натиск върху Сирия за спазването на резолюцията за преустановяване на огъня"}
{"url": "http://www.focus-news.net/news/2018/02/25/2492617/delyan-dobrev-gerb-korneliya-ninova-izreche-otkrovena-lazha-che-balgarskata-banka-za-razvitie-shte-finansira-sdelkata-s-chez.html", "text": "Корнелия Нинова изрече откровена лъжа, че Българската банка за развитие ще финансира сделката с ЧЕЗ. Това каза  народният представител от ПГ на ГЕРБ Делян Добрев по време на извънреден брифинг в централата на партията, предаде репортер на Агенция „Фокус“. „Пресконференцията е в отговор на изявления на лидера на БСП Корнелия Нинова по-рано през деня. Нещото, което ни възмути бе една изказана лъжа, откровена лъжа, на която трябва да реагираме и една теза, която изключително много ни притесни. Изречената лъжа е, по отношение на това, че Българска банка за развитие ще финансира сделката с ЧЕЗ. Това е нагла лъжа, не само защото не е вярно, а защото публична информация, затова че не е вярно, че Българската банка за развитие не участва в сделката, е публикувана още на 15 февруари 2018 г.“, каза Добрев. По думите му няма как лидерът на БСП да не е знаела тази публична информация, която знаят всички. „Днес се наложи Българската банка за развитие отново официално на своята страница да публикува такова съобщение. Това е публично известно от преди 10 дни. За нас е необяснимо защо се пускат в обществото такива плоски лъжи. Това е плоска лъжа и е много лесна за опровергаване“, коментира той. \r\n„Това, което ни разтревожи е тезата, че институциите на България трябва да бъдат подчинявани на изпълнителната власт. Тревожи ни, защото всеки политик, който вижда институциите като подчинени на изпълнителната власт, не е за тази работа. Затова са институциите, те изграждат държавността в България“, поясни Добрев. Той попита дали, когато Корнелия Нинова е била заместник-министър се е държала по този начин с тях. „Днес тя казва, че институциите в България ги знаем, те ще направят това, което им нареди премиерът. Това е опасна мисъл за политик. Това означава, че този политик не знае как функционира държавата или си мисли, че държавата трябва да функционира по определен начин. Скандално е това, което е казала Корнелия Нинова. Дали тя смята, че институциите трябва да бъдат подчинявани на премиера, който и да е той. Това е обида за самите институции“, коментира Добрев. Той заяви, че от ГЕРБ вярват в институциите и са се постарали да ги направят във времето, колкото се може по-независими. \r\nДеница КИТАНОВА", "date": "2018.02.25", "title": "Делян Добрев, ГЕРБ: Корнелия Нинова изрече откровена лъжа, че Българската банка за развитие ще финансира сделката с ЧЕЗ"}
{"url": "http://www.focus-news.net/news/2018/02/25/2492621/veliko-tarnovo-kam-zdravoslovnoto-detsko-hranene-i-preventsiyata-na-tyutyunopusheneto-upotrebata-na-alkohol-i-narkotitsi-shte-sa-nasocheni-deynostite-po-obshtinska-programa-sindi-prez-2018-g.html", "text": "Към здравословното детско хранене и превенцията по отношение на тютюнопушенето, употребата на алкохол и наркотици ще са насочени дейностите по общинска програма СИНДИ във Велико Търново през 2018 година. Това сочат данните от плана за настоящата година, подготвен от експерти от Дирекция „Здравеопазване и социални дейности“ при Община Велико Търново. Общият бюджет на програмата, който общинските съветници одобриха, е в размер на 12 200 лв. С тях ще бъдат реализирани инициативи срещу затлъстяването, анорексията и булимията. Предвижда се организирането на редица спортни мероприятия, както и отпечатването и раздаването на образователно-информационни материали.\r\nПрез 2017 година в рамките на програмата бяха планирани и изпълнени дейности по промоция на здравето и профилактика на болестите, насочени към ограничаване на основните фактори на риска за здравето при децата и учениците – тютюнопушене, ниска физическа активност, нездравословни хранителни навици, консумация на алкохол, наднормено тегло и затлъстяване, повишено кръвно налягане.\r\nИнициативите се реализират със съдействието и активната подкрепа на Община Велико Търново, Общинския съвет, Обществена коалиция за здраве и партньори от държавния и обществен сектор.\r\nИ през настоящата година в рамките на програмата ще се организира и традиционната кампания „Движи се и победи“. Тя отново е насочена към мотивиране на населението към по-здравословен начин за живот.", "date": "2018.02.25", "title": "Велико Търново: Към здравословното детско хранене и превенцията на тютюнопушенето, употребата на алкохол и наркотици ще са насочени дейностите по общинска програма СИНДИ през 2018 г."}
{"url": "http://www.focus-news.net/news/2018/02/25/2492611/makfaks-makedoniya-zhan-klod-yunker-pristigna-v-sgradata-na-pravitelstvoto-v-makedoniya.html", "text": "Председателят на Европейската комисия Жан-Клод Юнкер пристигна в сградата на правителството в Македония, където започна срещата на люкемсбургския политик, европейският комисар по политиката на разширяване и добросъседски отношения Йоханес Хан и министър-председателят Зоран Заев, съобщава македонската агенция “Макфакс“. От Европейската комисия отказаха да разкрият детайли около препоръките, които ще бъдат направени пред Заев, особено що се отнася до спора за името с Гърция. След разговорите с премира, Юнкер и Хан ще проведат среща и с президента Георги Иванов. \r\nМакедония е първата дестинация от визитата на двамата европейски политици на Западните Балкани. По-късно в неделя двамата ще отпътуват за Албания. : Цанко Цолов", "date": "2018.02.25", "title": "„Макфакс“ (Македония): Жан-Клод Юнкер пристигна в сградата на правителството в Македония"}
{"url": "http://www.focus-news.net/news/2018/02/25/2492619/v-patriarsheskata-katedrala-sv-aleksandar-nevski-v-sofiya-be-otsluzhena-liturgiya-za-nedelya-pravoslavna-i-be-otbelyazana-5-ata-godishnina-ot-intronizatsiyata-na-patriarh-neofit.html", "text": "По повод Първата неделя на Великия пост - Православна, Негово Светейшество Българският патриарх и Софийски митрополит Неофит оглави празнична Божествена света Литургия в Патриаршеската катедрала \"Св. Александър Невски\". С него съслужиха Техни високопреосвещенства Ловчански митрополит Гавриил, Старозагорски митрополит Киприан, Видински митрополит Даниил, Негово преосвещенство Мелнишки епископ Герасим - главен секретар на Светия Синод на Българската православна църква, Негово високопреподобие архимандрит Василий - протосингел на Софийска епархия, Негово високопреподобие архимандрит Пахомий - ректор на Софийската духовна семинария \"Св. Йоан Рилски\",  Негово високопреподобие архимандрит Филип - официален редставител на Руската православна църква, отец Нелуцу Опря - официален представител на Румърската православна църква, ставр. ик.  Ангел Ангелов - духовен надзорник на Софийска епархия, предстоятели на столични храмове и др. духовници, предаде репортер на Агенция \"Фокус\".   \r\nСлед св. Евхаристия бе отслужен благодарствен молебен към всеподателя Бога, по повод 5 години от избора и интронизацията на  Светейшия Български патриарх Неофит. Поздравителен адрес за първия юбилей от интронизацията на патриарха, от името на Светия Синод на Българската православна църква,  огласи Ловчанският митрополит Гавриил.  \r\nВ края на богослужението в  протопсалт бе произведен доц. д-р Димитър Димитров, един от най-изявените ни специалисти в областта на църковната музика. Той е дългогодишен преподавател, един от основателите на  световноизвестния хор \"Св. Йоан Кукузел\", заедно със своя брат и настоящ наш патриарх, дългогодишен диригент на хора при патриаршеската катедрала \"Св. Аександър Невски\". Така Православна неделя се превърна в едно голямо духовно тържество за православния български народ. \r\nНикола ПЕТКОВ", "date": "2018.02.25", "title": "В патриаршеската катедрала \"Св. Александър Невски\" в София бе отслужена литургия за Неделя Православна и бе отбелязана 5-ата годишнина от интронизацията на патриарх Неофит"}
{"url": "http://www.focus-news.net/news/2018/02/25/2492623/kajganacom-makedoniya-vnimavayte-pri-parkirane-v-gartsiya-nalagat-se-globi-i-se-svalyat-registratsionnite-nomera.html", "text": "Един от основните проблеми, пред които са изправени туристите в Гърция, особено през летния сезон или по време на дългите уикенди, е намирането на паркинг, особено в по-популярните курорти на южната ни съседка. Но посетителите трябва да бъдат внимателни къде оставят автомобилите си, за да не бъдат неприятно изненадани от наложена глоба и сваляне на регистрационните номера, предупреждава македонският интернет портал Kajgana.com. \r\nВ най-посещаваните курорти в Гърция, където има малък брой население през годината, притокът на туристи през сезона и през уикендите допълнително задълбочава проблема с паркирането. Тъй като при планирането на населените места не е било предвиден силен приток на хора, какъвто се наблюдава през сезона на летните почивки, всяка година се стига до ситуации, в които шофьорите не могат да намерят свободно място на регламентираните паркинги, така че мнозина от тях просто оставят автомобилите си там, където намерят за добре, съобщава Радио „Фокус“ в рубриката „Балкански туристически часовник“.\r\nВъпреки че в повечето случаи  гръцката полиция е толерантна и разбира проблема, понякога тя е принудена да реагира, за не се пречи на движението. Така на нарушителите се свалят регистрационните номера и им бива налагана парична санкция. Глобата за незаконно паркиране в Гърция е 80 евро и може да бъде платена в пощенски клон или в банка. Ако това бъде направено в рамките на 10 дни, сумата се намалява с 50%. \r\nСвалянето на регистрационните табели е по-сериозно неудобство, тъй като собствениците на автомобили може да си ги получат обратно само в работен ден. Това е проблем за почиващите в Гърция през почивните дни и уикендите, отбелязва порталът.  : Тереза Герова", "date": "2018.02.25", "title": "Kajgana.com (Македония): Внимавайте при паркиране в Гърция - налагат се глоби и се свалят регистрационните номера"}
{"url": "http://www.focus-news.net/news/2018/02/25/2492625/kurir-sarbiya-poveche-ot-130-hilyadi-turisti-sa-posetili-sarbiya-s-kruizi.html", "text": "Повече от 130 хиляди туристи са посетили Сърбия миналата година с круизни кораби, което представлява ръст от 11% спрямо 2016 г., съобщава белградското електронно издание Kurir.  \r\nСъгласно представената информация, най-голям е броят на акостиранията в столицата Белград, където котва са пуснали 539 кораба с туристи, съобщава Радио „Фокус“ в рубриката „Балкански туристически часовник“. Популярни за посещение с круиз са също столицата на Войводина - Нови Сад, а също и Долни Милановац, където са пристигнали съответно 333 и 112 кораба.  : Тереза Герова", "date": "2018.02.25", "title": "Kurir (Сърбия): Повече от 130 хиляди туристи са посетили Сърбия с круизи"}
{"url": "http://www.focus-news.net/news/2018/02/25/2492626/total-news-croatia-harvatiya-statisticheski-haos-kolko-turisti-vsashtnost-sa-posetili-harvatiya-prez-minalata-godinai.html", "text": "Хърватия е любима дестинация за туристи от цял свят, затова не е изненадващо, че разположената на бреговете на Адриатическо море държава от година на година реализира все по-успешни сезони. Но данните за броя на посетителите в страната, разпространени от институциите в Загреб, варират значително, отбелязва интернет порталът Total News Croatia. \r\nСъгласно информация на Хърватския национален туристически борд, през 2017 г. страната е посетена от 18,5 млн. туристи, а броят на реализираните от тях нощувки е достигнал рекордните 102 млн. Според Централното бюро за статистика обаче числата са доста различни: институцията привежда данни за 17,4 млн. туристи и 86 млн. реализирани нощувки.  \r\nОбяснението за този статистически хаос звучи просто и показва, че всъщност никой не лъже. ЕVisitor, електронна система за записване на данни за туризма, въведена през 2016 г., наблюдава в реално време всички туристически пристигания в страната, включително на хората с яхти и тези, които избират настаняване в съоръжения, които не са изградени с търговска цел. Системата регистрира данни за всички, които плащат дневен туристически данък, включително и такива, които прекарват ваканциите си във втори дом, на гости при приятели или роднини. \r\nПрез миналата година на почивка в Хърватия са били половин милион души, които не са платили данък за настаняване. Те са реализирали малко повече от 12 милиона нощувки. Общо 470 хил. гости на Хърватия, пребиваващи на яхти, са реализирали 3,2 милиона нощувки. Ако тези две категории бъдат приспаднати от цифрите, обявени от Министерството на туризма и Хърватския национален туристически борд, крайният брой е близо до този, който посочва статистическата служба на страната, съобщава Радио „Фокус“ в рубриката „Балкански туристически часовник“.Отклонението между резултатите на системата eVisitor и държавната статистика е съответно от 0,43 и 0,68 процента. \r\nЦентралното бюро за статистика също така следи гостите и нощувките, реализирани във ваканционни жилища на посетителите, в домовете на приятелите или роднините им в страната. Очевидно е обаче, че представителите на бранша не могат да устоят на изкушението да се похвалят с блестящи резултати от положените усилия. Получава се ситуация, в която - както по всичко личи, никой не може да каже категорично, че данните не са точни. В същото време става ясно, че дори онези, които не плащат за настаняване, следва да се считат за туристи - те пътуват до различни градове, харчат пари за транспорт, покупки, посещения в ресторанти, барове и кафенета.  \r\nИ макар аргументите в подкрепа на твърдението, че няма объркване в данните, да изглеждат убедителни, мнозина считат за неправилно двете институции да обявяват различни данни за едни и същи показатели. Експерти са на мнение, че при подобна хаотична ситуация Загреб подвежда не само чуждестранните партньори, които следят развитието на туризма, но и в крайна сметка - обществеността. Объркването поражда съмнения и за разпространението на сива икономика. Докато броят на туристите нараства, независимо от методологията на изчисляването им, изглежда никой не се интересува от разликата в обявяваните данни. : Тереза Герова", "date": "2018.02.25", "title": "Total News Croatia (Хърватия): Статистически хаос - колко туристи всъщност са посетили Хърватия през миналата година?"}
{"url": "http://www.focus-news.net/news/2018/02/25/2492622/afp-turtsiya-poiska-ekstradiraneto-ot-praga-na-arestuvaniya-lider-na-siriyskite-kyurdi.html", "text": "Турското правителство е поискало екстрадирането от Чешката република за Турция арестувания по-рано лидер на сирийските кюрди Салех Муслим, съобщава AFP. \r\n„Нашето желание е той да бъде екстрадиран“, заяви в неделя вицепремиерът на Турция Бекир Боздаг. Според Анкара, водената от Салех партия  „Демократически съюз“ и нейното въоръжено крило „Отряди за народна самоотбрана“ са част от терористичната Кюрдска работническа партия. Агенция \"Фокус\" припомня:\r\nПо-рано чешката полиция разкри, че в столицата е арестуав 67-годишен мъж, но не обявиха името му. Кюрдска телевизия обяви, че задържания е Салех Муслим, като осъди неговия арест. Ако бъде екстрадиран към Турция, Муслим ще отговоря на обвинения за терористична дейност. : Цанко Цолов", "date": "2018.02.25", "title": "AFP: Турция поиска екстрадирането от Прага на арестувания лидер на сирийските кюрди"}
{"url": "http://www.focus-news.net/news/2018/02/25/2492624/rts-sarbiya-novi-pazar-e-lyubima-destinatsiya-na-turistite-ot-turtsiya.html", "text": "Около 80 хил. туристи от Турция са посетили Нови Пазар през единадесетте месеца на миналата година, предава Radio-Televizija Srbija (RTS). Причините за това сръбският град да се превърне в една от любимите дестинации на турските туристи са свързани със сходствата и семейните връзки, както и с факта, че Нови пазар определено има какво да предложи на посетителите си. Неслучайно градът се слави като пресечна точка на Изтока и Запада. \r\nОказва се, че Нови пазар е сред най-посещаваните от турците градове в Сърбия. Голяма част от тях не идват в града индивидуално, а с групи, които често пъти пристигат с два или повече автобуса, обяснява Лиляна Лешевич, директор на Туристическата организация на Нови Пазар. \r\nГолемият брой туристи от Турция е и причина местните власти да насочат вниманието си към проекти за изграждането на нови съоръжения за настаняване. Към настоящия момент в този исторически център на областта Санджак (известна и като Стара Рашка) се работи за издигането на нови пет хотела, уточни Фарук Сулевич, помощник кмет на Нови Пазар, съобщава Радио „Фокус“ в рубриката „Балкански туристически часовник“.  \r\nСпоред някои оценки в Турция живеят повече от четири милиона души, които са свързани с района на Нови Пазар. Но най-добрата реклама на турския пазар на туризма остава културното и историческото наследство на града, категоричен е Феим Каришик от Службата на диаспората. : Тереза Герова", "date": "2018.02.25", "title": "RTS (Сърбия): Нови пазар е любима дестинация на туристите от Турция"}
{"url": "http://www.focus-news.net/news/2018/02/25/2492627/lokalno-makedoniya-kachestvoto-na-uslugite-i-sigurnostta-na-klientite-sa-klyuchovi-za-razvitieto-na-planinskiya-turizam.html", "text": "В Македония има обучени специалисти, които отговарят на стандартите на Международния планински водач. Това предполага притежаване на технически умения за работа с различни категории клиенти, познаване на терена, лични познания за флората, фауната, историческите забележителности в предвидената обиколка, която се предлага като туристически продукт. Но това, което е особено положително, когато става дума за планински водачи, които са активни в рамките на Македонската асоциация на международните планински водачи, е готовността им за постоянно надграждане - не само на техническото оборудване, но и на индивидуалните умения и познания, които са предпоставка за развитие на планинския туризъм в страната. Такава е оценката на Техническата комисия на Съюза на международните асоциации за планински водачи, която посети Македония по-рано този месец, отбелязват от редакцията на скопското електронно издание \"Локално\". \r\nПредседателят на Техническата комисия Бил Бейли подчерта в рамките на пресконференция в Охрид, че повишеният интерес към планинския туризъм води след себе си до по-високи изисквания, когато става въпрос за качеството на услугите и сигурността на клиентите, съобщава Радио „Фокус“ в рубриката „Балкански туристически часовник“.\r\nПоложителните резултати в този туристически сегмент може да се очакват само с организирано изпълнение, което може да се реализира единствено чрез сериозен подход. В тази връзка Македонската асоциация за планински водачи прави положителна крачка напред, като убеждава туристическите агенции в необходимостта от ангажиране на професионални водачи, отбеляза Бейли. \r\nКонстантин Циривири, председател на Македонската асоциация на планинските водачи увери, че всички водачи с лиценз работят без изключение въз основа на международно признати стандарти, и са преминали през обучение, която трае минимум две години. Работата им се следи, но вай-важният механизъм за контрол на действията им са самите клиенти, които веднага разпознават качеството, обяснява Циривири.  \r\nЩо се отнася до ситуацията в Македония, когато става дума за предлагане на този специфичен туристически продукт, Циривири посочи за негативни примери случаите, в които туристически агенции предлагат излети и екскурзии в планината, без да ангажират професионални водачи. \r\nВ момента в Македония има 140 специалисти, които притежават лиценз и сертификат от Международната асоциация на планинските водачи. От тях 40 са активни членове, което включва подновяване на лиценза на всеки шест месеца и участие в обучения. Експертите смятат, че в страната има нужда от 300-400 добре обучени, лицензирани водачи, които в сътрудничество с туристическите агенции може да предложат качествени продукти на клиентите.  : Тереза Герова", "date": "2018.02.25", "title": "\"Локално\" (Македония): Качеството на услугите и сигурността на клиентите са ключови за развитието на планинския туризъм"}
{"url": "http://www.focus-news.net/news/2018/02/25/2492612/klixbabosna-i-hertsegovina-valk-se-poyavi-na-patya-vav-vielitsa-kray-iztochni-darvar.html", "text": "Вълк се появи на пътя във виелица в община Източни Дървар в Република Сръбска и беше заснет от местен жител, предава сараевското електронно издание \"Klix.ba\".\r\nИзданието припомня, че след обилните снеговалежи през последните четири дни общината е откъсната от останалата част на страната.\r\nПревод и редакция: Иван ЛАЗАРОВ", "date": "2018.02.25", "title": "\"Klix.ba\"(Босна и Херцеговина): Вълк се появи на пътя във виелица край Източни Дървар"}
{"url": "http://www.focus-news.net/news/2018/02/25/2492631/vidin-dvizhenieto-pri-km-10-na-pat-i-1-pri-okolovrastniya-pat-na-vidin-vremenno-e-ogranicheno-poradi-katastrofa.html", "text": "Движението по при км 10 на път I-1, при околовръстния път на Видин, временно е ограничено, поради катастрофа. Това съобщиха от пресцентъра на Агенция \"Пътна инфраструктура\" (АПИ). Обходният маршрут за леки автомобили е през градската част на Видин. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.02.25", "title": "Видин: Движението при км 10 на път I-1, при околовръстния път на Видин, временно е ограничено, поради катастрофа"}
{"url": "http://www.focus-news.net/news/2018/02/25/2492629/blagoevgrad-mokri-i-hlazgavi-sa-patnite-nastilki-v-grada-prodalzhava-vali-snyag-no-nyama-obrazuvala-se-snezhna-pokrivka.html", "text": "Мокри и хлъзгави са пътните настилки в Благоевград, през целия ден продължава да вали сняг, но няма образувала се снежна покривка, предаде репортер на Радио „Фокус“ – Пирин. Транспортната инфраструктура е проходима. През деня няма регистрирани инциденти. Спокоен е трафикът в централна градска част, по-интензивно е движението на вход-изход от града. Без проблеми се извършва трафикът на кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Нормално натоварено е и движението през кръговото кръстовище на бул. „Св. св. Кирил и Методий“ при Трето основно училище „Димитър Талев“. Всички светофарни уредби в града са изправни. Автобусите се движат по разписание.\r\nЛивия НИНОВА", "date": "2018.02.25", "title": "Благоевград: Мокри и хлъзгави са пътните настилки в града, продължава вали сняг, но няма образувала се снежна покривка"}
{"url": "http://www.focus-news.net/news/2018/02/25/2492620/delyan-dobrev-gerb-proverkata-na-institutsiite-shte-razkrie-dali-ima-neshto-neredno-v-sdelkata-s-chez.html", "text": "Проверката на институциите ще разкрие дали има нещо нередно в сделката с ЧЕЗ. Това каза народният представител от ПГ на ГЕРБ Делян Добрев по време на извънреден брифинг в централата на партията, предаде репортер на Агениця „Фокус“. „Днес се чувствам по-спокоен, защото институциите ще проверят сделката“, допълни Добрев. „Едва ли не се спекулира от днес, че това по някакъв начин ще рефлектира върху сметките на хората и качеството на услугата“, каза той и посочи, че цените на електроенергията се определят от регулатора - КЕВР. „Смяната на собствеността не може да бъде причина за промяна на разходите“, каза Добрев. Антон Тодоров от ГЕРБ попита кога лидерът на БСП има доверие в ДАНС, когато докладът за границата се превръща в нейн флагман или когато премиерът възлага проверка за сделката с ЧЕЗ. \r\nДеница КИТАНОВА", "date": "2018.02.25", "title": "Делян Добрев, ГЕРБ: Проверката на институциите ще разкрие дали има нещо нередно в сделката с ЧЕЗ"}
{"url": "http://www.focus-news.net/news/2018/02/25/2492632/nimh-cherven-kod-za-silen-snegovalezh-e-obyaven-v-dve-oblasti-za-26-fevruari-2018-g-v-ostanalata-chast-ot-stranata-kodat-e-oranzhev.html", "text": "Червен код за силен снеговалеж е обявен в две области за утре, 26 февруари 2018 г., сочи справка на сайта на Националния институт по метеорология и хидрология (НИМХ) към БАН. Предупреждението за много опасно време е в сила за областите Смолян и Кърджали. Там ще има силни снеговалежи и ще се образува снежна покривка около 40 см. В комбинация със силния североизточен вятър, със средна скорост 15-20 м/с ще има виелици и навявания.\r\nВ цялата останала част на страна кодът е оранжев. В равнинните части ще има умерени, в планинските райони и силни снеговалежи. Ще се образува снежна покривка за равнинната част 20-30 см, в планинските райони – около 35 см.\r\nВ областите Видин, Монтана, Враца, Плевен, Ловеч, Габрово, Велико Търново и Търговище има в сила и оранжев код за опасно ниско температури. Там ще бъде много студено, а дневните температури се очаква да бъдат отрицателни. \r\nПо Черноморското крайбрежие ще има силен от североизток - 14-18 м/с (7-8 по Бофорт) с пориви до 19-24 м/с (8-9 по Бофорт),а  вълнение на морето ще бъде 4 бала.", "date": "2018.02.25", "title": "НИМХ: Червен код за силен снеговалеж е обявен в две области за 26 февруари 2018 г., в останалата част от страната кодът е оранжев"}
{"url": "http://www.focus-news.net/news/2018/02/25/2492618/ekathimerini-poseshtenieto-na-zhan-klod-yunker-v-makedoniya-stava-den-sled-premahvaneto-na-nadpisite-aleksandar-makedonski-ot-letishteto-v-skopie.html", "text": "Председателят на Европейската комисия Жан-Клод Юнкер започна своето посещение на Западните Балканите с визита в Скопие в неделя, което е случва само ден след като в събота, 24 февруари властите в македонската столица отстраниха надписите „Александър Македонски“ от международното летище в града, съобщава гръцкото електронно издание Ekathimerini. \r\nВ съобщение в една от социалните мрежи в неделя, говорителят на Комисия Маргаритис Схинас заяви, че Юнкер е „пристигнал на Международно летище Скопие, след което е поел по магистрала „Приятелство“. Според Схинас, това е „най-доброто възможно начало на обиколката на Западните Балкани.“\r\nСлед Македония, Юнкер ще посети Албания, Сърбия, Босна и Херцеговина и Косово.  : Цанко Цолов", "date": "2018.02.25", "title": "Ekathimerini: Посещението на Жан-Клод Юнкер в Македония става ден след премахването на надписите „Александър Македонски“ от летището в Скопие"}
{"url": "http://www.focus-news.net/news/2018/02/25/2492634/delyan-dobrev-zhecho-stankov-e-s-kapatsitet-rabotodatelite-ne-mislya-che-shte-me-predlozhat-za-ministar-gerb-shte-podkrepi-vtori-pat-zakona-za-ktb-a-v-zakona-za-mediite-argumentite-sa-ubeditelni.html", "text": "Жечо Станков е с капацитет, работодателите не мисля, че ще ме предложат за министър. ГЕРБ ще подкрепи втори път закона за КТБ, а в закона за медиите – аргументите са убедителни. Това заяви Делян Добрев, председател на Комисията по енергетика в 44-то Народно събрание, ГЕРБ, в разговор с Илиана Беновска в предаването “Беновска пита” по Радио К2 и Канал 3, съобщиха от екипа на предаването.\r\nДелян Добрев коментира следната тема: „Подарената на водещата книга“. „Продължавам да питам за енергията в политиката и енергетиката в политиката, защото това е естествено продължение на моя въпрос – Кой и на какво основание иска и може да управлява България? С това се обръщам към Делян Добрев, председател на Комисията по енергетика в 44-то Народно събрание, добре дошъл! Какво ми носите?”, посрещна своя гост водещата Илиана Беновска. Делян Добрев й подари книгата „Четвъртата индустриална революция”. Според него това е много интересна книга и всеки би трябвало да я прочете.\r\nДобрев заяви позиция относно: „Продажбата на ЧЕЗ“. „За енергията в политиката и за енергетиката и политиката, вижте как хубаво се връзва! Къде загубихме енергията в политиката, та се стигна до това, че се гледа на продажбата на ЧЕЗ като на скандал – че е продадена на неизвестна фирма, на неизвестен инвеститор и има съмнения тази Гинка Върбакова и нейната фирма „Инерком България” дали е в състояние да управлява ЧЕЗ? По този повод министър-председателят нареди ДАНС, НАП, КЕВР и КФН да се произнесат по тази сделка и взе оставката на Теменужка Петкова, министър на енергетиката!”, попита водещата Илиана Беновска. Делян Добрев отговори, че притесненията са били дали въпросната фирма има капацитет да управлява дружество като ЧЕЗ, защото ЧЕЗ държи 1/3 от електроразпределението в България, но реално има най-много абонати и близо 2 милиарда лева оборот всяка година. Освен това е в сектор, за който се изискват специфични познания. Според народния представител обаче щом премиерът е разпоредил проверка на всички изброени от водещата институции, тогава трябва да бъдем спокойни. „Аз вярвам на всички тези институции и те ще се произнесат дали имаме основания за притеснение или не!”, категоричен бе Добрев.\r\n„Защо обаче никой не се притеснява и не кара ДАНС, КФН, СЕМ и НАП да проверяват покупката на Нова телевизия от господин на име Петр Келнер, за когото пишат, че бил милиардер, но е също толкова непознат за нашия пазар, колкото и Гинка Върбакова от Пазарджик?”, попита водещата Илиана Беновска. Събеседникът й отговори, че може би това е така, защото темата за енергетиката винаги е била особено чувствителна и сметките за ток са предизвиквали в миналото оставки на правителства и предсрочни избори. Затова и темата е чувствителна и самите политици са по-чувствителни по нея. „Но съгласете се, че и голямата телевизия, Нова телевизия ни удря с ток всяка сутрин и всяка вечер – няколко милиона зрители. Влияе, оформя общественото мнение, създава тенденции – това е не по-малко важно от тока!”, отбеляза водещата Илиана Беновска. Народният представител отговори, че вероятно това е така, но все пак сметките за ток идват всеки месец и в системата не би трябвало да има сътресения, така както не е имало в последните 3 години. \r\n„Последиците от бездействието на медиите се изразяват всеки ден, на всички избори, на всички тенденции, на възпитанието на децата ни, на правото на информация!”, настоя водещата. Събеседникът й отговори: „И все пак какво се случва в медиите не е толкова чувствителна тема като това какво се случва със сметките за ток!”. Делян Добрев обясни, че преминаването на собствеността от едно юридическо лице в друго, тоест продажбата на ЧЕЗ, по никакъв начин не влияе на сметките на хората, защото дейността на ЧЕЗ е регулирана от регулатора – той определя цени за разпределение и достъп, тоест тези цени няма основание да се променят само с промяната на собствеността на активите. \r\n„Какво трябваше да бъде направено според Вас, след като отпаднаха доста видни кандидати от състезанието за закупуването на ЧЕЗ и то доколкото помня отпаднаха по желание на продавача ЧЕЗ. И както казахте в началото, едно частно дружество продава на друго частно дружество, но какво трябваше да се направи. Например трябваше ли да се обяви с какви средства и откъде ще бъде финансирана тази сделка. Нека да кажа само, че Българската банка за развитие официално обяви, че не е гарант по сделката с бизнеса на ЧЕЗ, не е издавала банкови гаранции по сделката за продажба и т.н. Снощи си позволих да звънна и на г-н Левон Хампарцумян, „Уникредит Булбанк”, за да го попитам дали те ще кредитирта „Инерком България”, той ми отговори следното, цитирам го – „банката не би отказала кредит на никой кредитополучател, който отговаря на изискванията им”, каквото и да значи този отговор. Но как трябваше да изглежда тази сделка, за да не възникне такъв скандал?”, попита водещата Илиана Беновска. Делян Добрев отговори, че е много важно да уточним, че държавата няма нищо общо с тази сделка, защото собственикът на ЧЕЗ решава на кой да продаде активите. Тази процедура върви от една година и държавата няма намеса в това кой е избраният купувач. Може би обаче всички щяха да са по-спокойни, ако избраният купувач беше дал повече информация за това какъв консорциум купува ЧЕЗ, откъде ще бъде финансирането, има ли такова, през банка ли ще бъде. „И пак повтарям, първият момент, в който държавата може да се намеси, е за одобрение на сделката от регулаторните органи. Премиерът вече разпореди всички видове проверки, щателни проверки на тази фирма, на средствата, на произхода, на капацитета на фирмата. Така че аз на този етап съм спокоен, че институциите в държавата ще си свършат работата!”, още веднъж подчерта народният представител от ГЕРБ. \r\n„А как ще си обясните, че президентът Радев не говори за ЧЕЗ вече трети ден, той обикновено обича да яхва вълната?”, попита водещата Илиана Беновска. Делян Добрев отговори, че няма обяснение, може би е преценил, че това не е негова тема. \r\nДелян добрев коментира също темите: „Оставката на Теменужка Петкова. Кой ще бъде неин наследник?“. „Вие ли сте новият стар министър на енергетиката?”, попита водещата Илиана Беновска. Делян Добрев категорично заяви, че няма да е той и не знае кой ще е новият министър на енергетиката. Ще има заседание на коалиционния съвет и едва тогава ще стане ясно. \r\n„Говори се за заместника на г-жа Теменужка Петкова Жечо Станков!”, отбеляза водещата Илиана Беновска. Събеседникът й отговори, че той също е чел подобни коментари в медиите. Помолен да каже мнението си за Жечо Станков, народният представител заяви, че според него той е човек с капацитет.\r\n„Кой махна Теменужка Петкова?”, попита водещата Илиана Беновска. Делян Добрев отговори, че доколкото е чел в медиите премиерът Борисов е поискал оставката на Теменужка Петкова. „Друго Ви питам! Вие знаете, че тя имаше доста задълбочен конфликт с работодателските организации, които не само, че се изказваха доста непочтително към нея, но отказаха срещата, която тя им определи, за да изяснят въпросите с цените на тока и всички други законодателни промени, които искат да се направят в областта на енергетиката. Те отминаха с пренебрежение нейната покана и казаха, че няма какво да говорят с нея и предпочетоха вас!”, продължи водещата. Събеседникът й още веднъж каза, че кой ще бъде министър на енергетиката ще определи премиерът Борисов и коалиционният съвет. Той продължи, че напрежение в сектора наистина е имало, защото в края на миналата година една шепа търговци на пазара, които са били изкупили цялото количество енергия на свободния пазар, изведнъж са изпратили оферти, които са били драстично по-високи от досегашните. „Напрежението бе обяснимо на онзи етап, защото на свободния пазар на електроенергия в България са над 100 000 фирми. Тоест по-голямата част от фирмите в България, които са работещи фирми, купуват енергия на свободния пазар. Тогава променихме закона в края на декември и задължихме всички производители на електроенергия на свободния пазар да продават на независимата енергийна борса, за да не се случва така, че 4 или 5 търговеца да изкупуват цялата електроенергия и да предлагат такива цени на електроенергия!”, обясни Делян Добрев. Той добави, че тези мерки вече дават резултат и миналата седмица цената на електроенергията на свободния пазар е била 63 лева. \r\n„Не на последно място искам да подчертая, че когато БСП искаха Вашата оставка, работодателските организации Ви подкрепиха и се изказаха много ласкаво за Вас, че сте бил много полезен за държавата и добър министър на енергетиката, помните го това, нали?”, попита водещата Илиана Беновска. Събеседникът й отговори: „Помня го и благодаря за тази оценка, защото това всъщност ми даде сили и кураж да продължа!”. „Те няма ли да настоят Вие да бъдете министър на енергетиката?”, попита водещата Илиана Беновска. Делян Добрев отговори, че не смята така и добави, че се чувства полезен и като председател на ресорната парламентарна комисия. \r\nДелян Добрев обясни, че след срещи с работодателите ще бъдат направени допълнителни законодателни промени през следващия месец, свързани със свободния пазар на енергия. Голяма част от производителите, които са с преференциални цени в момента, например заводските централи, ВЕИ-тата, да продават електроенергията си на свободния пазар и да получават премия до преференциалната цена, която имат. Този модел съществува в Европа от много години и ние бил предложен още преди две години от Световната банка. „Така че имаме какво да свършим, това ще бъде решителна крачка към либерализацията на пазара!”, заяви Делян Добрев.   \r\nВ разговора бе обсъдена още: „Идеята електроразпределителните дружества да бъдат собственост на държавата“.\r\n„Как гледате ГЕРБ и лично Вие на предложението, което се хареса на много хора, електроразпределитените дружества и много други, но тук говорим конкретно за ЧЕЗ, да бъдат собственост на държавата, както е в Чехия, в Полша?”, попита водещата Илиана Беновска. Делян Добрев отговори, че наистина има такива държави, но ние сме пазарна икономика, която до голяма степен е раздържавена и не смята, че трябва да се връщаме обратно и държавата да купува активи. Според народния представител държавата няма да ги управлява по най-добрия начин. „Според мен това трябва да си остане в частни ръце. Единствено трябва да се увери държавата с нейните институции, че купувачът има капацитет да управлява това дружество!”, категоричен беше Добрев. \r\n   „Това звучи доста шокиращо – държавата няма да управлява достатъчно добре, а един частен предприемач ще го управлява добре!”, коментира водещата Илиана Беновска. Събеседникът й отговори, че разходите в държавните предприятия и по отношение на броя на хората, и по отношение ефективност и ефикасност на разходите не са достатъчно добри. \r\nДелян добрев заяви позиция и относно: „Конфликтът му с Елена Йончева“. „Президентът не отговаря и на друг въпрос. „Радио К2” го питахме веднъж, той се измъкна от отговора, сега ще го попитаме пак и после ще го попитаме по Закона за достъп на информацията, коя беше причината за уволнението на Елена Йончева. Бързешком две седмици след нейното назначение за негов медиен секретар. Дали това е свързано с несъгласието на Брюксел Йончева да има достъп до чувствителна информация заради факта, че бащата на Йончева е бил резидент на Първо главно управление на ДС в Брюксел в периода 1967 – 72 година и е работил по мероприятия на комунистическото външнополитическо разузнаване срещу НАТО и ЕИК. Добавям го това към Вашите упреци към Елена Йончева, която ще Ви съди, че е свързана с КТБ и то в големи размери!”, обясни водещата Илиана Беновска. Събеседникът й отговори, че не е чувал досега, че Йончева ще го съди, но той ще я съди със сигурност, защото в последните 6 месеца е изрекла множество лъжи по негов адрес. „В момента в който аз, без да отправя нито едно твърдение по неин адрес, зададох съвсем резонни въпроси, тя спря да говори за мен и не отговори на нито един въпрос, а въпросите са достатъчно важни, защото се оказва, че нейна фирма е била съдружничка с една офшорна фирма – 50% на 50%. От една страна фирмата на Йончева дава 5 000 лева, от друга страна офшорката дава 315 000 лева! Не е забранено по закон, но това повдига доста въпроси! От друга страна представителят на тази офшорка, упълномощеното лице с всички права да управлява офшорката, е една госпожа, която по данни в интернет, които са много лесно проверими, се оказва, че е съдружник с друго лице – Георги Георгиев – в една фирма „Инвестмънт проджектс”, за която фирма „Аликс партнърс” казва, че е източила 42 милиона лева от КТБ! Тази връзка според мен трябва да се проследи, за да се види имат ли нещо общо парите, които са отишли в офшорката и са дадени като капитал на Елена Йончева, с тези 42 милиона, източени от КТБ!”, категоричен бе народният представител. \r\nБе дискутиран и въпросът: „Свързано ли е наложеното от президента Румен Радев вето върху промените в Закона за банковата несъстоятеност, внесени от ДПС, с Елена Йончева“. Защо президентът наложи вето върху закона за вторичното разграбване на КТБ? Свързано ли е с Йончева?”, попита водещата Илиана Беновска. Делян Добрев отговори: „Така изглежда!”. Той добави, че вярва, че законът ще бъде приет отново от парламента.\r\nДобрев коментира и следната тема: Законопроектът за задължителното депозиране на печатни и други произведения, внесен от ДПС“. „Ще приемете ли Закона за медиите, който ще даде яснота кой на коя медия е собственик и как я финансира?”, попита водещата Илиана Беновска. Събеседникът й отговори, че това не е негова тема, но мотивите звучат убедително. \r\nТой заяви позиция и относно: „Напрежението в управляващата коалиция“. „Вие казахте, че Марешки ще замени Волен Сидеров, той пък Ви отвърна, че не Ви харесва за министър!”, обърна се водещата към своя гост. Той й отговори, че това е било просто спекулация от негова страна, хипотеза на базата на математически сбор на народни представители и не е в никакъв случай официална позиция на ГЕРБ. „А дали Волен Сидеров ме харесва или не не ми е тема!”, добави народният представител. „Валери Симеонов ще свали ли правителството?”, продължи с въпросите си водещата. събеседникът й отговори, че не смята така. „Ще послушате ли ДПС, че „Патриотите” трябва да се махнат от властта?”, попита водещата. „Не!”, беше категоричният отговор на Делян Добрев с което той завърши своето участие  в предаването “Беновска пита” по Радио К2 и Канал 3 на 25 февруари 2018 година.", "date": "2018.02.25", "title": "Делян Добрев: Жечо Станков е с капацитет, работодателите не мисля, че ще ме предложат за министър, ГЕРБ ще подкрепи втори път закона за КТБ, а в закона за медиите аргументите са убедителни"}
{"url": "http://www.focus-news.net/news/2018/02/25/2492639/legendi-za-balgariya-legenda-za-imeto-na-planina-slavyanka.html", "text": "Има много легенди и предания за планина Славянка. Това е и една от най-кръщаваните планини у нас, каза Тодор Балтаджиев, председателят на туристическо дружество „Славянка“, в интервю за предаването „Легенди за България“ по Радио „Фокус“.  „Ще се опитам да ви предам две по-значителни и по-съществени легенди, които представляват интерес за аудиторията“, обясни Балтаджиев.\r\n„За това – от Илия и ботуши - Али ботуш. В продължение на тази легенда село Парил се нарича така, защото му парило на краката. А в момента в планината Алиботуш има местност „Марина поляна“, където се предполага, че е била заловена Мария“, допълни Балтаджиев.\r\nТой разказа, че в друга легенда се говори за Али Турчина, който имал над 15 хил. животни: \r\n„След това пазарът започва да се провежда в различни близки села, като в момента продължава в град Гоце Делчев през последните две седмици на септември“, каза още Тодор Балтаджиев.", "date": "2018.02.25", "title": "„Легенди за България“: Легенда за името на планина Славянка"}
{"url": "http://www.focus-news.net/news/2018/02/25/2492633/danas-sarbiya-snyag-pokri-cherna-gora-harvatiya-i-bosna-i-hertsegovina-obyaven-e-zhalt-kod-za-opasno-vreme.html", "text": "Сняг покри по-голямата част от Черна Гора, Хърватия и Босна и Херцеговина, съобщава сръбското издание Danas. Снеговалежът продължава в град Бар в Черна Гора, докато в Подгорица валежите от сняг намаляват. Традиционно най-дебела е покривката на Жабляк, където снегът е 97 сантиметра. По-лека е обстановката в Цетине, където снежната покривка достига шест сантиметра. В страната е открита гореща линия, на която гражданите могат да съобщават за евентуални проблеми. В Черна Гора от неделя започва студена вълна, която ще продължи до средата на следващата седмица. \r\nСнегът не пропусна и Хърватия, където е в сила най-висока степен за опасни метеорологични условия. Най-ниската температура е измерена в Завижан – минус 17 градуса по целзий. В останалите градове температурите се движат между минус девет и минус три градуса. Усложнена е обстановката на пътищата А1 и А7, както и по Ядранската магистрала. \r\nЖълт код за опасно време е обявен и за територията на цяла Босна и Херцеговина, където се очакват сняг и ниски температури. : Цанко Цолов", "date": "2018.02.25", "title": "Danas (Сърбия): Сняг покри Черна Гора, Хърватия и Босна и Херцеговина, обявен е жълт код за опасно време"}
{"url": "http://www.focus-news.net/news/2018/02/25/2492637/plamen-dimitrov-knsb-ne-vyarvam-nito-ginka-nito-temenuzhka-da-sa-kupili-chez.html", "text": "Не вярвам нито Гинка, нито Теменужка, да са купили ЧЕЗ. Това заяви Пламен Димитров, президент на КНСБ, в разговор с Илиана Беновска в предаването “Беновска пита” по Радио К2 и Канал 3, съобщиха от екипа на предаването. \r\nПламен Димитров коментира актуалната тема: „Продажбата на ЧЕЗ“. „Преди труда и капитала да Ви попитам за ЧЕЗ – горещата тема! ЧЕЗ се продавала на фирма, която нямала достатъчно видими финансови активи, нямала достатъчно публична дейност?”, попита водещата Илиана Беновска. Пламен Димитров отговори, че има няколко подхода, с които се коментира темата. Единият от тях е формалният подход – да кажем, че това си е сделка, ние сме пазарна икономика, самата сделка се реализира в Чехия, така че няма какво да коментираме. „На мен обаче този пример не ми стига!”, заяви президентът на КНСБ. \r\n„Ще Ви дам още един пример, за да Ви надградя! Ние се вълнуваме, че Гинка Върбакова, неизвестна за нас, е купила с неизвестната за нас фирма „Инерком България” ЧЕЗ, но не се вълнуваме, че неизвестната за никого, на 28 години тогава, Корнелия Нинова е приватизирала „Техноимпекс”. Също така никак не се вълнуваме, че в същата седмица един друг чех, който се нарича Петр Келнер и бил милиардер, но на мен не ми е известен, този човек, който също не е много известен, придоби Нова телевизия, както си позволих да кажа, която доста токови удари праща сутрин и вечер на зрителите, и това не ни вълнува!”, коментира водещата Илиана Беновска. Събеседникът й отговори, че според него всичко трябва да ни вълнува, а ако се върнем назад има и още по-скандални сделки. „Това отваря онзи проблем с приватизацията и нейната не точно ревизия, но нейния преглед, за което говориха и „Патриоти”, и премиерът Борисов преди време. Някак си тази тема затихна, понеже ги понатиснаха, някак си – „Недейте да ги правите тези работи, защото са лоши! Как така ще говорите за ревизия на такива процеси, това е много неприятно за инвеститорите, политически неиздържано едва ли не!”. И пак го сложиха в ъгъла, макар че хората очакват ако не възмездие, то поне някаква яснота кой какво е купил и с какви пари го е купил най-вече!”, категоричен бе президентът на КНСБ. Той продължи, че в този смисъл трябва да поставим и въпросът за сделката за ЧЕЗ – откъде са ресурсите, как точно става това придобиване и защо точно тази фирма е избрана. \r\n  „А кой трябваше да го купи, според Вас, коя голяма фирма, имаше много кандидати?”, продължи с въпросите си водещата Илиана Беновска. Пламен Димитров отговори, че все пак има институционални играчи, които се занимават с такава дейност и които биха могли да гарантират сигурността и стабилността на 1/3 от енергоподаването в България. „Кой например?”, попита отново водещата. Събеседникът й отговори, че не може да посочи точно кой, но все пак има такива играчи. „Аз не вярма, че нито Гинка, нито още по-малко Теменужка е купила ЧЕЗ, аз не вярвам в това!”, подчерта президентът на КНСБ. \r\nТой заяви позоцоя и относно: „Оставката на енергийният министър Теменужка Петкова“. „А тя защо изгоря – министърката?”, попита водещата Илиана Беновска. Пламен Димитров отговори, че очевидно в системата има доста интереси. Той продължи, че всички възможни хипотези, които я свързват с когото и да било играч, най-накрая водят до подобни действия. „Аз смятам, че има и други групи, които очакват развитието на нещата не от вчера и на която Теменужка Петкова пречеше!”, заяви гостът. \r\n„Една от тези групи, аз ще я назова, тя скорошно потвърди своето отношение към Теменужка Петкова, беше работодателската, които поискаха нейната оставка заради цените на тока и не уважиха нейната покана, когато тя ги покани на разговор!”, коментира водещата Илиана Беновска. Събеседникът й отговори: „Вие сама го казвате! Аз мисля, че следващите дни ще дадат отговори на много въпроси и новият министър на енергетиката, който и да е той, ще бъде гледан под лупа от всички!”. Той изрази мнение, че вътре в енергийната система също има напрежение и всяко разбутване на управлението и неяснотата кой и чии интереси ще се сложат на масата, също ще доведе до напрежение. „Така че изобщо не е без значение кой ще оглави Министерството на енергетиката и какви стъпки ще предприеме, за да балансира тези интереси. Аз смятам, че Теменужка Петкова беше успяла да ги балансира, на едно ниво естествено, всеки имаше някакви недоволства, но сега е много важно как ще се развие!”, категоричен бе президентът на КНСБ.\r\nВ разговора бе дискутирана и темата: „Доходите и цените“. „Добре, но как това разклащане непрекъснато влияе върху социалната сфера? Вие непрекъснато вадите, правите предложения – какво е равнището на живот, равнището на заплатите, какво трябва да се направи. Но сякаш това отива, честно казано, извинете ме, но настрана, и Вие го усещате, нали?”, попита водещата Илиана Беновска. Пламен Димитров отговори, че в социалната сфера наистина хората много отдавна искат нещо, за което полиците казват – „да де, но това няма как да стане, защото няма пари”. За радост обаче част от управлението в момента е разбрало този проблем и затова в Бюджет 2018 е заложено известно увеличение на заплатите в публичния сектор. Това е дало тон и за увеличение на заплатите в частния сектор за което синдикатите говорят от две години – става въпрос за кампанията „Искам сто лева повече”. Президентът на КНСБ обясни, че за 2017 г. средната работна заплата за България е нараснала с 105 лева. „Не знам дали е наш успех само, или горещият дефицитен пазар на труда го е придвижил, може би и двете, но в края на краищата трябва да продължава с по-силни темпове, за да могат хората нещо да разберат по джоба си!”, заяви президентът на КНСБ. \r\nПламен Димитров продължи, че другата част на социалната тема е колко струва всичко около нас, а то започва да поскъпва. Притеснително е повишението на цените на хранителните стоки. „Как си го обяснявате, на какво основание поскъпват, нямаме инфлация?”, попита водещата Илиана Беновска. Пламен Димитров отговори, че конвергенцията е чакана – когато малко се повишат доходите и търговците веднага опитват нови пазарни цени. Става въпрос за съвсем малки покачвания, но не така стоят нещата с горивата, където повишението е по-голямо и това е довело до инфлация в България за пръв път от 4 години. Президентът на КНСБ обаче уточни, че инфлацията засега все още е малка и е в границите на така наречената здравословна инфлация. „От тази гледна точка аз смятам, че положението е добро на този етап, но то изисква постоянни мерки за компенсиране и догонващо увеличение на доходите, което според мен е възможно. Ние произвеждаме повече, отколкото получаваме!”, категоричен бе Пламен Димитров. „Това го говорите вече втора година и какво?”, попита водещата Илиана Беновска. Събеседникът й отговори, че именно това говорене дава основание на бизнеса да увеличава заплатите, макар и да роптае. Президентът на КНСБ обясни: „Те твърдят, че производителността ни в момента се е увеличила с толкова, с колкото вдигаме. Защото наистина, ако видим колко се е увеличила реалната ни производителност за миналата година – тя се е вдигнала може би по-малко от половината на това, с което те са увеличили заплатите, тоест това е догонващо увеличение, изпреварващо увеличение на базата на този дисбаланс, който имаме от години между това, което произвеждаме и това, което получаваме. И лека полека приближаваме това, което получаваме, но то още с около 15% е по-надолу в съпоставими величини!”.\r\nПламен Димитров коментира също следните теми: „Пазарът на труда в България. Връщането на българите от чужбина“. Той заяви, че според него в момента може би най-големият проблем е липсата на работна ръка. Според него трябва да мислим как да върнем обратно българите от чужбина, а не как да внасяме работници. В същото време управляващите трябва да мислят как съобразно икономическите възможности да увеличават доходите максимално възможно. \r\n„Знаете, че въпросът с връщането на българите е доста чувствителен, даже имаше едно предложение на човек, който работи в чужбина, той каза – ако ми се осигури нещо като рента, 500-600 евро месечно мисля, че беше, аз ще се върна. Но не заплата, а рента!”, коментира водещата Илиана Беновска. Събеседникът й отговори, че не е запознат с въпросния случай. Той продължи, че от 5-6 години КНСБ работи интензивно с българите в чужбина, особено в Германия, Великобритания и Гърция и може да каже, че картината е много различна в зависимост от това дали става въпрос за високо, средно или по-ниско квалифицирани хора. Водещата отбеляза, че в момента като че ли се търсят повече средно и по-ниско квалифицирана работна ръка. Гостът й отговори, че в момента в ЕС почти няма сектори, в които да няма дефицит на работна ръка. Той обясни, че що се отнася до българите в чужбина, по-висококвалифицираните хора получават между две и три хиляди евро, а тези с по-ниска квалификация около 1500 евро. Много от тези хора биха се върнали в България, ако у нас си осигурят доход около 1000 евро на месец. За България това не е непостижима заплата при условие, че в София вече наближаваме средна заплата от 1500 лева, но за останалите райони на страна повечето хора получават между 700 и 800 лева на месец. „Аз смятам, че това за 2-3 години, ако се постави като цел, с изпреварващи темпове можем да стигнем заплати, които са близки до тези нива!”, категоричен бе президентът на КНСБ.\r\n„За два случая се сещам. Министър-председателят в едно интервю с един журналист от една телевизия установи, че този журналист взема повече пари от него. А през седмицата КФН мисля, че пусна сведение какво е равнището на заплатите там и се оказаха доста шокиращо високи. Аз съм за това, искам да ме разберете правилно, трябва да бъдат възнаградени добре и съдиите, и управленците, и хората, които носят отговорност, и прокурорите, за да не бъдат лесно купувани, дори и журналистите! Обаче лекарите, учителите, писателите – къде е балансът?”, попита водещата Илиана Беновска. Пламен Димитров отговори, че това е много сериозен въпрос. Той обясни, че на предишните избори в Германия Меркел например е предложила да се въведе максимална заплата. Това е предизвикало огромни спорове, но тук става дума за морала в крайна сметка. „Ако ние като общество оценяваме един труд по един начин, който плащаме от нашите данъци, друг труд по друг начин, пазарът оценява съвсем различен по другия начин, тогава очевидно нещо не е наред в отношенията и морално-етичните норми и ценности в това общество!”, обясни президентът на КНСБ. Той категорично заяви, че в България няма морално-етични норми, свързани с доходите. Ние упорито дълбаем тези разлики, като официалните разлики вече са 9 пъти, а въпосът за максимална заплата изобщо не се поставя, за разлика от Германия, където официалните разлики са не повече от 4 пъти. \r\n   „Ние виждаме, че това, което говорим за задкулисие, за корупционни сделки се поражда и може би от ниското възнаграждение в някои сфери!”, отбеляза водещата Илиана Беновска. Пламен Димитров отговори, че от тази гледна точка стои и въпросът със справедливостта в обществото, който е централен, и силното усещане за несправедливост в обществото. Той даде пример с това, че са били увеличени заплатите на полицаите и служителите в затворите веднага са излезли на прост с искане и техните заплати да бъдат увеличени и в крайна сметка са прави. „Тоест всичко върви в една 27-28 годишна липса на рамка кое колко струва и колко би трябвало да струва в рамките на нашите възможности!”, категоричен бе Пламен Димитров.\r\nВ разговора бяха дискутирани още: „Отношенията между премиера и президента. Напрежението в управляващата коалиция“. „Какво ще кажете за седмото вето на президента Радев върху закона за вторичното разграбване на КТБ? Какво ще кажете за престрелката, която възникна между него и министър-председателя Борисов и даже Радев си позволи да каже, че „Борисов ще разнася шербет на срещата с Ердоган и представителите на високо равнище от ЕС”. И как ще коментирате искрите между „Обединени патриоти” и ГЕРБ, докъде ще я докарат?”, попита водещата Илиана Беновска. Пламен Димитров отговори, че според него искрите в управляващата коалиция са породени от непремерени амбиции в дадена област на по-малкия партньор. Той заяви, че някои действия са много неразбираеми. „Аз не разбирам как патриотът Валери Симеонов, който беше много борбен да направим стената, пардон, оградата с Турция, за да спрем всички, които влизат нерегламентирано в България, през седмицата в парламента беше най-ревностният защитник и внесе предложения и те минаха на второ четене в комисия, въпреки нашите обструкции, да отворим пазара на труда и да вкараме каквито си искаме чужденци без пазарен тест, без да ги мерим кой какво знае и кой какво може! Някак си затворихме границата през мрежата, а я отворихме през летищата и автогарите! Това е нелогично, неразбираемо и няма нищо общо с патриотизма!”, категоричен бе президентът на КНСБ. Той добави, че вероятно има и други причини за възникването на неразбирателства в управляващата коалиция, още повече, че партиите от „Обединените патриоти” също имат сложни взаимоотношения. \r\nЩо се отнася до отношенията между президента и премиера Пламен Димитров заяви: „Аз не съм политик и не се намесвам да коментирам, особено когато двама генерали са си извадили, какво са си извадили не знам, но са си извадили пищовите, за да си ги мерят!”. Той продължи, че в момента всички имаме нужда от институционално спокойствие, не само заради европредседателството, а и заради самата икономика. Президентът на КНСБ беше категоричен, че всяко едно политическо влияние върху икономиката вреди на главната цел, а именно по-високи доходи за хората, защото хората чакат преди да заминат и когато видят, че няма шанс за по-високи доходи – избират чужбина.\r\n„Песимистично малко, но работно! Започваме работа по връщане на българите, може би трябва да засилим малко повече, и започваме работа по справедливо заплащане, което може да си позволи икономиката! Благодаря Ви много!”, заяви водещата Илиана Беновска с което завърши своя разговор с Пламен Димитров в предаването “Беновска пита” по Радио К2 и Канал 3 на 25 февруари 2018 година.", "date": "2018.02.25", "title": "Пламен Димитров, КНСБ: Не вярвам нито Гинка, нито Теменужка, да са купили ЧЕЗ"}
{"url": "http://www.focus-news.net/news/2018/02/25/2492628/zhan-klod-yunker-kam-makedoniya-namirate-se-na-prav-pat-mozhe-da-poluchilite-preporaka-ot-ek-do-nyakolko-mesetsa.html", "text": "Председателят на Европейската комисия Жан-Клод Юнкер заяви в рамките на обща пресконференция с македонския премиер Зоран Заев, че страната се намира на прав път и ако продължава в същия дух може да получи препоръка от ЕС до няколко месеца, предава Македонската информационна агенция. \r\n„Не съм дошъл да ви съобщя дата, тук съм да ви кажа, че се намирате на прав път и ако продължите по него за няколко месеца може да дадете възможност на Европейската комисия да препоръча на Съвета да започне преговори за членство“, заяви Юнкер. Люксембургският политик отбеляза още, че държавата е постигнала голям напредък, но трябва да бъдат свършени още някои неща по пътя за членство в ЕС, като на македонските власти им е било препоръчано да решат спора за името с Гърция. Според Юнкер промяната на името на международното летище в Скопие и македонската магистрала е доказателство за намеренията на правителството да се реши въпросът. : Цанко Цолов", "date": "2018.02.25", "title": "Жан-Клод Юнкер към Македония: Намирате се на прав път, може да получилите препоръка от ЕК до няколко месеца"}
{"url": "http://www.focus-news.net/news/2018/02/25/2492640/pazardzhik-natovareno-e-dvizhenieto-po-patya-pazardzhik-plovdiv-patnite-nastilki-sa-mokri.html", "text": "Натоварено е движението по пътя Пазарджик-Пловдив, предаде репортер на Радио „Фокус“ – Пазарджик. Пътните настилки са мокри. Патрул на КАТ е разположен на разклона за село Мало Конаре. Въведени са скоростни ограничения по трасето на разклоните за селата Мало Конаре, Говедаре и Цалапица.\r\nАлбена ЖИЛЕКОВА", "date": "2018.02.25", "title": "Пазарджик: Натоварено е движението по пътя Пазарджик-Пловдив, пътните настилки са мокри"}
{"url": "http://www.focus-news.net/news/2018/02/25/2492636/dnevnikhr-snegat-loshoto-vreme-i-minusovite-temperaturi-predizvikaha-problemi-v-harvatiya.html", "text": "Снегът, лошото време и минусовите температури предизвикаха проблеми в Хърватия, съобщава местното електронно издание Dnevnik.hr Снежната покривка на Завижан е достигнала над два метра, по пътя до град Риека и Далматинското крайбрежие е забрано движението на камиони с ремаркета и полуремаркета. Министър-председателят Андрей Пленкович предупреди, че заради обилните снеговалежи, страната трябва да е готово впоследствие да се справи и с очакваните наводнения. : Цанко Цолов", "date": "2018.02.25", "title": "Dnevnik.hr: Снегът, лошото време и минусовите температури предизвикаха проблеми в Хърватия"}
{"url": "http://www.focus-news.net/news/2018/02/25/2492638/nova-makedoniya-makedoniya-valezhi-ot-snyag-na-vsichki-patni-uchastatsi-v-makedoniya.html", "text": "Снеговалежите усложняват пътната обстановка в Македония, където всички главни пътища са мокри, информира вестник “Нова Македония“. На Попова шапка има и мъгла, като видимостта е между 10 и 15 мета. Местните власти препоръчват внимателно шофиране и съобразена скорост. Има опасност от свлачища по пътищата Кочани - Македонска Каменица – Делчево,  Виница - Берово, Гостивар - Стража, Маврово - Дебър - Струга, Демир Капия – Удово, Катланово-Велес, Крушево – Демир Хисар и Ресен – Буково. : Цанко Цолов", "date": "2018.02.25", "title": "„Нова Македония“ (Македония): Валежи от сняг на всички пътни участъци в Македония"}
{"url": "http://www.focus-news.net/news/2018/02/25/2492644/blagoevgrad-snyag-vali-na-mnogo-mesta-v-oblastta-patishtata-sa-prohodimi-pri-zimni-usloviya.html", "text": "Сняг вали на много места в областта, пътищата са проходими при зимни условия. Това съобщиха за Радио „Фокус“ – Пирин от Областно пътно управление – Благоевград. По-интензивни са валежите във високопланинските участъци като прохода Предел, Банско и село Попови ливади. Въпреки преваляванията снегът не се задържа на пътното платно. Пътищата се обработват периодично със смеси срещу заледяване. През деня няма регистрирани тежки пътни инциденти в региона. Трафикът по автомагистрала „Струма“ и главен път Е-79 е нормално натоварен. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти. Движението в района на село Чучулигово от км 437+974 до км 438+264 в посока София трябва да се осъществява с повишено внимание и при спазване на ограничението на скоростта до 70 км/ч. Причината е, че се изгражда забавителен шлюз и вход към локално платно на търговски комплекс до 11 март.\r\nЛивия НИНОВА", "date": "2018.02.25", "title": "Благоевград: Сняг вали на много места в областта, пътищата са проходими при зимни условия"}
{"url": "http://www.focus-news.net/news/2018/02/25/2492641/albanian-daily-news-losho-vreme-snegovalezhi-i-led-po-natsionalnite-pat.html", "text": "Снеговалежи и ниски температури предизвикаха проблеми по редица пътища в Албания, съобщава Albanian Daily news. По данни на албанските власти въпреки лошите метеорологични условия всички пътища в страната са проходими при зимни условия, но шофьорите се призоват да карат внимателно заради повишената опасност от катастрофи, за което допринася и заледяването на пътната настилка на места. Агенцията за гражданската защита се намира в готовност да помогне при произшествия. : Цанко Цолов", "date": "2018.02.25", "title": "Albanian daily news: Лошо време, снеговалежи и лед по националните път"}
{"url": "http://www.focus-news.net/news/2018/02/25/2492647/pregled-na-mezhdunarodnite-novini-do-18-chasa-agentsiya-fokus.html", "text": "Сняг покри по-голямата част от Черна Гора, Хърватия и Босна и Херцеговина. Снеговалежът продължава в град Бар в Черна Гора, докато в Подгорица валежите от сняг намаляват. Традиционно най-дебела е покривката на Жабляк, където снегът е 97 сантиметра. По-лека е обстановката в Цетине, където снежната покривка достига шест сантиметра. В страната е открита гореща линия, на която гражданите могат да съобщават за евентуални проблеми. В Черна Гора от неделя започва студена вълна, която ще продължи до средата на следващата седмица. \r\nСнегът не пропусна и Хърватия, където е в сила най-висока степен за опасни метеорологични условия. Най-ниската температура е измерена в Завижан – минус 17 градуса по целзий. В останалите градове температурите се движат между минус девет и минус три градуса. Усложнена е обстановката на пътищата А1 и А7, както и по Ядранската магистрала. \r\nЖълт код за опасно време е обявен и за територията на цяла Босна и Херцеговина, където се очакват сняг и ниски температури. \r\n*** Македонският министър-председателя Зоран Заев заяви в рамките на общата пресконференция с председателя на Европейската комисия Жан-Клод Юнкер, че „за правителството е приемливо име с географско определение, което ще направи ясно разграничаване между нашата държава и Гърция“. Според премиера, Скопие ще търси решение по спора за името, което да е „дългосрочно“, но което да зачита „достойнството и идентичността на двата народа и държави“. „Наша отговорност е да приемем възможността да решим този дълголетен и мрачен проблем между двете държави“, добави още премиерът. \r\nВ рамките на същата пресконференция Юнкер отбеляза, че макар Македония да има още проблеми, които трябва да реши, тя се намира на правилния път за членство в ЕС. \r\n*** Председателят на Европейската комисия Жан-Клод Юнкер заяви в рамките на обща пресконференция с македонския премиер Зоран Заев, че страната се намира на прав път и ако продължава в същия дух може да получи препоръка от ЕС до няколко месеца.\r\n„Не съм дошъл да ви съобщя дата, тук съм да ви кажа, че се намирате на прав път и ако продължите по него за няколко месеца може да дадете възможност на Европейската комисия да препоръча на Съвета да започне преговори за членство“, заяви Юнкер. Люксембургският политик отбеляза още, че държавата е постигнала голям напредък, но трябва да бъдат свършени още някои неща по пътя за членство в ЕС, като на македонските власти им е било препоръчано да решат спора за името с Гърция. Според Юнкер промяната на името на международното летище в Скопие и македонската магистрала е доказателство за намеренията на правителството да се реши въпросът. \r\n*** Турското правителство е поискало екстрадирането от Чешката република за Турция арестувания по-рано лидер на сирийските кюрди Салех Муслим. \r\n„Нашето желание е той да бъде екстрадиран“, заяви в неделя вицепремиерът на Турция Бекир Боздаг. Според Анкара, водената от Салех партия  „Демократически съюз“ и нейното въоръжено крило „Отряди за народна самоотбрана“ са част от терористичната Кюрдска работническа партия. \r\nАгенция \"Фокус\" припомня:\r\nПо-рано чешката полиция разкри, че в столицата е арестуав 67-годишен мъж, но не обявиха името му. Кюрдска телевизия обяви, че задържания е Салех Муслим, като осъди неговия арест. Ако бъде екстрадиран към Турция, Муслим ще отговоря на обвинения за терористична дейност. \r\n*** Френският президент Еманюел Макрон и германският канцлер Ангела Меркел са призовали в неделя руският държавен глава Владимир Путин да укаже „максимален натиск“ върху Сирия за „незабавно“ прилагане на резолюцията за 30-дневни спиране на огъня, приета в събота от Съвета за сигурност на ООН. \r\nМеркел и Макрон са подчертали по време на телефонен разговор с руския президент, „че е жизненоважно резолюцията (на ООН) да бъде приложена бързо и цялостно“, разкриха от офиса на канцлера в неделя. Според пресцентъра на Меркел, двамата са „призовали Русия да упражни максимален натиск срещу Сирия за постигането на незабавно спиране на въздушните удари и боеве“. \r\nПо-рано от Кремъл заявиха във връзка с проведения телефонен разговор, че трите страни са обсъдили ситуацията в Източна Гута и са се съгласили да обменят информация относно Сирия. \r\n*** Най-малко трима души са загинали в САЩ в последните 24 часа вследствие на лошите метеорологични условия. Две от жертвите са възрастни мъж и жена, загинали при силна буря в североизточен и южен Кентъки. Третата жертва е мъж от същия щат, който е загубил живота си след като автомобилът, с който е пътувал е бил потопен под вода при наводнение. \r\nЗаради силните бури са нанесени и голям брой материални щети, като в южните части на щата Мисури е в сила бедствено положение. \r\n***  По данни на базираната в Лондон „Сирийска обсерватория за правата на човека“ сирийските правителствени сили са влезли в тежки сблъсъци с опозицията в южните части на контролирания от нея анклав Източна Гута край Дамаск, предаде  AFP.\r\n„Сблъсъците по периметъра на Източна Гута са убили най-малко 13 членове на проправителствените сили и шестима бойци на опозиционната група „Джаиш ал Ислам“, съобщава „Обсерваторията“. \r\n*** В Москва се провежда марш в памет на политика Борис Немцов, застрелян в нощта на 28 февруари 2015 г. на мост в центъра на руската столица.\r\nУчастниците носят знамена на Русия, плакати с лозунгите на либералната опозиция, както и портрети на Немцов. Кметството на Москвапо-рано даде разрешение за провеждането на марша.\r\nАгенция „Фокус“ припомня:\r\nБорис Немцов бе застрелян в нощта на 28 февруари на Големия Московецки мост в Москва. През юли 2017 г. съдът призна за виновни заподозрените за убийството му Заур Дадаев, Анзор Губашев, Шадид Губашев, Темирлан Ескерханов и Хамзат Бахаев.\r\n*** Иранското правителство съобщи, че настъплението срещу контролираните от опозицията предградия на Дамаск,  където сблъсъците между нея и правителствените сили продължават, въпреки резолюцията на Съвета за сигурност на ООН, призоваваща към 30-дневно примирие в Сирия.\r\nИранският генерал Мохамад Бакери, чието правителство подкрепя сирийския президент Башар Асад заяви, че Техеран и Дамаск ще подкрепят резолюцията. Но той допълни, че примирието няма да обхване предградията на Дамаск, „държани от терористи“. „Операциите по прочистването ще продължат“, увели генералът. \r\nМеждувременно руското правителство съобщи, че разчита тези, които от чужбина подкрепят антиправителствените сили в Сирия, да направят всичко възможно примирието да се спазва. \r\n***", "date": "2018.02.25", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2018/02/25/2492646/kyustendil-patnite-nastilki-vav-visokite-chasti-na-oblastta-sa-mokri-i-hlazgavi-no-obraboteni.html", "text": "За целия зимен период е затворен участък от пътя Кочериново – Рила – Рилски манастир – Кирилова поляна. Заради тежки метеорологични и планински условия е въведена забрана за движение на моторни превозни средства от пещерата на свети Иван Рилски до Кирилова поляна. Това съобщи за Радио „Фокус” – Кюстендил дежурният в Областно пътно управление – Кюстендил. Нормално интензивен е трафикът по автомагистрала „Струма”. Пътните настилки във високите части са мокри и хлъзгави, но обработени. Без проблеми се извършва и движението по път Е-79, както и по направлението София – Кюстендил. Слаб трафик има в посока от и за ГКПП „Гюешево”.\r\nЛивия НИНОВА", "date": "2018.02.25", "title": "Кюстендил: Пътните настилки във високите части на областта са мокри и хлъзгави, но обработени"}
{"url": "http://www.focus-news.net/news/2018/02/25/2492643/kaloyan-pargov-chlen-na-izpalnitelnoto-byuro-na-bsp-i-predsedatel-na-bsp-sofiya.html", "text": "Президентът Румен Радев да докаже с документи, че Борисов и Пеевски разпределят порциите в държавата. Това заяви Калоян Паргов, член на Изпълнителното бюро на БСП и председател на БСП-София, в разговор с Илиана Беновска в предаването “Беновска пита” по Радио К2 и Канал 3, съобщиха от екипа на предаването. \r\nКалоян Паргов предложи на Беновска да направят фирма с капитал 50 000 лева и да купят EVN, а Беновска му предложи да купят BTV, за да си има БСП телевизия. Той коментира актуалната политическа тема: „Подготовката на БСП за местните избори“. „Доколкото разбирам голяма подготовка пада за местните избори. Защо вчера не отидохте на Национален съвет на БСП, защото разбрахте, че вратата ще бъде заключена за медиите ли и няма да има някакъв медиен отзвук това, с което ще се занимава БСП ли?“, започва разговора Беновска. \r\nКалоян Паргов отговори, че подготовката за местните избори не е спирала. Неговото отсъствие на пленума на БСП е заради празника Тодоровден. Калоян Паргов е участвал в редица чествания на празника, които са организирани от столичното БСП. Той допълни, че е имал покана за се включи към протест от граждани от Малашевци, които са недоволни от това, че общината недоглеждане техния квартал, не инвестира в улица и градинки. Столичният лидер на БСП е поел ангажимент да постави въпроса пред Столичния общински съвет (СОС) и да се обсъди закриването на битака в Малашевци.\r\nВ разговора бе обсъдена също: „Подготвката на БСП за националния празник“. Какви чествания организира БСП за празника Трети март, попита Беновска. За 3 март ще има редица конференции, които са организирани заедно с русофилските организации, под патронажа на президента Румен Радев, отговори Калоян Паргов. Кулминацията ще бъде на самият трети март с участието на руския и българския патриарх, както и самият президент Радев ще бъде на връх Шипка.\r\nКалоян Паргов заяви позиция и относно: „Отношенията между България и Русия“. „Предстоят избори на 18 март за президент на Русия. Самият посланик на Русия в България заяви, че предстои посещение на президента на Русия в България след тези избори. Как ще стоплим отношенията с Русия?“, попита Беновска.\r\n“Този въпрос трябва да го зададете на управлявашите, защото последните 10 години направихме всичко възможно да ги влошим. Радвам се в промяната на позицията на премиера Борисов, че трябва да стоплим отношенията с Русия, но дано не е закъсняла“, отговори Калоян Паргов. Той постави въпроса за провалените проекти Бургас-Александруполис, АЕЦ „Белене“ и „Южен поток“. За какво да дойде Путин в България, просто за едни чествания и тържества ли, попита Калоян Паргов.\r\nЗа АЕЦ „Белене“ историческата вина е присана на БСП, попита водещата. „Винаги всички вини са приписани на БСП. Какво прави ГЕРБ като самостоятелна и единствена партия, какво предлага да стоплим отношенията с Русия“, отговори Паргов.\r\n„Корнелия Нинова вече две години няма покана от Русия от Путин. А Борисов говори с Путин по телефона. Не съм чула, че Нинова говори с Путин или някой на нейното равнище“, отново попита Беновска.\r\n„Едва ли по това може да мерим Нинова и Борисов“, отговори столичният лидер на БСП. Той заяви още: „Формулирах една теза, че военнополитическите отношения със САЩ не бива да пречат на икономическите, културните и религиозните с Русия. Аз виждам, че тази теза добре се възприема и от американска, и от руска страна. България трябва ясно да си изясни какво е мястото на политиката в отношенията й с Русия и докъде и доколко. Това е въпросният баланс. Много неща, които се случват на Балканите се приписват на геополитическото противопоставяне между САЩ и Русия. Има голяма доза истина в това. Нашият интерес по темата Западни Балкани ще го отчетем в края на председателството след 18 май на срещата на върха“.\r\nБе дискутирана и следната тема: „Западните Балкани“. „Регионът има нужда от европейска перспектива и сигурност. Баланс между НАТО и интересите на Русия. Общи инфраструктурни проекти в енергетика и транспорт, които да засилят нашата свързаност. Имаме голям шанс, който трябва да бъде реализиран от премиера Борисов. Не трябва да се пренебрегват БСП и ПЕС, защото във всички тези държави от Западните Балкани управляват леви партии. Преди срещата на върха на 18 май ще има среща на левите партии под егидата на ПЕС. Изключение правят десните правителства на Сърбия и България с Борисов и Вучич“, заяви Калоян Паргов.\r\nТой коментира още: „Напрежението между президента Радев и премиера Борисов“. „Как гледате на това, че президентът Радев се нацупи, че не знаел за срещата на на Борисов с Ердоган и представителите на върха на ЕС и си ползвали иронично да каже, че министър-председателят щял да разнася шербет“, попита Беновска.\r\n„Надупването тръгне от премиера Борисов. Президентът заби топката, премиера я върна. Малко държавата се управлява като тенис на корт. Но срещата с Турция е необходима и трябва да се подготви старателно“, посочи Калоян Паргов.\r\n„Тези искри, които прескачат между президент и премиер, да не подпалят чергата на Балканите през България“, попита Беновска.\r\n„Няма общо вътрешнополитическия дебат между Министерския съвет и президенството. Следващата стъпка на президента Радев е да каже и Б за съмнения, но придружени с доказателства за определени обвързаности между Делян Пеевски и Бойко Борисов. Когато президентът постави темата за разпределнието на порциите в държавата, се повдига въпросът истина ли е това или съмнение и как се доказва“, заяви Калоян Паргов.\r\n„Президентът няма ли си Делян Пеевски. Той не можа да докаже правомерността на намесването. Борисов и Пеевски заявиха недвусмислено, че това, което приказва президентът не почива на доказателствен материал и реална основа. Има ли право президентът така да си приказва“, попита Беновска.\r\n„Аз разбирам, че поведението на президента не е много удобно на управляващите и ГЕРБ. Те считат, че президентът трябва да бъде една тиха и представителна институция, с каквото поведение се обезличи Росен Плевнелиев“, отговори лидерът на БСП-София. Той допълни, че е изумен от коментара на Цвета Караянчева, че президентът трябвало да й се обади като и а някакви претенции. „Ние можем да си говорим каквото искаме, но няма как президентската институция, законодателна или изпълнителната власт да нямат позиции. Президентът изразява позиция. Това показва не познаване на разделението на властите“, допълни Паргов. Той й честити рождения ден и допълни: „Да й е честит рожденият ден. С най-добри пожелания и да държи на парламентаризма, защото тя е първа в държавата, защото сме парламентарна република“.\r\n Калоян Паргов заяви и позиция относно: „Сделката за ЧЕЗ“. „Защо толкова ни шокира, че неизвестната Гинка е купила ЧЕЗ, когато също неизветсната Корнелия на 28 години е приватизирала “Техноимпекс”, попита Беновска. \r\nКалоян Паргов посочи, че това е опорна точка. Разликата между ЧЕЗ и “Техноимпекс” е, че сделката за ЧЕЗ засяха 1/3 от електроенергийната система, второто по големина предприятие след ЕСО, което има отношение към националната сигурност. БСП иска държавата да се върне в това ЕРП. „Ние започваме да връщаме държавата в икономиката, каза Емил Караниколов, което е теза на БСП. А държавата се чуди какво става и коя е Гинка“ продължи Паргов.\r\n„Всички много сме стресирани, че Гинка Върбакова била купувачката на ЧЕЗ, а в същото време тази седмица стана известна и друга сделка – продажбата на Нова телевизия. Тя е купена от Петр Келнер, за когото пишат, че бил милиардер, но Келнер е също толкова непознат на България, колкото и Гинка Върбакова. Знаете, че телевизията е почти толкова електрическа, колкото е и електрическата компания. Телевизията облъчва много хора, влияе на много хора. Защо се вади тази сделка за ЧЕЗ, а не за Нова телевизия“, попита Беновска.\r\n„Г-жо Беновска, предлагам Ви след предаването да започнем създаването съвместно на една обща фирма с 50 000 лева капитал и да кандидатстваме за EVN и да уверим всички, че ние двамата имаме капацитет и медия да управляваме едно такова дружество. Може да привлечем и Слави Трифонов да ни направи публичен конкурс за директори“, предложи Калоян Паргов. „Приемам идеята и завършвам шеговито, след като БСП ще прави телевизия, да вземем да купим BTV“, отвърна Беновска. Калоян Паргов прие предизвикателството от Илиана Беновска отправено в предаването „Беновска пита“ по Радио К2 и Канал 3 на 25 февруари 2018 година.", "date": "2018.02.25", "title": "Калоян Паргов, член на Изпълнителното бюро на БСП и председател на БСП-София: Поведението на Румен Радев не е удобно на ГЕРБ и управляващите"}
{"url": "http://www.focus-news.net/news/2018/02/25/2492630/zoran-zaev-ime-s-geografsko-opredelenie-bi-bilo-priemlivo.html", "text": "Македонският министър-председателя Зоран Заев заяви в рамките на общата пресконференция с председателя на Европейската комисия Жан-Клод Юнкер, че „за правителството е приемливо име с географско определение, което ще направи ясно разграничаване между нашата държава и Гърция“, предава македонската агенция “Макфакс“. Според премиера, Скопие ще търси решение по спора за името, което да е „дългосрочно“, но което да зачита „достойнството и идентичността на двата народа и държави“. „Наша отговорност е да приемем възможността да решим този дълголетен и мрачен проблем между двете държави“, добави още премиерът. \r\nВ рамките на същата пресконференция Юнкер отбеляза, че макар Македония да има още проблеми, които трябва да реши, тя се намира на правилния път за членство в ЕС. : Цанко Цолов", "date": "2018.02.25", "title": "Зоран Заев: Име с географско определение би било приемливо"}
{"url": "http://www.focus-news.net/news/2018/02/25/2492649/veliko-tarnovo-prodalzhava-opesachavaneto-i-obrabotvaneto-na-patnite-nastilki-v-oblastta.html", "text": "Мокри, опесъчени и обработени са настилките във Велико Търново. Трафикът към този час е спокоен. Всички пътища в града са проходими при зимни условия, но е хлъзгаво и от КАТ „Пътна полиция“ апелират чрез Радио „Фокус“ – Велико Търново водачите да карат внимателно и със съобразена скорост. Условията за пътуване в областта са нормални за сезона. Настилките са мокри, заснежени и се обработват. Времето е облачно и на места превалява слаб сняг. Допълнително въведени ограничения и нови затворени участъци няма. За изминалото денонощие не са регистрирани тежки инциденти. Полицейски служители следят за правилното протичане на движението в региона. Патрули има на входовете и изходите на Велико Търново. Затворен за товарни автомобили над 10 тона е път -551 Дебелец-Средни колиби-Елена. Обходният маршрут е през Дебелец-В.Търново-Лясковски кантон-Миндя-Елена и обратно. Ограничено е движението на моторни превозни средства над 3,5 т. по път ІІІ-4082 Чешма-Кесарево. Срокът за приключване на ремонтите е 31 декември, а обходният маршрут е през Чешма-Сливовица-Горско Ново село-Джулюница-Кесарево. Остава затворен поради свлачище участък от път Царски извор – Драганово, обходният маршрут е през село Сушица.\r\nЛуиза ТРАНЧЕВА", "date": "2018.02.25", "title": "Велико Търново: Продължава опесъчаването и обработването на пътните настилки в областта"}
{"url": "http://www.focus-news.net/news/2018/02/25/2492648/blagoevgrad-normalno-natovaren-e-trafikat-na-gkpp-kulata.html", "text": "Нормално натоварен е трафикът на ГКПП „Кулата“. Това съобщиха за Радио „Фокус“ – Пирин от пункта. На ГКПП „Илинден“ преминаването също се осъществява без проблеми. На останалите пунктове между България и Гърция трафикът е обичайно натоварен.\r\nЛивия НИНОВА", "date": "2018.02.25", "title": "Благоевград: Нормално натоварен е трафикът на ГКПП „Кулата“"}
{"url": "http://www.focus-news.net/news/2018/02/25/2492652/plovdiv-natovareno-e-dvizhenieto-po-avtomagistrala-trakiya-i-uchastatsite-plovdiv-asenovgrad-smolyan-i-plovdiv-karlovo-patnite-nastilki-sa-mokri-i-hlazgavi.html", "text": "Натоварено е движението в участъка на автомагистрала „Тракия и път Пловдив-Асеновград-Смолян в Пловдивска област, както и по направлението Пловдив-Карлово. Това съобщиха за Радио „Фокус“ – Пловдив от Областно пътно управление-Пловдив. По останалите основни направления движението се осъществява нормално и без затруднения. Пътищата са мокри и хлъзгави, в района на Лъки, Паничково и Студенец – заснежени, но обработени и нормално проходими. Екипи на Областното пътно управление са в пълна готовност за очакваните обилни валежи от сняг. Дежурният призова водачите да тръгват на път само, ако това се налага, както и да се движат с повишено внимание, съобразена скорост и с подготвени за зимни условия автомобили. \r\nОстава завишена опасността от образуването на свлачища по пътищата в планинските райони, особено по отсечките Югово-Лъки, Бачково-Нареченски бани и Кричим-Девин. Водачите трябва да бъдат особено бдителни, преминавайки по посочените участъци, тъй като е възможно свличането на значително количество земна и скална маса. Проходът Троян-Кърнаре е затворен за движение за всички моторни превозни средства. До 25-ти март движението по пътя Пловдив – Асеновград, от изхода на град Пловдив до отклонението за летището, се извършва двупосочно в едното платно в посока Асеновград, заради ремонтни дейности. Остава ограничено движението на МПС над 12 тона по пътищата Поповица-Болярци и Югово-Лъки-Здравец, в отсечката гр. Лъки-пътно кръстовище за хижа Момчил юнак.\r\nТрафикът на територията на град Пловдив е интензивен. По-натоварено движение се отчита по булевардите „Пещерско шосе“, „Руски“, „Христо Ботев“, „Шести септември“, „Цар Борис III Обединител“, както и по входно-изходните артерии. Пътните настилки в града са мокри и хлъзгави.\r\nТони МИХАЙЛОВ", "date": "2018.02.25", "title": "Пловдив: Натоварено е движението по автомагистрала „Тракия“ и участъците Пловдив-Асеновград-Смолян и Пловдив-Карлово, пътните настилки са мокри и хлъзгави"}
{"url": "http://www.focus-news.net/news/2018/02/25/2492651/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от –10° до +4°. Времето над страната е облачно. Слаб до умерен е вятърът в областите Бургас, Варна, Видин, Враца, Русе, Силистра и Хасково и Ямбол.  Слаб е дъждът в района на Церово /обл. Бургас/. Снеговалеж има в областите Благоевград, Бургас, Варна, Велико Търново, Видин, Враца, Монтана, Плевен, Русе, Силистра, Сливен, София и Ямбол. Пътните настилки са мокри, на местата със снеговалеж, в планинските и усойни райони – частично заснежени, заледени и обработени.Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г. \r\nАМ „Хемус“: няма ограничения.\r\nАМ „Струма“:\r\nОбласт Благоевград: Движението в района на с. Чучулигово от км 437+974 до км 438+264 посока София се осъществява с повишено внимание и ограничение на скоростта до 70 км/ч поради изграждане на забавителен шлюз и вход към локално платно на търговски комплекс. Срок до 11.03.2018 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Троянски” - забранен за всички МПС;\r\n- „Котленски” - затворен за МПС над 12 тона;\r\n- „Айтоски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т; \r\n- „Твърдишки” - забранен за МПС над 10 т. Срок: целогодишно;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Видин: Движението е ограничено за МПС над 12 т поради силен снеговалеж само в посока от Видин към Монтана за снегопочистване. Обходен маршрут за движещите се в посока от Видин към Монтана: път II-11 Дунавци – Арчар, път III-112 Добри дол – Тополовец, път III-114 Тополовец – Ружинци.\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път II-48 Градец – Омуртаг в района на гр. Котел от км 42+200 до км 42+300 се осъществява в една лента поради пропадане на банкет. Срок до 25.02.2018 г.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.02.25", "title": "Актуална пътна обстановка към 17.30 часа"}
{"url": "http://www.focus-news.net/news/2018/02/25/2492653/pazardzhik-83-dvoyki-i-6-formatsii-ot-tsyalata-strana-uchastvaha-v-darzhavniya-turnir-po-sportni-tantsi-za-kupa-velingrad-dens-end-spa.html", "text": "83 двойки и 6 формации от цялата страна се състезаваха в 11 категории и различни възрасти във Втория държавен турнир по спортни танци за купа „Велинград денс енд спа“, съобщи за Радио „Фокус“ – Пазарджик Бояна Кирилова от Община Ввелинград.  В надпреварата за купа „Велинград“ се включиха над 40 участници, сред които бяха двойки от Румъния, Беларус и Молдова. Състезанието се проведе в залата на Образцово народно читалище „Св. Св. Кирил и Методий“. Организирана бе и гала вечер на турнира, на която по повод 70-ата годишнина на Велинград и 10 години от обявяването на града за СПА столица на Балканите, кметът на д-р Костадин Коев лично награди с купи три от най-заслужилите двойки за развитието на спортните танци в града. По същия повод той връчи Юбилеен плакет на съдиите от Молдова и Румъния, дали своята оценка на състезанието. Организаторите от Клуб по спортни танци „Импулс“ от своя страна подариха на д-р Коев плакет в знак на благодарност за подкрепата, която винаги им оказва.", "date": "2018.02.25", "title": "Пазарджик: 83 двойки и 6 формации от цялата страна участваха в Държавния турнир по спортни танци за купа „Велинград денс енд спа“"}
{"url": "http://www.focus-news.net/news/2018/02/25/2492656/aktsenti-v-sutreshniya-blok-dobro-utro-balgariya-na-26-fevruari.html", "text": "Национална компания Индустриални зони подписа меморандум за сътрудничество с Община Стара Загора. С какъв капацитет ще бъде зоната? Кога ще започнат дейностите? Повече за първата индустриалната зона, която ще бъде изградена по модерен европейски тип, ще научим от кмета на Стара Загора Живко Тодоров.\r\nПроектът АЕЦ „Белене“ е отново обсъждана тема. ПП АБВ проведе дискусия на тема „АЕЦ „Белене“ – ключ към сигурността и развитието на България“. Какви нови възможности открива партията в проекта „Белене“? Какво предвижда ПП АБВ? Тези и още въпроси ще зададем на Румен Петков, член на Изпълнителното бюро на АБВ. \r\nУсложнена е метеорологичната обстановката на Балканите. Обилни снеговалежи и ниски температури очакват Сърбия през следващите дни. Червен код за силен снеговалеж е обявен за две области у нас – Смолян и Кърджали за 26 февруари, в останалата част от страната кодът е оранжев. Какво време да очакваме? Ще научим от дежурния синоптик Евгения Егова от Националния институт по метеорология и хидрология (НИМХ) при Българската академия на науките (БАН).\r\nБанско винаги е бил притегателен център за наши и чуждестранни туристи. Популярността му се дължи на прекрасните условия за ски туризъм, съчетани с богатата традиция и архитектура на града. Дали и през този зимен сезон Банско е успял да  утвърди популярността си ще разберем от колегата от Радио „Фокус“ – Пирин Кристина Миткова.\r\nДревноримската крепост „Калето“ край панагюрското село Баня привлича стотици туристи от всички краища на страната. Повече за условията за туризъм ще научим от Албена Жилекова, Радио „Фокус“ – Пазарджик.\r\nТези и още теми в „Добро утро, България“ от 6.00 до 10.00 с водещ Йоланда Пелова.", "date": "2018.02.25", "title": "Акценти в сутрешния блок „Добро утро, България“ на 26 февруари"}
{"url": "http://www.focus-news.net/news/2018/02/25/2492642/pleven-57-e-izbiratelnata-aktivnost-na-vtoriya-tur-na-chastichnite-mestni-izbori-v-selo-brest-kam-1700-chasa.html", "text": "57% е избирателната активност на втория тур на частичните местни избори в село Брест към 17.00 часа. Това съобщиха за Агенция \"Фокус\" от Общинската избирателна комисия (ОИК) – Гулянци. Към 17.00 часа своя глас са упражнили 1021 души от общо 1838 избиратели.", "date": "2018.02.25", "title": "Плевен: 57% е избирателната активност на втория тур на частичните местни избори в село Брест към 17.00 часа"}
{"url": "http://www.focus-news.net/news/2018/02/25/2492654/zimata-se-zavarna-na-balkanite-obzor.html", "text": "Обилните снеговалежи и студеното време сковаха Балканите в неделя, 25 февруари. Сняг и лед блокираха пътищата в Централна и Южна Сърбия, където са въведени ограничения от пътната полиция. Автомобилите не са допускани до пътищата без необходимото зимно оборудване. Подобна забрана е в сила за и Югозападните части на Сърбия, като се съобщава за множество поледици, предизвикани от ниските температури. Най-ниски температури са били измерени на планината Копаоник – минус 13 градуса, както и в градовете Златибор (минус 10), Палич (минус 9), Нови Сад (минус 8). Образували са се колони от автомобили по граничните изходи на вход от Унгария. Очаква се студовете и снеговалежите да продължат и в следващите дни, като температурите в някои части на страната ще достигнат до минус 16 градуса. Студът скова също така и Босна и Херцеговина, където на планина Белашница са отчетени минус 16 градуса. Заради снега и заледяванията е затруднено движението на пътните отсечки Горин Вакъф - Прозор, Сараево - Тузла, Търново - Фоча, Ливна - Босанско Грахово - Дървар, Ливно - Гламоч, Ливно - Купреш. Предупреждава се за опасност от лавини. Съобщава се също така, че снежната покривка на Белашница е достигнала над 180 см., а на Яхорина - 90 см. В планина Игман бе проведена шестчасова акция за спасяването на младеж, затрупан от снега. В страната също така е в сила жълт код за опасно време. Валежите от сняг ще продължат и в неделя, макар и с намаляваща интензивност, очаква се времето да се затопли от сряда. В Хърватия също има затрудняване на движението заради снеговалежите. Засегнати са пътищата А1 и А7, както и Ядранската магистрала. Снежната покривка на Завижан е достигнала над два метра, по пътя до град Риека и Далматинското крайбрежие е забрано движението на камиони с ремаркета и полуремаркета. Министър-председателят Андрей Пленкович предупреди, че заради обилните снеговалежи, страната трябва да е готова впоследствие да се справи и с очакваните наводнения. Заради студеното време е обявена тревога в градовете Загреб, Карловац, Госпич и Сплит. Очаква се още застудяване на времето до сряда. \r\nВ Македония всички пътни настилки са мокри заради снеговалежите, има опасност от свлачища по пътищата Кочани - Македонска Каменица – Делчево,  Виница - Берово, Гостивар - Стража, Маврово - Дебър - Струга, Демир Капия – Удово, Катланово - Велес, Крушево – Демир Хисар и Ресен – Буково. Подобно е и положението в Албания, която също не бе пропусната от снеговалежите. Съобщава се за усложнена обстановка в провинцията, където екипите на гражданска защита се намират в повишена готовност. : Цанко Цолов", "date": "2018.02.25", "title": "Зимата се завърна на Балканите (ОБЗОР)"}
{"url": "http://www.focus-news.net/news/2018/02/25/2492635/silistra-3521-e-izbiratelnata-aktivnost-vav-vtoriya-tur-na-chastichnite-izbori-za-kmet-na-s-sredishte-kam-1700-chasa.html", "text": "35,21% е избирателната активност във втория тур на частичните местни избори - за кмет на с. Средище, община Кайнарджа, към 17.00 часа. Това съобщи за Радио \"Фокус\"-Шумен Иван Антонов, председател на Общинска избирателна комисия-Кайнарджа. Правото си на вот са упражнили 387 души от общо 1099 гласоподаватели. Изборният ден протича нормално.\r\nИвелина ИВАНОВА", "date": "2018.02.25", "title": "Силистра: 35,21% е избирателната активност във втория тур на частичните избори за кмет на с. Средище към 17.00 часа"}
{"url": "http://www.focus-news.net/news/2018/02/25/2492659/pernik-vazstanoveno-e-dvizhenieto-po-pat-i-1-sofiya-pernik-pri-km-282-v-rayona-na-razklona-za-gorno-dragichevo.html", "text": "Възстановено е движението по път I-1 София - Перник при км 282 в района на разклона за Горно Драгичево. Това съобщиха от пресцентъра на Агенция \"Пътна инфраструктура\".\r\nВъзстановен е и трафикът на МПС по път I-1 Видин - Монтана при околовръстния път на Видин, на км 10.", "date": "2018.02.25", "title": "Перник: Възстановено е движението по път I-1 София - Перник при км 282 в района на разклона за Горно Драгичево"}
{"url": "http://www.focus-news.net/news/2018/02/25/2492650/hamid-hamid-dps-postavi-zabelezhki-kam-borisov-oshte-v-parviya-den-na-koalitsiyata-za-radev-glasuvah-s-ochakvaniya.html", "text": "ДПС постави забележки към Борисов още в първия ден на коалицията, за Радев гласувах с очаквания, заяви Хамид Хамид, народен представител от ДПС, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“. Това съобщиха от екипа на предаването и уточниха, че интервюто с Хамид Хамид е проведено в Народното събрание в петък – 23-ти февруари 2018 година - преди Теменужка Петкова, министър на енергетиката, да подаде оставката си, и затова няма въпрос по темата.\r\nХамид Хамид коментира следните актуални политически теми: „Съжалява ли ДПС, че подкрепи президента Радев?; Напрежение между „първите мъже в държавата“; Националистите – аут от властта; Законът за вторичното разграбване на КТБ и ветото на президента“. Беновска започна интервюто с въпрос към Хамид дали съжалява, че ДПС са подкрепили Румен Радев за президент и по този начин са дали рамо и на БСП. Водещата допълни, че президентът е наложил вето на „закона против допълнителното разграбване на КТБ“. Хамид отговори, че няма за какво да съжаляват, защото ДПС са заявили позицията си, че България трябва да има нов президент, още преди да са били ясни кандидатурите. Той потвърди, че е гласувал „за“ Радев и има очаквания към него. \r\nБеновска попита какви са очакванията му и предаде думите на Цветан Цветанов, че Радев и БСП са проект, създаден през 2016 година, за да оттласне България от Европейското развитие и партньорство със САЩ. Хамид сподели, че очакванията му са големи и смята, че президентът трябва да бъде обединител и в момента е, но трябва да има по-ясни позиции по отношение на националистите във властта, европейската визия за страната, защото има хора в управлението, които в момента пречат на развитието. Относно думите на Цветанов – каза, че това е негово мнение и няма да го коментира.\r\nБеновска попита „не тлее ли пожар в думите, които президентът отправя, срещу премиера Борисов – това обединява ли, или разединява двата властови полюса?“. Хамид отговори, че не толерират такова поведение на „първите мъже в България“ и призовават за добър тон и нормално функциониране на всички институции, защото това поведение пречи на страната.\r\nБеновска попита дали това се отнася и за националистите. Хамид каза, че се отнася за всички, но специално националистите определи като „генератори на скандали и по най-бързия начин трябва да напуснат властта и повече никога не трябва да бъдат допускани до политическия живот на страната“. Водещата отбеляза, че те имат по-висок резултат от ДПС. Хамид потвърди този факт и даде за пример националистите в Германия, които са влезли в парламента, но Меркел е предпочела другите партии и не е давала знак, че ще включва националистите в управлението. \r\nБеновска попита кое е било по-добрият вариант, който Борисов да избере – коалиция с БСП и ДПС, коалиция само с БСП, или само с ДПС. Хамид отговори, че е трябвало да се изготви предварително програма за ускорено развитие на страната и след това - спрямо програмата - да се изгражда коалицията, а не да се прави „аритметичен сбор, който е еклектичен, генерира скандали и завършекът на тази коалиция ще бъде скандален“.\r\nБеновска се върна отново на темата за внесения от Йордан Цонев, Делян Пеевски и Хамид Хамид закон за банковата несъстоятелност и внесеното вето от президента. Хамид обясни, че това е може би седмото вето на държавния глава, който доста активно използва това „закрепено“ правомощия. Депутатът от ДПС каза, че са заявили своята позиция и несъгласието на ДПС  с президента. Според него става въпрос за неразбиране на текстовете на предложението и безпокойство, че не може да има норми с ретроактивно действие. Хамид обясни, че е в законодателството е предвиден нарочен ред, по който се извършва законодателство по изключение и има забрана за неговото използване, когато влизат закони със задна дата и се увеличават санкции и наказания, а във всички други случай пише, че такова законодателство е допустимо, а казусът КТБ е изключение от огромен обществен и държавен интерес. Той продължи с това, че текстовете в предложението са в съзвучие с българското законодателство.\r\n Беновска каза, че доказателство за това е приемането на закона веднъж в НС - преди налагането на ветото - и това означава, че е юридически добре издържан. Хамид потвърди и каза, че вярва, че при повторно гласуване, което предстои, законът ще събере необходимото мнозинство и от ДПС ще защитят своите мотиви. Водещата попита кой е подкрепил закона. Хамид каза, че ГЕРБ са подкрепили изцяло, ВОЛЯ частично, но това не е важно, защото законът е минал. Беновска попита госта си дали отново са разговаряли с ГЕРБ и другите ПГ как ще реагират и дали ще се повлияят от ветото на президента. Хамид отговори, че не са разговаряли с никого и не смятат да търсят предварителна подкрепа, защото аргументите за закона са ясни. Той допълни, че президентът също е против разграбването на КТБ и всички работят в една посока, но несъгласията произтичат от юридическото тълкуване на някои понятия. Хамид изрази надежда при второто обсъждане да се докаже правотата на законопроекта. \r\nБеновска попита дали това не е „добре изпипано политическо коварство от страна на президента“, защото в речта си срещу Борисов Радев казва, че Доган е подарил предколедно сподрепата си към премиера Борисовс изявлението си, че е рано за предсрочни избори. Хамид отговори, че се фокусира върху юридическите аргументи и не смята така, но е очевидно, че управлението и политиците са се отдалечили от гражданите на страната. За това ДПС организират семинар „Отворено управление – нова възможност за либералните демокрации. Привличане на гражданите в процеса на вземане на решения”, за да даде началото на широка обществена дискусия за възможностите и предизвикателсвата, пред които са изправени демокрациите от новото време. За участие във форума е поканен дългогодишният председател на АЛДЕ сър Греъм Уотсън. Събитието ще се проведе на 05 март в гр. София. Поканени са още народни представители, представители на европейските институции, представители на академичната общност  и местната власт.    \r\nХамид Хамид заяви позиция и относно: „Закона за медиите, собствениците им и финансирането им; Управляващите – отдалечени от гражданите“. Беновска попита за закона за медиите и разкриване собствениците на медиите и  средствата ,с които се финансират  – „Смятате ли, че гражданите с всичките свои протести, мнения, които изказват по социалните мрежи, са истинските говорители – не смятате ли, че това са подставени лица - с фалшиви профили или обслужващи някой олигарх или нечий друг интерес срещу заплащане?“. Хамид отговори, че е против това се бори цял свят – троловете, които се опитват да формират общественото мнение. Депутатът обясни, че целта е всеки един гражданин сам да разбере коя медия как се финансира и да не се влия от мнението на троловете и техните неясни цели и средства. Беновска попита госта си кое нарича „неясна цел и средства“. Хамид отговори, че това са скритите кукловоди на троловете, скритите интереси. Беновска попита Хамид дали смята, че трябва да превалира участието на гражданите при положение, че много от НПО-тата и медии на в-к „Капитал“ са финансирани от „Америка за България“ и други чужди организации. Хамид отговори, че изобщо не става въпрос за НПО-та, а се има предвид активното участие на гражданите при вземане на решения, поне на местно ниво. Беновска попита много ли са „активните граждани“, които правят протест за Пирин и затварят Орлов мост. Хамид каза, че говори за решения, които се взимат от местната власт, но за да бъдат гражданите по-активни – трябва да се създадат условия. Депутатът от ДПС подчерта, че в момента няма такива условия, защото политиците и управляващите са отдалечени от избирателите. Беновска попита как ще се променят нещата. Хамид отговори, че програмите за управление трябва да се обявяват по-открито и да се смени моделът на управление.\r\nБеновска се върна на темата за „политическото коварство“ на Радев, който освен името на Доган, е намесил в нападките си към Борисов и Делян Пеевски, в попрището му на бизнесмен. Хамид отрече да има някаква връзка между изявленията, а и според него Пеевски е отговорил достатъчно достойно и няма какво да се допълни. \r\nБеновска попита Хамид дали е доволен от президента. Той отговори, че не може да даде категорична оценка, но ДПС са имали възможност да дадат своята оценка за Радев по време на годишнината от встъпването му в длъжност. Водещата попита дали от ДПС са убедени, че законът за вторичното разграбване на КТБ ще бъде приет и ветото ще отпадне. Хамид отговори, че е убеден и освен, че ще влезе в действие,от ДПС готвят допълнително информация за прогнозните активи, защото няма как да бъде определена точния размер на активите, но от публичната информация на сайта на КТБ могат да се извлекат данни и да се посочи какъв огромен материален интерес има. \r\nБеновска попита дали ще бъде приет законът за медиите при положение, че кръгът „Капитал“ ще получи допълнителни милиони за следващата година от „Америка за България“, а законът няма да бъде в угода на кръга. Хамид каза, че вярва, че законът ще влезе, защото не разбира как народен представител може да да гласува против прозрачността и против информирането на гражданите кой и откъде какви пари получава и кой седи зад медиите. Той обясни, че със закона не се ограничава финансирането, а се повишава информираността.\r\nНародният представител коментира и следните теми: „Очаквания и забележки към премиера Борисов; Демонтаж на националистите от управлението“. Беновска попита госта си какви са очакванията и забележките към премиера Борисов. Хамид отговори, че забележките са поставени още през първия ден на сформиране на управлението и коалицията – още повече има решение на централния съвет на ДПС за незабавен демонтаж на коалицията. Беновска попита как работи часовникът на ДПС, защото от Коледа са минали два месеца.Той обясни, че незабавно трябва да се отстранят националистите от властта, но за съжаление това се бави и е видимо от скандалите в публичното пространство, но партията работи за смяна на модела на управление. Хамид допълни, че в момента текат годишните отчетни събрания и партията се готви активно.\r\nТака завърши разговорът между Илиана Беновска и Хамид Хамид в седмичното обзорно политическо предаване „Беновска пита“ по „Канал 3“ и „Радио К2“ на 25-ти февруари 2018 година.", "date": "2018.02.25", "title": "Хамид Хамид: ДПС постави забележки към Борисов още в първия ден на коалицията, за Радев гласувах с очаквания"}
{"url": "http://www.focus-news.net/news/2018/02/25/2492645/vratsa-5956-e-izbiratelnata-aktivnost-na-balotazha-na-chastichnite-mestni-izbori-v-s-gradeshnitsa-kam-1700-chasa.html", "text": "59,56% е избирателната активност на балотажа на частичните местни избори в с. Градешница, община Криводол, към 17.00 часа. Това съобщиха за Радио „Фокус“ – Видин от Общинската избирателна комисия в Криводол. Гласували са  246-ма души, общият брой на избирателите е 413. Няма подадени жалби и сигнали за извършени нарушения, спокойно преминава изборният ден в селото. \r\nАнна ЛОЗАНОВА", "date": "2018.02.25", "title": "Враца: 59,56% е избирателната активност на балотажа на частичните местни избори в с. Градешница към 17.00 часа"}
{"url": "http://www.focus-news.net/news/2018/02/25/2492655/boyan-magdalinchev-predstavlyavasht-vss-edva-li-rumanskiyat-model-na-prokuratura-koyto-se-opitvashe-da-se-nalaga-na-balgariya-e-uspeshen.html", "text": "Едва ли румънският модел на прокуратура, който се опитваше да се налага на България, е успешен. Това заяви Боян Магдалинчев, представляващ Висшия съдебен съвет (ВСС), в разговор за правосъдието и политиката с Илиана Беновска в предаването “Беновска пита” по Радио К2 и Канал 3, съобщиха от екипа на предаването.\r\nРазговорът започна със следната тема: „Равновсметката за 100 дни ВСС“. „Честити 100 дни на ВСС. Каква е равносметката?“, попита Беновска. „Обикновено на правителствата се дават по 100 дни, а на съдебната власт досега не се е давало толкова. В рамките на тези 100 дни основният кадрови орган на съдебната власт се справя достатъчно добре с текущите задачи, както и с по-сложните задачи. Първият важен въпрос още с встъпването ни беше изборът на председател на Върховния административен съд (ВАС), който мина съвсем нормално и очаквано, на базата на резултатите на предишния състав на съвета. Обстоятелството, че той беше номиниран от пленума на ВСС и е човек от системата, което показва, че нещата бяха съвсем нормални, подчинявайки се на принципа на съдийското самоуправление“, отговори Магдалинчев.\r\nТой заяви и позиция относно: „Продажбата на ЧЕЗ и Нова телевизия“. „Искам да Ви попитам и като гражданин, и като опитен юрист, как гледате на скандала избухнал с продажбата на ЧЕЗ на пазарджишка фирма, която е малко оборотна и известна“, попита Беновска.\r\n„Аз разбрах за това от медиите. Досега нямам някаква информация за тази фирма. Знам от медиите, че това е сделка между две частни дружества. Колко добре би се отразила на българската електроенергийна система, това нещо не мога да кажа. Това е доста сериозна сделка“, каза представляващият ВСС.\r\n„Като гражданин Ви питам. Всички много сме стресирани, че Гинка Върбакова била купувачката на ЧЕЗ, а в същото време тази седмица стана известна и друга сделка – продажбата на Нова телевизия. Тя е купена от Петр Келнер, за когото пишат, че бил милиардер, но Келнер е също толкова непознат на България, колкото и Гинка Върбакова. Знаете, че телевизията е почти толкова електрическа, колкото е и електрическата компания. Телевизията облъчва много хора, влияе на много хора. Защо се вади тази сделка за ЧЕЗ, а не за Нова телевизия“, попита Беновска.\r\n„Не виждам голяма разлика между едното и другото. В единия и другия случай се засяга обществен интерес. Искрено се надявам всичко, което зависи от държавата в лицето на нейните органи да се извърши много сериозно проучване по линия на службите, на специализираните регулаторни органи, да се проверят финансовите средства – капитал, произход, да не са фиктивни дружества и купувачи. Надявам се службите да си свършат добре работата“, посочи Магдалинчев.\r\nВие юристите не може да бъдете индиферентни към въпросите, които вълнуват обществото, защото другото, което попитах днес в коментара си е “Защо Корнелия Нинова може на 28 години да приватизира “Техноимпекс”, а пък Гинка от Пазарджик да не може да купи ЧЕЗ“, продължи водещата.\r\n„Юристите не са пасивната част на обществото. Те са най-активната. Съдебната система е деполитизирана, но това не означава, че нямат мнение по различни въпроси, които касаят държавата и обществото. Ако тези две големи сделки отговарят на всички изисквания на закона, не виждам пречка. Въпросът е дали е така или не“, отговори Магдалинчев.\r\nТой коментира също: „Конкурсите за младши магистрати“. „Обявен е конкурс за попълване на щатни длъжности за магистрати - младши съдии, прокурори и следователи. Съвсем случайно получих няколко пъти един мейл, че Агенция за право и финанси организира курс как да решаваме наказателноправни казуси на конкурсен изпит. Лектори на съставително обучителните казуси е доц.д-р Ралица Илкова, съавтор с проф. Лазар Груев на единственото ръководство за решаване на наказателноправни казуси. Значи тази госпожа Ралица Илкова подготвя съдии и прокурори за решаване на наказателни казуси. Този курс е платен. Как ще коментирате това?“, постави въпроса Беновска.\r\n„Нито агенцията, нито този преподавател Ралица Илкова са ми познати“, посочи Магдалинчев.\r\n„На мен също. Но нали знаете схемата, на кандидатстудентските изпити - аз те готвя и ти запомням почерка. Не искам нищо да кажа за тази госпожа, но може би възниква мисълта, че тя може да звънне на някого от съдиите и прокурорите“, обясни водещата. \r\n„Много се съмнявам. Едва ли тя е в състояние да въздейства на конкурсните комисии“, кратко отговори Магдалинчев.\r\n„Редно ли е това да се прави от частна компания, регистрирана като търговско дружество?“, продължи да пита водещата.\r\n„Ако те си мислят, че са подготвени и могат да обучават хора, които на собствено основание желаят, но те трябва да се явят на конкурс и да го издържат, според критериите, задачите и целите, които са заложени в конкурса. Националният институт по правосъдие подготвя кандидатите, но след като те се явят на конкурс. Не може да забрани на хората да ходят на уроци“, отговори Магдалинчев.\r\n„Не е ли редно ВСС да вземе становище по това кой може да подготвя кандидати за прокурори и съдии“, отново настоя за отговор Беновска.\r\nПредставляващият ВСС каза: „Това е налично основание. Проблем би било, ако по някакъв начин е свързано с ВСС или други органи. Ако това е частно търговско дружество, регистрирано по търговския закон и провежда обучения на завършилите магиструра юристи, е тяхна работа. Ще го обсъдим в комисията по етика към ВСС“.\r\nВ разговора бе разгледана и следната тема: „Прокуратурата в България и Румъния“. „Лаура Кьовеши, шефката на наказателната прокуратура в Румъния, която председателя на ВКС Лозан Панов, „Да България“ и ДСБ прокламираха като еталон за правораздаване, който трябва да следваме. Прочетох за нея, че може би ще бъде свалена от своя пост и подложена на разследване, заради намеса в подопечните й прокуратури. В България такова нещо може ли да се случи?“, попита Беновска.\r\n„Нека видим какво ще се случи с нея. В Румъния има инспекторат, техни разследващи органи, за да видим какъв ще бъде резултатът, защото там президентът има последна решаваща дума“, отговори съдия Магдалинчев.\r\n„Румънският президент бил нейн фен“, посочи водещата.\r\n„Вариантът, който упорито се опитваше да се предлага на България, ще видим дали е бил добър в Румъния“, отговори представляващият ВСС.\r\nБяха поставени и въпросите: „Има ли напрежение в между колегиите във ВСС? Оставката на Красимир Влахов. Лозан Панов разделя ли ВСС?“. „Има ли напрежение между ВСС и председателя на ВКС Лозан Панов, защото имаше сигнали за негова намеса в работата на различни звена на поверения му съд. Случи се нещо доста нелицеприятно – той предложи за свой заместник и назначихте ВСС впоследствие Светла Димитрова, но това доведе до оставката на Красимир Влахов, утвърден и опитен юрист, който беше зам.-председател на ВКС“, попита водещата.\r\n„Миналата година Лаура Кьовеши беше поканена от Лозан Панов на среща, която се състоя в Съдебната палата. Аз не присъствах на тази среща. По другата част на въпроса, няма напрежение между Лозан Панова и ВСС. Така се тълкува може би от факта на решение на ВСС преди да се пристъпи към избора на Светла Димитрова за зам.-председател на ВКС и ръководител на Гражданската колегия, преди да се гласува оставката на Красимир Влахов. Дебатът се разрази при разизскването на неговата оставка, когато Лозан Панов поиска неговото освобождаване. Имаше сериозна полемика. Тогава предложението не се прие. Нормално и колегиално е председател и зам.-председател да се разберат по между си. Остана се с впечатлението, че става въпрос за лични отношения“, отговори Боян Магдалинчев. \r\n„Няколко пъти се опитах да поканя Красимир Влахов, но той засега пази мълчание. Каза, че от етични съображения към колегите си няма да говори“, посочи Беновска.\r\n„Това е негово право. Славащият път, когато той си подаде оставка и ние гласувахме паралелно и неговата оставка и избора на Светла Димитрова, решихме, че оставката е личен акт, както наскоро имаше такова решение на Конституционния съд“, заяви Магдалинчев.\r\nТой заяви позиция и относно: „Избора на председател на Софийски градски съд“. „Изборът на председател на Софийски градски съд трябваше да стане миналата седмица, но един от кандидатите Светлин Михайлов влезе в болница. Но за другия кандидат Евгени Георгиев прочетох, че той ходатайствал за осигуряване на пари за две адвокатки от “Америка за България”, което горещо беше обсъждано като казус, дали съдебната система трябва да се финансира от източници извън европейските. Второто, което прочетох за него е, че имал акции в КТБ“, попита водещата.\r\n„Това той го е декларирал приложено в документи. Няма пречка да закупи акции, стига това да е декларирано. Той е декларирал закупуването на тези акции през 2008 година. Всеки един магистрат е задължен да декларира закупени акции и дялове от търговски дружества. И през 2017 година Евгени Георгиев е декларирал акции в по-малък размер в КТБ“, заключи Боян Магдалинчев, представляващ ВСС, в разговор с Илиана Беновска в предаването „Беновска пита“ по Радио К2 и Канал 3 на 25 февруари 2018 година.", "date": "2018.02.25", "title": "Боян Магдалинчев, представляващ ВСС: Едва ли румънският модел на прокуратура, който се опитваше да се налага на България, е успешен"}
{"url": "http://www.focus-news.net/news/2018/02/25/2492664/veliko-tarnovo-rok-kontsert-na-halma-trapezitsa-podgotvya-regionalniyat-istoricheski-muzey.html", "text": "Рок концерт на хълма Трапезица подготвя Регионалният исторически музей. Идеята за събитието е на зам.-кмета на Община Велико Търново Ганчо Карабаджаков, поясни за Радио „Фокус“ – Велико Търново директорът на културната институция Иван Църов. Той припомни, че през миналата година в историческата местност представление изнесоха музикантите от Виенската филхармония. „Публиката беше от около 100 човека. След като се случи събитието, разгледахме района и установихме, че има и други начини за разположение на хората и на Трапезица може да се събере няколкохилядна публика и много се надявам да успеем да го направим“, поясни Иван Църов и уточни, че проектът е все още на етап „идея“ и е рано да се обобщи дали, кога и как ще се случи. Условията за реализация са осигурени. През миналата година Регионалният исторически музей, със собствени средства, постави осветление по алеите на хълма, за да са проходими и в тъмната част на денонощието. Има идеи атракцията да се използва целогодишно, а не да се затваря през зимния сезон, както сега, но по тях ще се работи в идните месеци. Директорът на музея подчерта, че няма как да се очаква хълмът Трапезица да привлича толкова туристи, колкото крепостта Царевец и основната причина за това е, че до Царевец се стига много по-лесно.\r\nЛуиза ТРАНЧЕВА", "date": "2018.02.25", "title": "Велико Търново: Рок концерт на хълма Трапезица подготвя Регионалният исторически музей"}
{"url": "http://www.focus-news.net/news/2018/02/25/2492663/emsc-zemetresenie-s-magnitud-ot-56-po-skalata-na-rihter-be-registrirano-kray-bregovete-na-yaponiya.html", "text": "Земетресение с магнитуд от 5,6 по скалата на Рихтер бе регистрирано край бреговете на Япония, съобщава от Европейският средиземноморски сеизмологичен център. Епицентърът на труса се е намирал на около 60 километра от град Намие, в близост до източния бряг на остров Хоншу. Не се съобщава за щети или пострадали. : Цанко Цолов", "date": "2018.02.25", "title": "EMSC: Земетресение с магнитуд от 5,6 по скалата на Рихтер бе регистрирано край бреговете на Япония"}
{"url": "http://www.focus-news.net/news/2018/02/25/2492661/blagoevgrad-izvarshen-e-tsyalosten-remont-na-ulitsa-chayka-v-simitliyskoto-selo-polena.html", "text": "Извършен е цялостен ремонт на улица „Чайка“ в симитлийското село Полена. Това съобщи за Радио „Фокус“ – Пирин кметът на населеното място Веселин Топузов. По думите му улицата дълги години е създавала проблеми за жителите на селото, тъй като преминаването по нея се е извършвало изключително трудно. „Хората бяха изключително щастливи, когато видяха най-дълго коментирания ремонт в селото завършен“, каза още Топузов. Той добави, че това е поредното спазено обещание от него и кмета на Община Симитли Апостол Апостолов. „Улица „Чайка” бе реконструирана с общински средства, а живеещите на нея са около 70 човека“, обясни Топузов.\r\nЛивия НИНОВА", "date": "2018.02.25", "title": "Благоевград: Извършен е цялостен ремонт на улица „Чайка“ в симитлийското село Полена"}
{"url": "http://www.focus-news.net/news/2018/02/25/2492662/predstoyashti-sabitiya-v-stranata-za-26-fevruari-agentsiya-fokus.html", "text": "***\r\nОт 13.00 часа, в „София Тех Парк“ на бул. „Цариградско шосе“ №111, в  партера на сградата  „Лабораторен комплекс“, министърът на регионалното развитие и благоустройството Николай Нанков ще открие дискусия, посветена на новото райониране на страната.\r\n***\r\nОт 14.00 - 17.00 часа, в аула „Максима“ на УМБАЛ „Св. Екатерина“, бул. „Пенчо Славейков“ 52А, 1431 София, ще се проведе конференция на тема: „Защита на здравето на всеки гражданин на ЕС“. Конференцията ще открият: Кирил Ананиев, министър на здравеопазването на Република България; Лиляна Павлова, министър за българското председателство на Съвета на ЕС 2018; проф. д-р Генчо Начев, изпълнителен директор на УМБАЛ „Св. Екатерина“ и Н.Пр. г-н Херберт Салбер, посланик на Федерална република Германия в България. \r\n***\r\nОт 15.00 часа на площад „Васил Левски“ в град Карлово министърът на отбраната Красимир Каракачанов и началникът на отбраната генерал-лейтенант Андрей Боцев ще участват в тържествения ритуал по посрещането на военнослужещите от 34-тия контингент на Въоръжените сили на Република България, които успешно приключиха участието си в мисията  на НАТО „Решителна подкрепа“ в Афганистан.\r\n***\r\nОт 09.30 часа XVI състав на Специализирания наказателен съд ще проведе съдебно заседание по делото срещу Недялко Ц., обвинен в организиране и ръководене на организирана престъпна група. \r\n***\r\nОт 09.30 часа, 15-ти състав на Софийски градски съд ще проведе съдебно заседание по делото срещу Любомир Димитров – Гребеца, обвинен в убийство по чл. 115-118 от Наказателния кодекс. Част от заседанието ще бъде при закрити врата, защото ще се слушат Веществени доказателствени средства. \r\n***\r\nОт 10.00 часа в Руски културно-информационен център, зала 305, етаж 3 ще се проведе телемост  Москва – София по време, на който ще бъдат представени резултатите от съвместния проект в областта на културата, реализиран от  българския вестник „Стандарт“ и руската медийна група МИА „Россия сегодня“ - РИА Новости – „Спутник“ по повод 140 години от Руско-турската война и Освобождението на България. \r\nОт 10.30 ще се проведе ученическа интелектуална игра – викторина. \r\n***\r\nОт 11.00 часа в НДК ще бъде официално открит „Салонът на музеите”. Близо 40 музея и няколко галерии от различни краища на България ще представят щрихи от своите експозиции на площ от 500 кв. м. на третия етаж на Двореца.\r\n***\r\nОт 11.00 часа в Големия салон на БАН ще бъде представен Институтът за изследване на обществата и знанието при БАН, в рамките на кампанията БАН представя своите институти. \r\n***\r\nОт 14.00 часа в зала 42 на НДК ще се проведе дискусия на тема „Отвъд съкровищата: съвременно управление на културното наследство”. В нея ще участват директори на музеи, експерти и археолози, а сред дискутираните теми ще бъдат културното наследство в съвременния виртуален свят, мениджмънт на образователни програми, възможности за представяне на културното наследство и др.\r\n***\r\nОт 14.00 часа, 5-ти състав на Софийски градски съд ще проведе съдебно заседание по делото срещу Пламен Христов, обвинен в убийство на по чл. 115 от НК. (Охранителят, обвинен за това, че е намушка 19-годишен младеж в мол). \r\n***\r\nОт 15:00 часа в зала \"Сердика\" на София Хотел Балкан ще се проведе публичен дебат със Сесилия Малмстрьом, европейски комисар по въпросите на търговията. В дискусията ще се включи и председателят на Парламентарната комисия по околна среда Ивелина Василева.\r\n***\r\nОт 17.00 часа в галерия „УниАрт“ на Нов български университет официалната церемония по награждаването на победителя във второто издание на Конкурс за нова пиеса’ 2018 на тема: „Родината“. \r\n***\r\nОт 18.00 часа в Голямата зала на Руския културно-информационен център ще се състои концерт, посветен на деня, в който отбелязваме паметта на Светителя Серафим, архиепископ Богучарски и Софийски.\r\n***\r\nОт 18.30 часа, в зала „Роял” на София Хотел Балкан, Българският форум на бизнес лидерите ще връчи своите призове за корпоративна социална отговорност за 15-а поредна година. Отличията ще бъдат връчени от министъра на икономиката Емил Караниколов, министъра на труда и социалната политика Бисер Петков, кмета на София Йорданка Фандъкова, заместник-министъра на образованието, и науката Деница Сачева, заместник-министъра на околната среда и водите Николай Кънчев, посланикът на Великобритания Н. Пр. Ема Хопкинс. \r\n***\r\nОт 19.00 часа в Галерия „Алма Матер“ ще бъде представена изложбата да „Да обичаш дивото. Монголия“. \r\n***\r\nОт 10.00 часа „Работилница на Баба Марта“ ще отвори врати във фоайето на Общината.\r\n***\r\nОт 11.00 часа кметът на Община Благоевград д-р Атанас Камбитов ще постави начало на дейностите по обновяване и модернизиране на сградите на ОД МВР и Първо РПУ – Благоевград.\r\n***\r\nОт 11:30 часа в зала „22 септември“ - Благоевград на тържествена церемония по повод 26 години Национален парк „Рила“ ще бъде представен юбилеен филм „Национален парк Рила и зоната на вечните снегове“. Ще бъде подредена юбилейна експозиция под надслов „Национален парк Рила - ретроспекция“.\r\n***\r\nОт 14.00 часа в зала 114, Учебен корпус 1 на ЮЗУ „Неофит Рилски“ ще се проведе публична лекция на Жан-Касиен Билие.\r\n***\r\nОт 14.00 часа в офиса на партията в село Руен, ул. „Първи май“ 37, Народният представител ГЕРБ Ася Пеева ще има приемен. \r\n***\r\nОт 10.00 до 12.00 часа, в клуба на партията на ул. „Г. Бенковски” №1 в морската столица, народният представител от ПП ГЕРБ Нели Петрова ще проведе приемна за граждани. \r\n***\r\nОт 13.00 часа в централата на ГС на БСП-Варна (ул. „Македония“ 33) ще се проведе приемна за граждани на народните представители от ПГ на „БСП за България“ Иван Иванов и проф. Анелия Клисарова. \r\n*** \r\nОт 10.30 часа в ДГ „Пролет“ ще се състои инициативата „Приказки без край” по проект  „Деца четат на деца”, съвместно с Младежки дом.\r\n***\r\nОт 11.00 часа в Държавен куклен театър „Дора Габе“ ще се проведе куклен спектакълът „Тримата братя и златната ябълка“. \r\n***\r\nОт 14.00 часа в Регионална библиотека „Дора Габе“ ще се проведе конференция, посветена на Втората световна война. \r\n***\r\nВ експозиционна зала \"Кутловица\" ще бъде открита изложба на жени, които творят в областта на изкуството от Монтана. Тя се организира за трета поредна година от Дружество на художниците ,,Тенец“.\r\n***\r\nОт 09.00 часа в зала 2 на Окръжния съд ще се проведе заседание по делото срещу Борислав З., Росен Н., Петко К., Димитър А. и Георги Ч., обвинени в съучастие при избягване плащането на данъчни задължения в особено големи размери. \r\n***\r\nОт 09.00 часа в зала 10 на Окръжния съд ще се проведе заседание по делото срещу Стефан М. и Петър А., обвинени в съучастие при извършване на грабеж. \r\n***\r\nОт 10.00 часа в зала 10 на Районния съд ще се проведе заседание по делото срещу бившия полицай Венцеслав Караджов по обвинението, че е предоставил законно притежавано огнестрелно оръжие на лице, ненавършило 18 год. – неговия син. Заседанието е първо по делото.\r\n***\r\nОт 10.00 часа в Дома на културата „Борис Христов“ ще се проведе обществено обсъждане на местоположението на седемте нови социални услуги в Пловдив.\r\n***\r\nОт 10.30 часа в зала 10 на Окръжния съд ще се проведе заседание по делото срещу Никола Х., обвинен в измама и избягване плащане на данъчни задължения в особено големи размери. \r\n***\r\nОт 14.30 часа в ОУ „Гео Милев“ ще се проведе училищният кръг от Осмото национално състезание по правопис на английски език Spelling Bee.\r\n*** \r\nОт 14.00 часа в зала 2 на Областна администрация Шумен ще се проведе заседание на Областната комисия по безопасност на движението по пътищата. - отразява Ивелина.\r\n***\r\nОт 14.00 часа в сградата на общината кметът Шумен Любомир Христов ще има приемен ден за граждани.", "date": "2018.02.25", "title": "Предстоящи събития в страната за 26 февруари (Агенция „Фокус“)"}
{"url": "http://www.focus-news.net/news/2018/02/25/2492658/beliyat-dom-ne-e-imalo-kontakti-mezhdu-delegatsiyata-na-sasht-i-severna-koreya-po-vreme-na-zakrivaneto-na-olimpiadata-v-pyonchan.html", "text": "В неделя високопоставен служител на Белия дом е отрекъл да има каквито и да е контакти между делегацията на САЩ и Северна Корея по време на закриването на Зимната Олимпиада в Пьончан, съобщава ТАСС. \r\n„Президентската делегация завърши своята визита на Олимпийските игри и присъства на церемонията по закриването. Никакви контакти с представителите на Северна Корея не са били осъществени“, се казва в съобщението, разпространено от пресслужбата на Белия дом. Според официалните данни, лидерът на американската делегация Иванка Тръмп е „поздравила президента на Южна Корея с успешния край на Олимпиадата“. : Цанко Цолов", "date": "2018.02.25", "title": "Белият дом: Не е имало контакти между делегацията на САЩ и Северна Корея по време на закриването на Олимпиадата в Пьончан"}
{"url": "http://www.focus-news.net/news/2018/02/25/2492657/gd-granichna-politsiya-intenziven-e-trafikat-na-granichnite-punktove.html", "text": "Интензивен е трафикът на граничните пунктове. Това съобщиха от пресцентъра на ГД \"Гранична полиция\". На българо-сръбската граница трафикът е интензивен на ГКПП \"Калотина\" на вход за леки автомобили. На българо-гръцката граница трафикът е интензивен на ГКПП \"Кулата\" на изход за товарни автомобили. На българо-турската граница трафикът е интензивен на ГКПП \"Капитан Андреево\" и ГКПП \"Лесово\" на изход за товарни автомобили. На българо-румънската граница трафикът e интензивен на ГКПП \"Дунав мост Русе\" на изход и на ГКПП \"Видин\" на изход и на вход за товарни автомобили. На българо-македонската граница трафикът е нормален на всички гранични контролно-пропускателни пунктове.", "date": "2018.02.25", "title": "ГД \"Гранична полиция\": Интензивен е трафикът на граничните пунктове"}
{"url": "http://www.focus-news.net/news/2018/02/25/2492667/blagoevgrad-ogranicheno-e-dvizhenieto-za-tovarni-avtomobili-nad-12-t-prez-prohoda-predel-poradi-obilen-snegovalezh-i-pochistvane.html", "text": "Ограничено е движението за товарни автомобили над 12 т по път Симитли - Предел - Разлог (проход \"Предел\"), поради обилен снеговалеж и почистване. Това съобщиха от пресцентъра на Агенция \"Пътна инфраструктура\".", "date": "2018.02.25", "title": "Благоевград: Ограничено е движението за товарни автомобили над 12 т през прохода \"Предел\" поради обилен снеговалеж и почистване"}
{"url": "http://www.focus-news.net/news/2018/02/25/2492665/nimh-prez-sledvashtoto-denonoshtie-sinoptichnata-obstanovka-shte-se-uslozhni-shte-ima-vyatar-i-valezhi-ot-snyag.html", "text": "През следващото денонощие синоптичната обстановка в страната ще се усложни. Ще бъде облачно, ветровито и с валежи от сняг. На много места валежите ще са значителни и ще се образува нова снежна покривка. Ще духа силен вятър от изток-североизток, с него ще продължи да нахлува студен въздух и ще има условия за виелици и навявания. Температурите ще са без съществен дневен ход, от минус 9 – минус 7° в Западна и Централна България до 0 – 5° на места в югозападните райони и по Черноморието. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Мартин Славчев.\r\nАтмосферното налягане ще се понижи и ще бъде по-ниско от средното за месеца.\r\nПо Черноморието ще бъде облачно, ветровито и с валежи предимно от сняг. Ще духа умерен до силен вятър от изток-североизток. Максималните температури ще са между 0 и 4°. Температурата на морската вода е 6 - 7°. Вълнението на морето ще е 4 - 5 бала.\r\nВ планините ще бъде ветровито, студено и с валежи от сняг. Ще духа силен до бурен вятър от изток-югоизток. По високопланинските проходи ще има снежни виелици и навявания. Максималната температура на височина 1200 метра ще е около минус 9°, на 2000 метра – около минус 11°.\r\nПрез следващите дни ще бъде много студено, като сутрин температурите ще са предимно между минус 10° и минус 15°, на места и по-ниски, а и дневните навсякъде ще са отрицателни. Валежите още във вторник чувствително ще отслабнат, в повечето райони временно и ще спрат, но вечерта от югозапад отново ще завали. Вятърът също ще отслабне. В сряда ще превалява сняг, на повече места и повече като количество - в югоизточната половина от страната. Вятърът ще се ориентира от север-северозапад и ще се усили, повече в Източна България. Месец март ще започне без валежи, а и облачността временно ще се разкъсва. През деня вятърът ще придобие южна компонента и ще започне затопляне.", "date": "2018.02.25", "title": "НИМХ: През следващото денонощие синоптичната обстановка ще се усложни – ще има вятър и валежи от сняг"}
{"url": "http://www.focus-news.net/news/2018/02/25/2492668/stars-and-stripes-donald-tramp-smyata-da-poiska-provezhdaneto-na-voenen-parad-na-11-noemvri.html", "text": "Американският президент Доналд Тръмп смята да поиска провеждането на военен парад на 11 ноември, празнуван в САЩ като „Денят на ветераните“, в рамките на който се почитат загиналите американски войници, пише американското издание Stars and Stripes.  Тръмп е заявил това в интервю за Fox news, като е подчертал, че би направил парад само ако е „на разумна цена“, макар да не е разкрил какво се разбира под думите му. Според Мик Мълвани, отговарящият за бюджета на Белия дом, такъв парада би струвал между 10 и 30 млн. долара. Президентът е заявил, че друга възможна дата е националният празник четвърти юли. : Цанко Цолов", "date": "2018.02.25", "title": "Stars and Stripes: Доналд Тръмп смята да поиска провеждането на военен парад на 11 ноември"}
{"url": "http://www.focus-news.net/news/2018/02/25/2492670/pazardzhik-savetat-za-mladezhka-politika-v-peshtera-organizira-konferentsiya-seminar-na-tema-prezentatsionni-i-komunikatsionni-umeniya.html", "text": "Съветът за младежка политика в Пещера организира конференция-семинар на тема „Презентационни и комуникационни умения“, съобщиха за Радио „Фокус“ – Пазарджик от младежката организация. В рамките на два панела участниците ще се срещнат с лектори – професионалисти и ще имат възможността да чуят полезни и интересни съвети в сферата на презентирането и комуникирането. Желаещите да се включат в семинара могат да попълнят онлайн формуляр. Краен срок за регистрация е 8 март. Конференция-семинар „Презентационни и комуникационни умения” ще се проведе от 11:00 часа на 10 март в галерия „Проф. Веселин Стайков” в Пещера. Местата са ограничени.", "date": "2018.02.25", "title": "Пазарджик: Съветът за младежка политика в Пещера организира конференция-семинар на тема „Презентационни и комуникационни умения“"}
{"url": "http://www.focus-news.net/news/2018/02/25/2492669/abv-posavetva-prezidenta-rumen-radev-da-svika-ksns-za-golemite-energiyni-proekti-obzor.html", "text": "АБВ посъветва президента Румен Радев да свика Консултативен съвет по национална сигурност (КСНС) за големите енергийни проекти. На дискусията, организирана от партията на тема: “АЕЦ “Белене“ – ключ към сигурността и развитието на България“ нейният основател и президент на Република България в периода 2002-2012 г. Георги Първанов заяви: „Съветвам президента Радев да свика КСНС за големите енергийни проекти – на този орган приляга да се занимае с това“. „За ролята на Гинка от Пазарджик в развитието на Националната енергетика чух, че някои парламентаристи ще предложат да се проведе поредната дискусия в Народното събрание. Много моля, дискусии нека да има. В парламента първата, най-важната работа, която трябва да се свърши, е да се внесе предложение за отпадането на така наречения мораториум върху проекта „Белене“, призова Първанов. Според него разкарването на топката по „Белене“ е най-лошото, защото енергийната ни дипломация и политика губят темпо. Георги Първанов заяви, че отношението към АЕЦ „Белене“ не е критерий за стратегическата ориентация на България, тъй като страната ни има своя европейски път. По думите му АЕЦ „Белене“ е български национален проект. Председателят на АБВ Константин Проданов от своя страна коментира, че е нелепо  да се обявява проектът за неизгоден само защото е свързан с една държава. По думите му стои въпросът за политическата и наказателна отговорност за тези, които целенасочено и под зависимост са блокирали проекта „Белене“. Според него някой трябва да носи отговорност за пропуснатите милиарди и за предаване на ключа от националния трафопост в ръцете на Анкара. В дискусията се включиха представители на Института за управление на ядрените знания във Виена, на БАН, на Българския атомен форум и енергийни експерти. В първия панел на дискусията бяха представени докладите: „Защо Белене?“, „Подходи за изграждане на АЕЦ „Белене“ – технически аспекти“, „Ядрената енергетика на България – политика и финанси“. Вторият панел предостави на заинтересованите възможност за дискусия и въпроси. \r\nДеница КИТАНОВА", "date": "2018.02.25", "title": "АБВ посъветва президента Румен Радев да свика КСНС за големите енергийни проекти (ОБЗОР)"}
{"url": "http://www.focus-news.net/news/2018/02/25/2492666/usa-today-sasht-i-severna-koreya-prodalzhiha-hladnite-si-otnosheniya-po-vreme-na-zimnata-olimpiada.html", "text": "САЩ и Северна Корея, в лицето на Иванка Тръмп и севернокорейския бивш шпионин Ким Йон-чоу, продължиха мълчаливите си отношения в рамките на Зимните Олимпийски игри в Пьончан и тяхната церемония по закриване, пише американското издание USA Today. Макар дъщерята на американския президент да бе разположена почти рамо до рамо с представителя на режима в Пхенян, двете страни така и не проведоха разговор. От Белия дом също отрекоха да е имало каквото и да е взаимодействие между двете делегации. Но когато в рамките на церемонията по закриването атлетите на Южна и Северна Корея преминаха през стадиона, едновременно Иванка и Ким Йон-чоу станаха на крака и им ръкопляскаха, отбелязва изданието, като припомня, че на церемонията по откриването вицепрезидентът Майк Пенс отказа да стане на крака при същата ситуация. \r\nАдминистрацията на Доналд Тръмп обяви нови санкции насочени срещу Северна Корея в петък, като опит да принуди Пхенян да се откаже от ядрената си програма. На този фон делегацията на САЩ в Пьончан не направиха коментир относно готовността на Северна Корея да проведе разговори с представители на Вашингтон, нещо, което бе обявено от офиса на южнокорейския президент Мун Дже-ин в неделя. Вместо това в началото на визитата си Иванка предаде лично писмо от нейния баща за южнокорейския държавен глава, като по-късно проведе разговори с него. \r\nВъв всеки случай поведението на Иванка и на Ким Йон-чоу напомня това на американския вицепрезидент Майк Пенс и сестрата на Ким Чен-ун от церемонията по откриването на  Олимпиада. Бившият губернатор на Индиана бе поставен изключително близо до Ким Йо-сун, сестра на севернокорейския лидер. Двамата не се погледнаха, нито говореха помежду си, макар по-късно да бе съобщено, че пхенянската делегация е поискала разговори в кулоарите на церемонията, на което Пенс се е съгласил, но Северна Корея се е отказала в последния момент. \r\nОт друга страна, смята американското издание, нито Иванка, нито Ким Йон-чоу изглеждат подходящи да бъдат посредници в кризата на Корейския полуостров. Дъщерята на американския президент се занимава основно с проблеми, свързани с икономиката и заетостта, докато севернокорейският представител е противоречива фигура, бивш шпионин и обвиняван в съставянето на плана за потапянето на южнокорейски кораб през март 2010 г., когато загинаха 46 души.: Цанко Цолов", "date": "2018.02.25", "title": "USA Today: САЩ и Северна Корея продължиха хладните си отношения по време на Зимната Олимпиада"}
{"url": "http://www.focus-news.net/news/2018/02/25/2492660/makfaks-makedoniya-strategiyata-za-zapadnite-balkani-e-potvarzhdenie-za-evropeyskoto-badeshte-na-regiona-smyata-makedonskiyat-prezident.html", "text": "Президентът на Македония Георги Иванов заяви в неделя, че стратегията на ЕС за Западните Балкани е потвърждение за европейското бъдеще на региона. Иванов е направил коментара си по време на срещата с председателя на Европейската комисия Жан-Клод Юнкер, който е на посещение в Македония, съобщава агенция “Макфакс“. \r\nИванов също така е „поздравил ЕК за готовността да ни даде препоръка въз основа на изпълнените критерии (за членство ) от наша страна“, информират от пресцентъра на държавния глава. Иванов също така е потвърдил пред люксембургския политик македонското желание да уреди отношенията си със всички свои съседи. \r\nПо-рано, по време на срещата с премиера Зоран Заев, Юнкер заяви, че Македония се намира на прав път за членство в ЕС и ако продължава по същия начин, ЕК може да препоръча започване на преговори със Скопие до няколко месеца. \r\nПо-късно в неделя Юнкер ще пристигне в Албания, която е втората държава от обиколката му на Западните Балкани, по време на която е придружаван от комисаря по политиката на разширяване и добросъседски отношения Йоханес Хан.: Цанко Цолов", "date": "2018.02.25", "title": "„Макфакс“ (Македония): Стратегията за Западните Балкани е потвърждение за европейското бъдеще на региона, смята македонският президент"}
{"url": "http://www.focus-news.net/news/2018/02/25/2492671/veliko-tarnovo-festival-na-romskata-kultura-organizirat-otnovo-v-shishmanovata-banya.html", "text": "Фестивал на ромската култура и през настоящата година ще се проведе в Шишмановата баня. Това каза за Радио „Фокус“ – Велико Търново директорът на Регионалния исторически музей в града Иван Църов. Той припомни, че събитието е част от проект „Културното наследство на град Велико Търново във фокуса на Европейското културно многообразие“, финансиран по програма БГ 08 с договор за безвъзмездна финансова помощ на Европейското икономическо пространство. Това, по думите на директора, налага неговата устойчивост в следващите четири години. Шишмановата баня ще е официално отворена за туристи в началото на новия сезон. „Ние все още не познаваме обекта достатъчно добре, не знаем на какъв интерес ще се радва. Не знаем как са площите. Той бе официално приет от Общината през средата на декември. Така че този първи сезон, в който ще го експлоатираме, ще ни даде и идеята за какво друго може да се използва, но със сигурност ще имаме идеи и тази старина да оживее, защото там има дадености, които са много приятни, проектирани са така, че да се случват събития и ще мислим в тази посока“, каза още Иван Църов.\r\nЛуиза ТРАНЧЕВА", "date": "2018.02.25", "title": "Велико Търново: Фестивал на ромската култура организират отново в Шишмановата баня"}
{"url": "http://www.focus-news.net/news/2018/02/25/2492672/blagoevgrad-rabotodateli-ot-11-obshtini-ot-oblastta-mogat-da-poluchat-evropeyski-sredstva-za-osiguryavane-na-zaetost.html", "text": "Работодатели от 11 общини от областта могат да получат европейски средства за осигуряване на заетост. Това каза пред Радио „Фокус“ – Пирин Станислава Поповска, директор на „Регионална служба по заетостта“-Благоевград. По думите ѝ нови 613 работни места могат да бъдат осигурени с европейска финансова подкрепа в област Благоевград. Почти всички по-малки общини в област Благоевград са допустими за участие в Проект „Работа” на Оперативна програма „Развитие на човешките ресурси” 2014-2020. „Подаването на заявления от работодателите от общините Банско, Белица, Гърмен, Кресна, Петрич, Разлог, Сатовча, Симитли, Струмяни, Хаджидимово и Якоруда за участие в Проект „Работа“ стартира  на 16 февруари и ще приключи на 9 март 2018 година“, каза още Поповска. Тя добави, че работодатели от реалния (частния) сектор, общини и общинските предприятия, физически или юридически лица, вписани в регистъра към АСП за предоставяне на услугите по дейностите „Домашен социален патронаж” и/или „Домашен помощник”, социални предприятия, дружества за заетост, предприятия, които осигуряват временна работа, НПО, и някои определени видове земеделски производители ще могат да получат средства за осигуряване на заетост за период от 12 месеца на безработни и неактивни лица.\r\nЛивия НИНОВА", "date": "2018.02.25", "title": "Благоевград: Работодатели от 11 общини от областта могат да получат европейски средства за осигуряване на заетост"}
{"url": "http://www.focus-news.net/news/2018/02/25/2492678/emsc-zemetresenie-s-magnitud-ot-75-po-skalata-na-rihter-be-registrirano-v-papua-nova-gvineya.html", "text": "Земетресение с магнитуд от 7,5 по скалата на Рихтер бе регистрирано в Папуа Нова Гвинея, показва справка на интернет страницата на Европейския средиземноморски сеизмологичен център. Епицентърът му се е намирал на около 96 километра от град Менди и на около 82 от Поргера. Последвали са поне три афтършока, като по неофициални информация трусът е предизвикал спиране на електрозахранването. Очакват се допълнителни данни. : Цанко Цолов", "date": "2018.02.25", "title": "EMSC: Земетресение с магнитуд от 7,5 по скалата на Рихтер бе регистрирано в Папуа Нова Гвинея"}
{"url": "http://www.focus-news.net/news/2018/02/25/2492675/inzh-ivan-markov-ako-ne-postroim-aets-belene-spokoyno-mozhem-da-kazvame-che-sme-nay-bezhabernata-darzhava-v-es.html", "text": "За последните 30 години увеличихме 10 пъти стойността на електроенергията. Една трета от това е от повишение на материални разходи, горива и др. Друга една трета е свързана с безопасността и разходи за осигуряване на екологични мерки. Останалите 40 процента обаче са от некадърност, от лоша организация. Това заяви по време на дебат на тема „АЕЦ „Белене“ –  ключ към сигурността и развитието на България“ инж. Иван Марков, съобщиха от пресцентъра на ПП АБВ. Според него страната ни няма как да разчита в перспектива на въглищните си централи, тъй като международните екологични изисквания ще ни принудят да ги затворим. „Има идеи за постепенно затваряне на въглищните централи. Какво значи това? За много кратък срок от време? Или както направихме за първи и втори блок? Да вложим много пари в тях и накрая да ги затворим. Работил съм много време в „Марица-изток“ и за тях няма как да стане така, че да се удовлетворят изискванията от референтната рамка от 28 април от миналата година на ЕС. Можем да похарчим много пари, но резултат няма да постигнем. А колкото до другите въглищни централи… Още сега трябва да ги затворим по екологични причини. Ако затворим „Марица-изток“,  това ще бъде огромна катастрофа. Екологична, икономическа, социална.  Но сме изправени пред това нещо и е редно да погледнем малко по-хладнокръвно към цифрите. Въглищните централи ще излязат вероятно много по-рано, но ако сега почнем да строим АЕЦ „Белене“, ще я построим. Хареса ми това, което вчера президентът Първанов каза със специфичния си коректен изказ – „Или да я направим, или да я забравим“. Но ако направим второто, тогава, вместо да се „хвалим“, че сме най-бедната страна в ЕС, вече ще можем да говорим, че сме най-безхаберната, най-безотговорната държава, защото друго би било невярно“, каза още инж. Марков.", "date": "2018.02.25", "title": "Инж. Иван Марков: Ако не построим  АЕЦ „Белене“, спокойно можем да казваме, че сме най-безхаберната държава в ЕС"}
{"url": "http://www.focus-news.net/news/2018/02/25/2492676/plovdiv-sreshta-s-potomtsi-na-opalchentsi-i-istoricheska-vazstanovka-sa-samo-chast-ot-sabitiyata-s-koito-sopot-shte-otbelezhi-140-godini-ot-osvobozhdenieto-na-balgariya.html", "text": "Сопот ще отбележи тържествено 140 години от Освобождението на България с тридневна програма. Това съобщиха за Радио „Фокус“ – Пловдив от пресцентъра на Общината. Събитията започват още на 28 февруари, когато от 17.30 часа в къща музей „Иван Вазов“ ще се проведе среща с потомци на опълченци под надслов „Паметта на кръвта е жива“. Празничната програма продължава на 2 март. От 15.30 часа в къща музей „Иван Вазов“ ще се състои среща-разговор с проф. Боян Биолчев. От 17.15 часа в Западния парк на Сопот ще се състои историческа възстановка по повод Националния празник на България. От 19.00 часа на пл. „Иван Вазов“ присъстващите ще могат да наблюдават тържествена заря-проверка. На 3 март, от 10.00 часа, на площада ще се проведе церемония по вдигане на националния флаг на България.\r\nТони МИХАЙЛОВ", "date": "2018.02.25", "title": "Пловдив: Среща с потомци на опълченци и историческа възстановка са само част от събитията, с които Сопот ще отбележи 140 години от Освобождението на България"}
{"url": "http://www.focus-news.net/news/2018/02/25/2492680/api-vremenno-e-ogranicheno-dvizhenieto-na-tezhkotovarni-avtomobili-nad-12-t-po-pat-ii-84-razlog-velingrad-kakto-i-po-pat-ii-62-kyustendil-dupnitsa-ot-km-13-do-km-33-poradi-snegopochistvane.html", "text": "Временно е ограничено движението на тежкотоварни автомобили над 12 т по път II-84 Разлог - Велинград, както и по път II-62 Кюстендил - Дупница от км 13 до км 33 поради снегопочистване. Това съобщиха от пресцентъра на Агенция \"Пътна инфраструктура\".", "date": "2018.02.25", "title": "АПИ: Временно е ограничено движението на тежкотоварни автомобили над 12 т по път II-84 Разлог - Велинград, както и по път II-62 Кюстендил - Дупница от км 13 до км 33 поради снегопочистване"}
{"url": "http://www.focus-news.net/news/2018/02/25/2492698/veliko-tarnovo-malko-nad-1-mln-lv-sa-prihodite-ot-noshtuvki-v-oblastta-prez-dekemvri-2017-godina.html", "text": "1,061 милиона лева са приходите от нощувки в областта през месец декември 2017 година. Цифрата е с близо 9 % по-висока, в сравнение със същия месец на 2016-та, съобщиха за Радио „Фокус“ – Велико Търново от Териториално статистическо бюро Север, Отдел „Статистически изследвания – Велико Търново“. Приходите от чужденци нарастват с 18%, а тези от български граждани – със 7%. „Най-голяма част – 51% от реализираните приходи от нощувки през месеца в областта са постъпили в местата за настаняване, категоризирани с 1 и 2 звезди“, показва статистиката.\r\nОбщата заетост на леглата през декември, миналата година, е 17.0%. Най-много хора са пренощували в местата за настаняване с 4 и 5 звезди – 22%, следват тези с 3 звезди – 18%. Най-ниска заетост на леглата се наблюдава в местата за настаняване с 1 и 2 звезди – 15%.\r\nОбщата заетост на леглата в област Велико Търново е със 7.1 процентни пункта по-ниска от регистрираната средна за страната, която през декември 2017 година е 24%.\r\nЛуиза ТРАНЧЕВА", "date": "2018.02.25", "title": "Велико Търново: Малко над 1 млн. лв. са приходите от нощувки в областта през декември 2017 година"}
{"url": "http://www.focus-news.net/news/2018/02/25/2492674/sadat-ostavi-za-postoyanno-v-aresta-mariya-i-svilen-velevi-zadarzhani-sled-ubiystvoto-na-86-godishniya-stefan-yanev.html", "text": "Софийският градски съд остави за постоянно в ареста Мария и Свилен Велеви, предаде БНР. Те бяха задържани след убийството на 86-годишния Стефан Янев. Той подаде сигнал, че внучките му, само една от които пълнолетна, не ходят на училище и стоят в апартамент.\r\nПред съда Мария поиска да бъде пусната на свобода. Тя заяви, че се занимавала с музика и искала да преподава на деца. Решението на Градския съд не е окончателно и може да бъде обжалвано.", "date": "2018.02.25", "title": "Съдът остави за постоянно в ареста Мария и Свилен Велеви, задържани след убийството на 86-годишния Стефан Янев"}
{"url": "http://www.focus-news.net/news/2018/02/25/2492677/the-hill-beliyat-dom-podcherta-ot-nuzhdata-za-denuklearizatsiya-na-fona-na-gotovnostta-na-severna-koreya-za-pregovori.html", "text": "Белият дом заяви в неделя, че евентуални преговори със Северна Корея трябва да бъдат фокусирани върху прекратяването на севернокорейската ядрена програма, пише The Hill. \r\n„САЩ, нашият олимпийски домакин Южна Корея и международната общност са съгласни, че денуклеаризацията трябва да бъде резултата от какъвто и да е диалог със Северна Корея“, заяви говорителят на Белия Дом Сара Сандърс на фона на информацията, обявена от Сеул, според която Пхенян е готов да проведе разговори със САЩ. \r\n„Ще видим дали съобщението на Пхенян от днес (неделя, 25 февруари – бел. пр.), според което режимът е съгласен на разговори, е първата стъпка към денуклеаризация“, добави Сандърс. \r\nСпоред разпространената от Сеул информация, делегацията на Северна Корея на закриването на Олимпийските игри в Пьончан е съобщила, че подобрените отношения между Пхенян и Сеул трябва да съвпадат със затопляне на връзките с Белия дом. \r\nВ петък Доналд Тръмп обяви „най-големите до сега“ санкции срещу Северна Корея, целящи прекратяване на ядрената програма на Пхенян. По-рано бе съобщено, че по време на откриването на Олимпиада, пхенянската делегация е поискала разговори в кулоарите на церемонията, на което вицепрезидентът Майк Пенс се е съгласил, но Северна Корея се е отказала в последния момент. : Цанко Цолов", "date": "2018.02.25", "title": "The Hill: Белият дом подчерта от нуждата за денуклеаризация на фона на готовността на Северна Корея за преговори"}
{"url": "http://www.focus-news.net/news/2018/02/25/2492699/premierat-boyko-borisov-pristigna-v-london-kadeto-utre-shte-otkrie-investitsionen-forum-za-zapadnite-balkani.html", "text": "Премиерът Бойко Борисов пристигна в Лондон, където утре ще открие Инвестиционен форум за Западните Балкани, предаде репортер на Агенция „Фокус“. Форумът се организира от Европейската банка за възстановяване и развитие. Очаква се в конференцията да участват лидери от Сърбия, Македония, Черна гора, Албания, Косово, Босна и Херцеговина. Целта на форума е да събере лидерите от региона с потенциални инвеститори. Ще се обсъждат възможностите за привличане на повече подкрепа за стратегически инфраструктурни проекти в Западните Балкани. Планирани са и двустранни срещи на премиера Бойко Борисов. В българската делегация участват транспортният министър Ивайло Московски и председателят на парламентарната комисия по енергетика и депутат от ГЕРБ Делян Добрев. \r\nБиляна ИВАНОВА", "date": "2018.02.25", "title": "Премиерът Бойко Борисов пристигна в Лондон, където утре ще открие Инвестиционен форум за Западните Балкани"}
{"url": "http://www.focus-news.net/news/2018/02/25/2492701/veliko-tarnovo-dvizhenieto-po-pat-i-5-ruse-veliko-tarnovo-v-selo-samovodene-vremenno-se-osashtestvyava-v-edna-lenta-poradi-paten-intsident.html", "text": "Движението по път I-5 Русе - Велико Търново в село Самоводене временно се осъществява в една лента поради пътен инцидент. Това съобщиха от пресцентъра на Агенция \"Пътна инфраструктура\".", "date": "2018.02.25", "title": "Велико Търново: Движението по път I-5 Русе - Велико Търново в село Самоводене временно се осъществява в една лента поради пътен инцидент"}
{"url": "http://www.focus-news.net/news/2018/02/25/2492697/afp-leden-vazduh-ot-sibir-nahluva-v-evropa.html", "text": "Леден въздух от Сибир ще доведе до рязко понижаване на температурите в Европа, пише AFP.\r\nДосега студената вълна е отнела живота на четирима души. Това ще постави в голяма опасност бездомните хора, а най-лошото предстои, според агенцията.\r\nВъв Франция се очаква температурите да паднат до минус десет градуса по Целзий и заради силните ветрове ще се усеща като минус 18. Бездомник е намерен мъртъв във Венеция, а друг е открит мъртъв в колибата си в предградията на Париж. Френските власти са отворили допълнителни убежища за бездомните.\r\nСилен снеговалеж е причина за отлагането на мача между Ювентус и Аталанта в Торино. В Рим училищата ще бъдат затворени в понеделник, като властите предупреждават да се избягат пътуванията в планинските райони. В Австрия се очаква температурите да паднат до минус 20 градуса. Силни снеговалежи има и в Унгария и Хърватия.В Букурещ училищата ще бъдат затворени също. Бременните жени и пациентите на хемодиализа са призовани да постъпят в болници, за да не останат без санитарен превоз при нужда. Юлиян Марков", "date": "2018.02.25", "title": "AFP: Леден въздух от Сибир нахлува в Европа"}
{"url": "http://www.focus-news.net/news/2018/02/25/2492700/bsp-nastoyava-sdelkata-za-chez-da-bade-proverena-ot-evropeyskite-institutsii-obzor.html", "text": "БСП ще пита чешкото правителство за сделката с ЧЕЗ и настоява тя да бъде проверена от европейските институции. След откриването на кръгла маса на тема: „Идейните, политически и организационни предизвикателства пред БСП” лидерът на партията Корнелия Нинова коментира пред журналисти продажбата на ЧЕЗ. Нинова обърна внимание, че има неофициална информация, че зад сделката стои Бойко Борисов и че държавна банка щяла да я финансира. Тя заяви, че по този повод от БСП ще инициират среща с чешкия посланик и ще му връчат писмо до министър-председателя на Чехия.  „Чешкият премиер беше тук на среща. Питаме официално чешкото правителство по време на посещението, водени ли са разговори, поеман ли е ангажимент от страна на Бойко Борисов по тази сделка? Какъв? Държавата ще финансира ли през Банката за развитие нечий частен интерес? Не на Гинка, разбира се, не сме толкова наивни, за да не разбираме, че отзад стои друг“, каза Нинова. Тя заяви, че от БСП искат и проверка от страна на компетентните европейски институции дали при сделката с ЧЕЗ са спазени европейските директиви. Нинова поясни, че ще иска това да се направи от Европа, тъй като ДАНС е подчинена на Бойко Борисов  и ако е вярно, че той стои зад тази сделка, премиерът ще проверява себе си. „Това е европейски въпрос и европейско право и национална сигурност на България, т.е. и на Европа и то в момент, в който сме председатели на Съвета“, заяви лидерът на БСП. Нинова обяви, че в понеделник БСП ще внесе и искане за изслушване на премиера Бойко Борисов в парламента. Според Нинова Бойко Борисов трябва да даде отговори на въпросите дали е водил  разговори с премиера на Чехия, и дали правителството е ангажирало  Българската банка за развитие с финансиране на тази сделка?  По думите й от това  ще последват изслушване на КЕВР, КЗК и всички български институции. Лидерът на БСП призова Борисов да не се прави, че не знае за сделката с ЧЕЗ. „Не сме чак толкова наивни, че той онзи ден е разбрал за тази сделка. Г-н Борисов си представи за пореден път, че ако даде една жертва в лицето на Теменужка Петкова, проблемът ще бъде забравен. Не, няма. Към него водят нещата. Там е главният бушон. Не е надолу по малките бушончета“, коментира тя. Попитана дали му иска оставката, Нинова каза: „Чакайте, едно по едно“. \r\nПремиерът Бойко Борисов също коментира темата от 9-ия Зимен университет на Младежи ГЕРБ в Сандански. Той обърна внимание, че сделката с ЧЕЗ се извършва в Чехия и че електроразпределителните дружества  са продадени през 2005 година.  \"В момента и трите дружества водят арбитражни дела за стотици милиони с България. Сделката с ЧЕЗ се извършва в Чехия. Сега, когато идва в България, ние ще ги посрещнем и ще ги проверяваме. Колегите вчера от БСП, приемам, че добронамерено, казват държавата да извади 380 милиона евро и да я купи. Първо защо ги продадохме? Защо по време на техните правителства от 2005 година не си ги откупиха обратно и защо само ЧЕЗ да купим, а Енерго-Про и EVN защо не ги купим? Защо да гарантираме на половина българи държавна компания, а на другите частна, след като и с трите се съдим от години?“, попита премиерът. \r\nПо-късно през деня от ГЕРБ отговориха на Нинова с брифинг от централата на партията, по време на който народният представител Делян Добрев подчерта, че лидерът на БСП е изрекла откровена лъжа за финансирането на ЧЕЗ от Българската банка за развитие. „Това е нагла лъжа, не само защото не е вярно, а защото публична информация, затова че не е вярно, че Българската банка за развитие не участва в сделката, е публикувана още на 15 февруари 2018 г.“, каза Добрев. По думите му няма как лидерът на БСП да не е знаела тази публична информация, която знаят всички. „Това, което ни разтревожи е тезата, че институциите на България трябва да бъдат подчинявани на изпълнителната власт. Тревожи ни, защото всеки политик, който вижда институциите като подчинени на изпълнителната власт, не е за тази работа. Затова са институциите, те изграждат държавността в България“, поясни Добрев, като допълни, че проверката на институциите ще разкрие дали има нещо нередно в сделката с ЧЕЗ. Той опроверга и спекулациите, че продажбата на електроразпределителното дружество по някакъв начин ще рефлектира върху сметките на хората и качеството на услугата и припомни, че цените на електроенергията се определят от регулатора - КЕВР. „Смяната на собствеността не може да бъде причина за промяна на разходите“, каза Добрев. Антон Тодоров от ГЕРБ  от своя страна попита лидерът на БСП кога има доверие в ДАНС - когато докладът за границата се превръща в неин флагман или когато премиерът възлага проверка за сделката с ЧЕЗ.\r\nДеница КИТАНОВА", "date": "2018.02.25", "title": "БСП настоява сделката за ЧЕЗ да бъде проверена от европейските институции (ОБЗОР)"}
{"url": "http://www.focus-news.net/news/2018/02/25/2492703/plovdiv-natsionalniyat-alians-za-rabota-s-dobrovoltsi-obyavi-konkurs-za-sotsialen-proekt-za-pozitivna-promyana-na-grada.html", "text": "Националният алианс за работа с доброволци обяви конкурс за иновативна социална идея по проект от програмата на „Пловдив – Европейска столица на културата 2019”. Това съобщиха за Радио „Фокус“ – Пловдив от Фондация „Пловдив 2019“. Конкурсът е отворен за млади хора на възраст от 14 до 35 години, без ограничения за социалния им и професионален статус. В него могат да се включат и ученици, студенти, безработни младежи с интересни идеи в сферата на социалното предприемачество, работата с уязвими групи и етноси. Срокът за кандидатстване е до 15 март. Желаещите да реализират свой проект за позитивна промяна в Пловдив трябва да попълнят кратък формуляр с въпроси. Организаторите ще подберат 15 младежи с най-иновативни идеи, които в рамките на една година ще развиват и надграждат умения, заедно с експерти от Националния алианс за работа с доброволци. Инициативата е по проект „Младежка социална зона” –  част от програмата на „Пловдив – Европейска столица на културата 2019“ и цели да осигури на младите хора в Пловдив възможност да проектират и реализират свои собствени идеи в полза на местната общност, уязвими групи, хора от различни етноси и малцинства. Обучителната програма ще даде възможност на одобрените и за частично финансиране при реализация на проектите им.\r\nТони МИХАЙЛОВ", "date": "2018.02.25", "title": "Пловдив: Националният алианс за работа с доброволци обяви конкурс за социален проект за позитивна промяна на града"}
{"url": "http://www.focus-news.net/news/2018/02/25/2492706/dramatichen-teatar-montana-shte-gostuva-v-pleven-s-nay-novata-si-postanovka.html", "text": "Най-новото премиерно заглавие на Драматичен театър – Монтана „Срещи в сряда“ от известния руски драматург Валентин Красногоров ще гостува на 27 март от 19,00 часа в голяма зала на Драматично-куклен театър „Иван Радоев“ Плевен. Това каза за Радио „Фокус“ – Видин Калин Тодоров, пресаташе на театъра в Монтана.  Режисьор на постановката е Юри Статков, а в ролите участват: Александър Христозов, Мила Топалова, Тихомир Иванов, Димитрина Проданова, Лилия Лилова и Ивайло Симеонов.", "date": "2018.02.25", "title": "Драматичен театър - Монтана ще гостува в Плевен с най-новата си постановка"}
{"url": "http://www.focus-news.net/news/2018/02/25/2492704/reuters-rusiya-gotvi-veto-sreshtu-rezolyutsiya-obvinyavashta-iran-za-popadane-na-orazhiya-v-ratsete-na-hutite-v-yemen.html", "text": "Русия готви вето срещу резолюция, обвиняваща Иран за попадане на оръжия в ръцете на хутите в Йемен, която ще предложат в понеделник Великобритания, САЩ и Франция на Съвета за сигурност на ООН,предава Reuters. \r\nВ понеделник 15-членният Съвет за сигурност трябва да поднови санкциите срещу Йемен. Очаква се Русия да внесе собствен проект на резолюция, която просто да продължи стария режим, без да се споменава Иран.\r\nВеликобритания след консултации със САЩ и Франция първо подготви резолюция, обвиняваща Иран за нарушаване на оръжейното ембарго срещу хутите в Йемен. В последствие Великобритания  подготви по-мек вариант, в който се изразява загриженост, че експертите на ООН съобщават, че Иран нарушава оръжейното ембарго, допускайки оръжия да попаднат в ръцете на хутите.\r\nАгенцията напомня, че в Йемен се води прокси-война между Саудитска Арабия, която подкрепя правителството и Иран, който подкрепя бунтовниците хути. Иран отрича да снабдява хутите с оръжие. Юлиян Марков", "date": "2018.02.25", "title": "Reuters: Русия готви вето срещу резолюция, обвиняваща Иран за попадане на оръжия в ръцете на хутите в Йемен"}
{"url": "http://www.focus-news.net/news/2018/02/25/2492705/kyustendil-obshtinata-i-obedinen-detski-kompleks-organizirat-traditsionnoto-lekoatletichesko-sastezanie-lavski-skok.html", "text": "Община Кюстендил и Обединен детски комплекс организират традиционното лекоатлетическо състезание „Лъвски скок”. Това съобщи за Радио „Фокус” – Кюстендил Бойко Малинов, директор на Обединен детски комплекс – Кюстендил. Състезанието ще се проведе на 2 март от 14.00 часа на стадион „Осогово“, това ще бъде неговото осемнадесето издание. В него могат да участват момичета и момчета от петите класове. „Състезанието е посветено на Апостола на свободата – Васил Левски и е по повод 3 март – Национален празник на Република България”, каза Бойко Малинов. По думите му целта на състезанието е да се популяризира спортът лека атлетика и да се даде възможност за изява на учениците в скок на дължина. Класирането ще бъде индивидуално и отборно, а във всеки отбор ще могат да участват по осем състезатели.\r\nВенцеслав ИЛЧЕВ", "date": "2018.02.25", "title": "Кюстендил: Общината и Обединен детски комплекс организират традиционното лекоатлетическо състезание „Лъвски скок”"}
{"url": "http://www.focus-news.net/news/2018/02/25/2492673/hurriyet-turtsiya-privetstva-vazmozhnostta-za-mir-v-siriya-no-nyama-da-prekrati-operatsiya-maslinova-klonka.html", "text": "Турция приветства гласуваната резолюция на Съвета за сигурност на ООН, призоваваща за 30-дневни спиране на огъня и позволяване на хуманитарни доставки в блокираната Източна Гута, но от Анкара заявиха, че операция „Маслинова клонка“ ще продължи, пише вестник Hurriyet. Според Хами Аксай, говорител на турското външно ведомство, „ние приветстваме приетата от Съвета за сигурност на ООН резолюция като отговор на влошаващата се хуманитарна ситуацията из цяла Сирия и в частност Източна Гута“. По думите на говорителя, „Турция ще продължава да разширявана своята хуманитарна помощ за сирийския народ, но в същото време… ще продължава да се бори с терористични организации, които заплашват териториалната цялост и политическо единство на Сирия“. В думите на Аксай става въпрос за кюрдските „Отряди за народна самоотбрана“, които заедно със своето политическо крило „Демократически съюз“, контролират част от Северна Сирия. Считайки ги за терористична организация, Анкара започна срещу тях операция „Маслинова клонка“ на 20 януари. \r\nВестникът пише още, че макар резолюцията да е била гласувана и приветствана от блокираните в Източна Гута бунтовници, сблъсъците между тях и представители на режима са продължили и в неделя. Това са съобщили от базираната в Лондон Сирийската обсерватория за човешки права, чиято информация изданието привежда. Според същата информация на 25 февруари са загинали още 13 цивилни в бунтовническия анклав, което е добавка към над 500-те убити в рамките на последната седмица. : Цанко Цолов", "date": "2018.02.25", "title": "Hurriyet: Турция приветства възможността за мир в Сирия, но няма да прекрати операция „Маслинова клонка“"}
{"url": "http://www.focus-news.net/news/2018/02/25/2492707/afp-benyamin-netanyahu-shte-bade-razpitan-po-obvinenieto-v-koruptsiya.html", "text": "Израелският премиер ще бъде разпитан в петък, като заподозрян по обвинение в корупция и като свидетел по друго обвинение, предава AFP.\r\nПолицията е разпитвала досега премиера седем пъти през 2017 година, като в средата на Февруари тази година предложи да му бъде повдигнато обвинение за подкуп. Обществените радио и телевизия съобщават, че той ще бъде разплитан по обвинението за търсене на положително медийно отразяване срещу облаги за телекомуникационния гигант Безек. Ще бъде разпитан също така като свидетел по разследване за корупция при закупуване на три подводници от германски индустриален гигант. Тези разследвания могат да принудят израелския премиер да се оттегли или да насрочи нови избори. Юлиян Марков", "date": "2018.02.25", "title": "AFP: Бенямин Нетаняху ще бъде разпитан по обвинението в корупция"}
{"url": "http://www.focus-news.net/news/2018/02/25/2492710/gencho-genchev-kmet-na-svishtov-uslozhnena-meteorologichna-i-patna-obstanovka-v-obshtina-svishtov.html", "text": "Усложнена е метеорологичната и пътна обстановка в Община Свищов, съобщи за Радио \"Фокус\" кметът на града Генчо Генчев. Той допълни, че с решение на Областното пътно управление, пътят за селата Совата и  Козловец е затворен за тежкотоварни автомобили, заради сериозни снегонавявания на пътното платно. \r\nЕлеонора ЧОЛАКОВА", "date": "2018.02.25", "title": "Генчо Генчев, кмет на Свищов: Усложнена  метеорологична и пътна обстановка в Община Свищов"}
{"url": "http://www.focus-news.net/news/2018/02/25/2492711/tenis-karen-hachanov-specheli-titlata-v-marsiliya.html", "text": "Тенис: Карен Хачанов спечели титлата от турнира в зала в Марсилия, който беше от категория Ей-Ти-Пи 250. На финала руснакът победи третия поставен Люка Пуй от Франция със 7:5, 3:6, 7:5 за час и 50 минути игра.\r\n21-годишният Хачанов бе по-стабилен на сервис през почти целия двубой и успя да спечели втората си титла от тенис веригата на професионалните тенисисти – Ей-Ти-Пи Уърлд Тур след тази в Ченду през 2016 година. За Пуй това е втори пореден загубен финал в Марсилия.\r\nВЕНЦИСЛАВ ДРАГОМАНОВ", "date": "2018.02.25", "title": "Тенис: Карен Хачанов спечели титлата в Марсилия"}
{"url": "http://www.focus-news.net/news/2018/02/25/2492712/futbol-slaviya-stigna-do-ravenstvo-sreshtu-lokomotiv-pd-v-95-ta-minuta.html", "text": "Футбол: Изиграха се два мача от 22-ия кръг на Първа лига. Славия и Локомотив (Пловдив) завършиха 1:1, като домакините стигнаха до равенство буквално с последната атака на терена. \r\nТака Локомотив пропусна да запише втора поредна победа от началото на пролетния дял на шампионата и да се доближи само на две точки до шестата позиция, която дава право на участие в горната таблица за втория етап на първенството.\r\nПо-рано днес Пирин Благоевград победи Витоша с 1:0 и се изкачи на 11-о място. Голът отбеляза новото попълнение Конър Хендерсон през първата част.\r\nВЕНЦИСЛАВ ДРАГОМАНОВ", "date": "2018.02.25", "title": "Футбол: Славия стигна до равенство срещу Локомотив Пд в 95-та минута"}
{"url": "http://www.focus-news.net/news/2018/02/25/2492709/", "text": "В неделя властите в Нигерия потвърдиха изчезването на 110 ученички след нападение на „Боко Харам“, предава ТАСС.\r\n„Федералното правителство може да потвърди,че 110 ученички от училището  в Дапчи, щата Йобе, не са открити след като училището беше нападнато от въоръжени лица на 19 февруари“. Точният брой на ученичките беше установен след сверяване на данните от администрацията  на училището и данните от властите на щата. По-рано на 23 февруари родители на изчезналите ученички заявяват, че у дома не са се прибрали 105 ученички. Юлиян Марков", "date": "2018.02.25", "title": "ТАСС: Властите в Нигерия потвърдиха изчезването на 110 ученички след нападение на „Боко Харам“"}
{"url": "http://www.focus-news.net/news/2018/02/25/2492708/afp-rodninite-na-moryatsite-ot-izcheznalata-arzhentinska-podvodnitsa-zapochvat-kampaniya-po-nabirane-na-sredstva-za-prodalzhavane-na-izdirvaneto.html", "text": "Роднините на 44-те моряци от изчезналата в южната част на Атлантическия океан аржентинска подводница започват кампания по набиране на средства за продължаване на издирването, предава AFP.\r\nКампанията в социалните мрежи цели набиране на средства за продължаване на издирането на подводницата „Сан Хуан“.  Тя започна след като  пропадна предложението на правителството за търсене на подводницата. Властите имаха намерение да дадат пет милиона долара на този, който може да даде „информация и полезни данни“, които да доведат до намиране на подводницата. Повече от десет страни се включиха в издирването на подводницата без резултат. Целта на кампанията е да се съберат поне 250 хиляди долара и да се наеме частна компания, която да се заеме с издирването. Юлиян Марков", "date": "2018.02.25", "title": "AFP: Роднините на моряците от изчезналата аржентинска подводница започват кампания по набиране на средства за продължаване на издирването"}
{"url": "http://www.focus-news.net/news/2018/02/25/2492679/silistra-pri-4404-izbiratelna-aktivnost-priklyuchi-izborniyat-den-v-selo-sredishte.html", "text": "При 44,04% избирателна активност приключи изборният ден в село Средище. Това съобщи за Радио „Фокус“- Шумен Иван Антонов, председател на Общинска избирателна комисия - Кайнарджа. В двете секции в населеното място правото си на вот са упражнили общо 484 души от правоимащите 1099 избиратели. Изборният ден е протекъл нормално. На първия тур на частичните избори за кмет на Средище гласуваха 505 души, избирателната активност достигна 45,96%.\r\nИвелина ИВАНОВА", "date": "2018.02.25", "title": "Силистра: При 44,04% избирателна активност приключи изборният ден в село Средище"}
{"url": "http://www.focus-news.net/news/2018/02/25/2492696/tri-pobedi-za-gerb-na-vtoriya-tur-na-chastichnite-mestni-izbori-obzor.html", "text": "ГЕРБ спечели три от три победи във втория тур на частичните местни избори. На балотажът в село Средище, община Кайнарджа, област Силистра кандидатът на ГЕРБ Гошо Манов печели кметския пост със 326 гласа в подкрепа на кандидатурата си. Другият кандидат, Руждин Селимов от ПП ВМРО – Българско национално движение, е получил 137 гласа. Изборният ден е протекъл нормално, без сигнали и при 44,04% избирателна активност. \r\nНа първия тур в Средище участваха още кандидатът на ПП ВОЛЯ Бинназ Мехмедова и издигнатия от ДПС Дженгис Адем. За Мехмедова гласуваха 12 души (2.46%), а за Адем – 24 души (4.92%). По данни на Общинската избирателна комисия на първия тур са гласували 505 от общо 1099 избиратели. Изборният ден приключи при 46% избирателна активност. Броят на действителните бюлетини е 483. \r\nСъс 178 гласа Любомир Младенов от ПП ГЕРБ печели частичните местни избори в село село Градешница, община Криводол, област Враца. Kандидатът от ПП „Синьо Единство“ Борислав Борисов е получил 74 гласа. Изборният ден е преминал без сигнали за нарушения и е приключил при 84% избирателна активност. \r\nНа първия тур миналата седмица Младенов получи 42.7% от гласовете. За него гласуваха 120 души, а за Борисов – 60 души (21.35%). Другите участници в изборната надпревара получиха съответно: Цветана Божинова от БСП– 26 гласа (9.25%), Емил Петров от ПП ВМРО – Българско национално движение – 32 гласа (11.39%) и Ивайло Кирилов от ДПС - 41 гласа (14.59%). По данни на Общинската избирателна комисия на първи тур са гласували 289 от общо 414 избиратели. Изборният ден приключи при близо 70% избирателна активност. Броят на действителните бюлетини е 279. \r\nКмет на село Брест, община Гулянци, област Плевен става издигнатият от ГЕРБ Цецо Луканов. Той е получил 596 гласа в негова подкрепа, а кандидатът на БСП – Мирослав Кръстев – 467 гласа. Изборният ден е приключил при 59.55% избирателна активност. \r\nНа първия тур миналата седмица Луканов получи 49.16% от гласовете. За него гласуваха 528 души, а за Кръстев – 293 души (27.28%). За другия участник в изборната надпревара - Михаил Георгиев от ПП ВМРО – Българско национално движение, гласуваха 248 избиратели (23.09%). По данни на Общинската избирателна комисия на първи тур са гласували 1107 от общо 1838 избиратели. Изборният ден приключи при 60% избирателна активност. Броят на действителните бюлетини е 1074. До изборите в селото се стигна, след като кметът Любомир Божинов подаде оставката си през септември миналата година поради лични причини.\r\nНа първия тур, който се проведе на 18 февруари, ГЕРБ и ДПС си поделиха гласовете в смесените региони. Кандидатите на ДПС спечелиха изборите в село Звиница (община Кърджали), с. Кочово (община Велики Преслав, област Шумен), с. Кестеново (община Омуртаг, област Търговище) и село Енчец (община Кърджали), където нямаше друг кандидат. ГЕРБ спечели изборите в село Любенец (община Нова Загора, област Сливен). Освен това ГЕРБ удвоява гласовете си в смесените райони спрямо последните местни избори.", "date": "2018.02.25", "title": "Три победи за ГЕРБ на втория тур на частичните местни избори (ОБЗОР)"}
{"url": "http://www.focus-news.net/news/2018/02/25/2492702/zam-predsedatelyat-na-gerb-tsvetan-tsvetanov-pozdravi-i-blagodari-na-partiynite-strukturi-angazhirani-s-provezhdaneto-na-balotazha-na-chastichnite-mestni-izbori.html", "text": "Зам.-председателят на ПП ГЕРБ и председател на Националния предизборен щаб на партията Цветан Цветанов поздрави местните структури на партията, ангажирани с провеждането на балотажа на частичните местни избори. \r\nЗа Агенция „Фокус“ Цветанов заяви: „Партийните структури на ГЕРБ винаги залагат на последователната работа и доказаните резултати, а не на омразата“. По думите му структурите на партията са в изключителна форма и готови за избори по всяко време. Той увери, че ГЕРБ винаги е работила и ще продължи да работи в интерес на гражданите. \r\nЦветан Цветанов пожела успех на всички кметове, независимо от партийната им принадлежност.", "date": "2018.02.25", "title": "Зам.-председателят на ГЕРБ Цветан Цветанов поздрави и благодари на партийните структури, ангажирани с провеждането на балотажа на частичните местни избори"}
