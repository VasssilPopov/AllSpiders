{"url": "http://www.focus-news.net/news/2018/07/16/2546044/nimh-utre-ot-okolo-obyad-do-polunosht-na-mnogo-mesta-shte-ima-kratkotrayni-valezhi-i-gramotevichni-buri.html", "text": "През нощта ще е предимно ясно със слаб югозападен вятър. Това съобщи за  Агенция „Фокус“  Евгения Егова, дежурен синоптик в  Националния институт по метеорология и хидрология  (НИМХ) към Българската академия на науките (БАН). Утре преди обяд над по-голямата част от страната ще е предимно слънчево, но още около обяд и до полунощ от запад на изток ще се развива купеста и купесто-дъждовна облачност. На много места ще има краткотрайни валежи и гръмотевични бури, значителни в отделни, главно планински райони. Има условия за градушки. Почти без валежи ще остане в Североизточна България. Ще духа до умерен вятър от запад-северозапад. Температурите ще бъдат в по-широки граници - максималните ще са от 25-26° в северозападните, до 33-34° в югоизточните райони на страната. \r\nНад Черноморието преди обяд ще бъде предимно слънчево. След обяд ще има временни увеличения на облачността, но само на отделни места, главно по южното крайбрежие, ще превали краткотрайно. Преди обяд ще духа до умерен вятър от запад-северозапад, който по-късно през деня ще се ориентира от югозапад. Максималните температури ще са 28-32°. Температурата на морската вода е 25-27°. Вълнението на морето ще бъде 1-2 бала. \r\nНад планините преди обяд ще е предимно слънчево. Около и след обяд ще се развива купеста и купесто-дъждовна облачност и на много места ще има краткотрайни, временно интензивни валежи и гръмотевични бури. Ще духа умерен до силен вятър от запад-северозапад. Максималната температура на височина 1200 метра ще е около 22°, на 2000 метра – около 14°. \r\nАтмосферното налягане е малко по-ниско от средното за месеца и още ще се понижи. \r\nВ средата на седмицата ще бъде ветровито, ще духа умерен, временно силен вятър от запад-северозапад и температурите слабо ще се понижат. Преди обяд ще бъде предимно слънчево, след обяд и преди полунощ ще се развива купеста и купесто-дъждовна облачност. На места ще има краткотрайни валежи, придружени от гръмотевици. В петък валежите ще са на по-малко места и ще са по-слаби. Вятърът ще отслабне. Температурите ще започнат да се повишават.", "date": "2018.07.16", "title": "НИМХ: Утре от около обяд до полунощ на много места ще има краткотрайни валежи и гръмотевични бури"}
{"url": "http://www.focus-news.net/news/2018/07/16/2546045/sport-poveche-ot-500-hilyadi-posreshtnaha-frantsiya-v-parizh.html", "text": "Световните шампиони от Русия Франция пристигнаха в столицата на страната Париж с полет от Москва. Веднага след пристигането им французите заляха улиците и площадите в столицата, за да видят трофея. Съгласно постъпващите информации, по улиците на града има повече от 500 хиляди души и всички те се надяват да празнуват заедно с обикалящите на открит автобус френски футболисти.", "date": "2018.07.16", "title": "Спорт: Повече от 500 хиляди посрещнаха Франция в Париж"}
{"url": "http://www.focus-news.net/news/2018/07/16/2546041/vladimir-putin-obezpokoeni-sme-zaradi-izlizaneto-na-sasht-ot-iranskata-yadrena-programa.html", "text": "Президентът на Русия Владимир Путин на преговорите с президента на САЩ Доналд Тръмп е изразил загрижеността на Москва по повод излизането на Вашингтон от иранската ядрена сделка, предава  ТАСС . \r\n„Говорихме директно за нашата загриженост относно излизането на САЩ от Съвместния всеобхватен план за действие (СВПД) за разрешаване на иранския ядрен проблем“, заяви Путин на пресконференцията след края на преговорите с Тръмп. „Американската страна знае нашата позиция, тя остава неизменна“, напомни президентът на Русия. \r\n„Благодарение на ядрената сделка Иран стана най-проверяваната страна на света под контрола на МААЕ (Международната агенция за атомната енергия). Това осигурява чисто мирният характер на иранската ядрена програма и способства укрепването на режима на неразпространение“, подчерта той. \r\nПревод и редакция:", "date": "2018.07.16", "title": "Владимир Путин: Обезпокоени сме заради излизането на САЩ от иранската ядрена програма"}
{"url": "http://www.focus-news.net/news/2018/07/16/2546042/sliven-dvizhenieto-pri-km-262-na-avtomagistrala-trakiya-v-rayona-na-grad-kermen-v-posoka-burgas-se-ogranichava-v-aktivnata-lenta-poradi-remont.html", "text": "Движението при км 262 на автомагистрала \"Тракия\" в района на град Кермен в посока Бургас се ограничава в активната лента, поради ремонтни дейности. Това съобщиха от  Агенция \"Пътна инфраструктура\" . Движението се осъществява само в изпреварващата лента и се регулира от сигналисти. Скоростта е ограничена до 90 км/ч.", "date": "2018.07.16", "title": "Сливен: Движението при км 262 на автомагистрала \"Тракия\" в района на град Кермен в посока Бургас се ограничава в активната лента, поради ремонт"}
{"url": "http://www.focus-news.net/news/2018/07/16/2546039/burgas-s-normalna-intenzivnost-e-trafikat-v-oblastta.html", "text": "С нормална интензивност се осъществява трафикът в област Бургас. Пътните настилки са сухи, а видимостта е добра. Продължават да са в сила ограниченията за движение на моторни превозни средства по някои от пътищата в област Бургас. Това каза за  Радио „Фокус“ – Бургас  дежурният в Областно пътно управление - Бургас. До 31 декември 2018 г. е ограничено движението за МПС над 10 т по пътя Варовник – Вълчаново ханче от км 20+000 до 39+200 поради стесняване на пътното платно, по пътя от разклона за с. Варовник до до кръстовището с път II-79 от км 22+400 до км 39+300 поради намален габарит на пътното тяло и пътя Черница – Сунгурларе – Чубра.  \r\nНатоварен е автомобилният трафик в града в района на кръговото кръстовище “Трапезица” и пред Окръжна болница в областния център. Интензивно е движението в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул.  “Демокрация”. Интензивен е трафикът и по централните улици “Булаир”, “Христо Ботев”, “Цар Петър”, “Генерал Гурко”, както и по бул. „Стефан Стамболов“ в района на Новата поща. Натоварено е и движението в района на големите търговски обекти в кварталите “Изгрев” и “Славейков”. \r\nПри входно-изходните пътни артерии на Бургас движението се осъществява нормално, без задръствания. \r\nДеница ДИМИТРОВА", "date": "2018.07.16", "title": "Бургас: С нормална интензивност е трафикът в областта"}
{"url": "http://www.focus-news.net/news/2018/07/16/2546040/donald-tramp-satrudnichestvoto-mezhdu-rusiya-i-sasht-mozhe-da-spasi-zhivotite-na-stotitsi-hilyadi-siriyski-grazhdani.html", "text": "Сътрудничеството между Русия и САЩ може да способства за спасяването на животите на стотици хиляди сирийски граждани, заяви американският президент Доналд Тръмп в понеделник на съвместната пресконференция с руския държавен глава Владимир Путин след края на срещата на върха САЩ – Русия в Хелзинки, предава  ТАСС . \r\n„Кризата в Сирия е сложна. Сътрудничеството между нашите страни може да спаси животите на стотици хиляди (жители на Сирия)“, подчерта Тръмп. \r\nТой добави, че военните на Русия и САЩ „се разбират много добре“ в Сирия. „Нашите въоръжени сили се разбират много добре. Те се разбират по-добре, може би, от нашите политически лидери в течение на много години. Те координират действията си в Сирия и на други места“, заяви американският президент. \r\nРусия е помогнала на САЩ в противопоставянето срещу „Ислямска държава“ и разгрома й в Сирия, до някаква степен, добави Тръмп. \r\n„Когато погледнете какъв прогрес успяхме да постигнем по определени направления, от гледна точка на разгромяването на „Ислямска държава“, отчитайки, че ние се разправихме с 99,9% (от техните бойци) и от гледна точка на други неща, то, откровено казано, Русия ни помогна в някои отношения“, заяви той. \r\nПревод и редакция:", "date": "2018.07.16", "title": "Доналд Тръмп: Сътрудничеството между Русия и САЩ може да спаси животите на стотици хиляди сирийски граждани"}
{"url": "http://www.focus-news.net/news/2018/07/16/2546038/donald-tramp-sasht-i-rusiya-imat-namerenie-da-rabotyat-zaedno-nad-razreshavaneto-na-yadrenite-problemi-sas-severna-koreya.html", "text": "Президентът на САЩ Доналд Тръмп след края на преговорите с руския президент изрази увереност, че Путин и Русия са готови да работят заедно със САЩ над решаването на ядрените проблеми със Северна Корея, предава  РИА Новости . \r\n„Миналия месец Ким Чен-ун и аз обсъдихме въпросите за денуклеаризацията на Северна Корея и днес аз съм уверен, че президента Путин и Русия искат също да приключат този проблем и са готови да работят с нас над този въпрос“, заяви Тръмп. „Благодаря им за това“, добави той. \r\nПревод и редакция:", "date": "2018.07.16", "title": "Доналд Тръмп: САЩ и Русия имат намерение да работят заедно над разрешаването на ядрените проблеми със Северна Корея"}
{"url": "http://www.focus-news.net/news/2018/07/16/2546043/ministar-rumen-porozhanov-agentsiyata-po-hranite-ne-mozhe-da-chaka-da-zapochnat-da-umirat-zhivotnite.html", "text": "Наистина има чума по животните. Това заяви в студиото на \"Още от деня\" по  БНТ  Румен Порожанов, министър на земеделието, храните и горите. \"Първата проба, която беше взета и беше положителна, е изпратена за потвърждение в Монпелие\", каза той. \"Днес се събрахме за първи път щабът, в който заседава както по африканската чума, така и по чумата по овцете. Поискали сме и утре в 9 часа ще има председателски съвет в парламента с председателите на парламентарни групи, надявам се г-жа Нинова да дойде, за да можем да обясним подробно с документи, с експертиза всяко едно действие\", каза Порожанов. Министърът обясни, че чумата, която е в България, е с бавно появяване на симптомите и по-удължено време на смъртност. \r\n\"Дори в последните стада, които бяха евтанизирани, докторите установиха животни с определени симптоми на тази клиника. Агенцията по храните не може да изчака да започнат да умират животните, да започне да се разнася тази болест непрекъснато, преди да се вземат мерки. Така че имаме потвърждение за болестта във всяко едно от населените места, които са упоменати\", категоричен бе Порожанов. Той обясни, че е нормално европейски експерти да дойдат и да проверят как се справя държавата ни с тази болест, тъй като тя се появява за първи път в ЕС. Порожанов каза, че когато има заболели животни в стадото, останалите са потенциално заразени. По думите му им жива ваксина, чрез която животните могат да продължат да живеят с тази болест, но са нейни носители. \"Тези животни не могат да излизат и да се реализират нито като мляко, нито като месо извън региона. Автоматично се налага забрана за страната да изнася въобще от овцевъдството всякакви продукти обикновено за 3 години\", каза министърът на земеделието.", "date": "2018.07.16", "title": "Министър Румен Порожанов: Агенцията по храните не може да чака да започнат да умират животните"}
{"url": "http://www.focus-news.net/news/2018/07/16/2546048/predstoyashti-mezhdunarodni-sabitiya-za-17-yuli-agentsiya-fokus.html", "text": "*** Реакции след срещата на високо равнище между президентите на САЩ и Русия Доналд Тръмп и Владимир Путин \r\n*** Реакции след срещата на високо равнище между президентите на САЩ и Русия Доналд Тръмп и Владимир Путин в светлината на срещата на лидерите на НАТО миналата седмица \r\n*** Проследяване на реакциите и действията след срещата на върха САЩ – Русия в Хелзинки \r\n*** Навършват се 100 години от екзекуцията на последния руски император Николай II \r\n*** Обръщение на испанския премиер Педро Санчес пред парламента \r\n*** Германия е домакин на разговорите с участието на Русия и Украйна по въпроса за транзита на газ към Европа \r\n*** Президентът на Франция Еманюел Макрон приема сръбския си колега Александър Вучич на обяд в Елисейския дворец \r\n*** Среща на върха Европейски съюз – Япония \r\n***", "date": "2018.07.16", "title": "Предстоящи международни събития за 17 юли ( Агенция „Фокус“ )"}
{"url": "http://www.focus-news.net/news/2018/07/16/2546049/dobrich-indiyski-studenti-izbrali-za-leten-universitet-dobrich-za-parvi-pat-sa-se-dokosnali-do-chast-ot-balgarskata-kultura-i-istoriya.html", "text": "Близо 50 индийски студенти, избрали за летен университет Добрич, за първи път са се докоснали до част от българската култура и история. Това съобщи за  Радио „Фокус”  Зорница Рашева, която е влязла в ролята на гид от името на домакините в града. „Тяхното посещение беше изключително интересно, защото освен екскурзии, посещения, които да покажат красотите на България, имаха и доста интересни индустриални визити, което е едно много хубаво съчетание на полезно и приятно. По отношение на тяхното свободно време беше много интересно. Останаха изключително очаровани от природата на България. Първата екскурзия, която им предложихме, беше посещение на Балчик и нос Калиакра. Те са влюбени в нашето море. Изключително много ги впечатлиха бистрата морска вода и природата наоколо. Трябва да добавя, че на една екскурзия всеки прави по минимум 200-300 снимки, за да запазят спомена от красивите места, на които сме ги завели. Имахме една еднодневна екскурзия също така до Несебър. Задължително трябваше да ги заведен до Варна и Аладжа манастир. Останаха много впечатлени. Те между другото са изключително широко скроени, защото все пак Индия е втората по население страна в целия свят. Имат над 600 култури, да не казвам колко религии. Затова са и много толерантни“, посочи Зорнца Рашева.  \r\nТя заяви също, че младите хора самостоятелно са посетили и Албена, а нейната зеленина ги е пленила. Участвали си в кратки екскурзии до съседна Румъния, с посещения на Букурещ, Констанца и Мамая, но не са скрили, че България ги е запленила, защото има всичко – планина, море, култура и история. Зорница Рашева допълни, че може би единственото, което не им е допаднало толкова много, е българската кухня, въпреки че тя се слави по света. Причината е, че индийците имат в своята страна доста пикантна кухня, в която се ползва широк спектър от подправки и заради това нашенските ястия им са се с сторили леко безвкусни. За времето на престой от месец в Добрич младежите са успели да научат и малко български език – основни поздрави и благопожелания от ежедневието, каза Зорница Рашева. Индийските студенти са проявили интерес и към българските народни хора, но това, което ги отличава по думите й, е че много уважават своята култура и държат да я представят навсякъде по света. За тях е било любопитно всичко ново и различно тук в България, но при идването си са признали, че знаят много малко за нашата страна. За индийците топ дестинациите в Европа са Швейцария и Гърция, това студентите са споделили по време на своето посещение в Добрич, каза Зорница Рашева. Досега младите хора са участвали в летни университети само в Германия. Това е първото им такова посещение у нас, но уверено са заявили, че отново ще се върнат в нашата страна, заради красивата природа, хубавото време и гостоприемството на българите.  \r\nЖулиета НИКОЛОВА", "date": "2018.07.16", "title": "Добрич: Индийски студенти, избрали за летен университет Добрич, за първи път са се докоснали до част от българската култура и история"}
{"url": "http://www.focus-news.net/news/2018/07/16/2546046/eksperti-ot-ek-otsenyavat-merkite-sreshtu-chumata-v-strandzha-zapochna-izplashtaneto-na-obezshteteniyata-za-umartvenite-zhivotni-obzor.html", "text": "Eкспертна мисия от Главна дирекция „Здравеопазване и политика за потребителите“ (SANTE) на Европейската комисия пристига в България  по покана на изпълнителния директор на Българската агенция по безопасност на храните (БАБХ) д-р Дамян Илиев. Целта е на място да се установи дали мерките, предприети от българските власти за неразпространение на чума по дребния рогат добитък, съответстват на изискванията, разпоредени в европейското законодателство. Инспекцията започва от 17 юли и ще продължи 5 дни. В случай, че бъдат открити пропуски, ще се увеличи карантинният район.  До момента са умъртвени близо 4000 животни  в засегнатите шест села в областите Бургас и Ямбол, като във всяко стадо е открита поне една заразена коза или овца. На петия ден от акцията по умъртвяването на животните в Шарково обстановката в селото бе спокойна и там нямаше ветеринари и полицейски екипи. \r\nВ рамките на деня  в Министерството на вътрешните работи се състоя първото заседание на оперативния щаб , който ще координира ситуацията и ще следи за предприетите мерки с цел ограничаване на заболяванията по животните. По време на срещата бе направен анализ на ситуацията до момента, бе изразена загриженост към стопаните на животните, както и отчетени пропуски в комуникацията. Бяха обсъдени и допълнителни стъпки с цел ограничаване на опасните заболявания по животните. Първата от тях е ограничаване на големи обществени прояви със струпвания на хора в 10-километровата зона около огнищата на опасните болести. Втората мярка е свързана със засилване на контрола по ГКПП-тата на товарите за пренос на месни храни. Третата препоръка е към МРРБ и по-специално към АПИ и се изразява в ежедневно почистване на 10-километровата зона преди местата за граничен контрол. Във вторник ще се проведе среща на щаба с председателите на парламентарни групи.  \r\nМеждувременно  Българската агенция по безопасност на храните започна изплащането на обезщетенията на фермерите , чиито овце и кози бяха евтаназирани в селата Воден и Кости. Обезщетението е изчислено на килограм тегло, като стойността му е не по-малко от 190 лева за един брой коза или овца. За животните под селекционен контрол стойността е не по-малко от 250 лева за един брой коза или овца. За село Кости са наредени обезщетения за 474 животни в 6 ферми, а във Воден 1056 животни за 20 ферми. Предстои и разплащането по протоколите за евтаназираните животни от останалите засегнати населени места от община Болярово. Представители на БСП и в понеделник бяха на място в село Шарково.  От опозицията подчертаха, че именно след намесата на председателя на БСП Корнелия Нинова обстановката в селото се е успокоила, а операцията по евтаназиране на животните е спряна. За да подкрепи местните, на място бе Атанас Зафиров, член на ИБ на БСП. „Много хора са дошли от цялата страна, с които пазим оцелелите животни. Чакаме решението на Административния съд. БСП е сред хората и ще продължим да ги подкрепяме“, категоричен бе Зафиров. Омбудсманът Мая Манолова  също се срещна с животновъди от четирите боляровски села, в които бяха евтанизирани хиляди животни. Според нея \"след като животновъдите са спазили всички европейски критерии за отглеждането на животните си, е редно да получат европейски обезщетения\".  Омбудсманът обяви, че ще настоява служителите от Министерството на земеделието да посетят на място фермерите и да приложат индивидуален подход при определяне размера на обезщетенията им. Тя посъветва животновъдите да търсят правата си, като заведат колективна жалба в Страсбург.  \r\nВ своя позиция във връзка със ситуацията в Бургаско и Ямболско  президентът Румен Радев  призова властите да дадат отговор защо животновъдите не са били информирани детайлно и предварително, за да бъдат убедени в предприетите мерки, както и в гарантирането на интересите им. Според него кабинетът трябва да отговори и на това дали и занапред масовото изтребление на здрави животни ще е единствената мярка за овладяване на подобни кризи. „За пореден път се поставя въпросът за надеждността на оградата по границата.  \r\nОчаквам адекватно компенсиране на материалните щети от болестта“, заяви още държавният глава.  \r\nПо-късно  вицепремиерът Валери Симеонов  обяви, че е подал сигнал в ДАНС, тъй като според него нерегламентирана търговия между български и турски гражданин е причината за появата на чума по животните в Странджа. „Човешки фактор е причина за разпространението на болестта“, подчерта Симеонов. По думите му не е възможно животни, преминали през българо-турската граница да са разпространили заразата, защото построената ограда спира достъпа им. \"Унищожаването на животните е неизбежна мярка\", заяви още вицепремиерът Симеонов. \"Държавата се опитва наднормативно да компенсира нанесените вреди и щети на стопаните\", подчерта той. \r\nВ телевизионно интервю  министърът на земеделието, храните и горите Румен Порожанов  обясни, че установената чума е с бавно появяване на симптомите и по-удължено време на смъртност. \"Дори в последните стада, които бяха евтанизирани, докторите установиха животни с определени симптоми на тази клиника. Агенцията по храните не може да изчака да започнат да умират животните, да започне да се разнася тази болест непрекъснато, преди да се вземат мерки. Така че имаме потвърждение за болестта във всяко едно от населените места, които са упоменати\", категоричен бе Порожанов. Той обясни, че е нормално европейски експерти да дойдат и да проверят как се справя държавата ни с тази болест, тъй като тя се появява за първи път в ЕС.  \r\nВъв връзка със заразата и събитията от последните дни председателят на парламента Цвета Караянчева свика  извънредно заседание на Председателския съвет на Народното събрание  във вторник. На него ръководствата на всички парламентарни групи ще бъдат информирани за случаите на чума по животните в страната. Информация за ситуацията се очаква да дадат и директорите на областните дирекции по безопасност на храните.", "date": "2018.07.16", "title": "Експерти от ЕК оценяват мерките срещу чумата в Странджа, започна изплащането на обезщетенията за умъртвените животни  (ОБЗОР)"}
{"url": "http://www.focus-news.net/news/2018/07/16/2546050/sport-yuventus-predstavi-kristiano-ronaldo-toy-smyata-che-otbora-mozhe-da-specheli-shampionskata-liga.html", "text": "Италианският гранд Ювентус представи официално Кристиано Роналдо като новата си суперзвезда на официално мероприятие в Торино. Португалецът сподели, че спечелването на нова Златна топка не е фикс идея за него и че иска да даде най-доброто от себе си за отбора. Според думите на португалеца, това е крачка напред в неговата кариера и италианският гранд има сериозни шансове да спечели Шампионската лига.", "date": "2018.07.16", "title": "Спорт:  Ювентус представи Кристиано Роналдо, той смята, че отбора може да спечели Шампионската лига"}
{"url": "http://www.focus-news.net/news/2018/07/16/2546051/ivaylo-gotsev-sotsialno-zveno-simitli-lipsata-na-kontrol-i-nespazvaneto-na-naznachenite-lecheniya-sa-v-osnovata-za-intsidenti-s-uchastieto-na-hora-s-psihichni-razstroystva.html", "text": "Липсата на контрол и неспазването на назначените лечения са в основата за инциденти, с участието на хора с психични разстройства. Това каза в интервю за  Радио „Фокус“ – Пирин  Ивайло Гоцев, ръководител на Социалното звено в Община Симитли, по повод инцидента, при който 26-годишен мъж в София уби баща си и нападна полицаи. По думи на експерта в много от случаите хората с такива проблеми са оставени без контрол, няма кой да ги наблюдава и да съблюдава прилагането на терапията, която в повечето случаи е назначена. „Оттам проблемите с тези лица се задълбочават. Тоест неспазването на терапията, лошите социално-битови условия и средата, в която живеят, невъзможността тези лица да получат адекватна грижа, която всъщност получават при нас, в Центровете за настаняване от семеен тип и Защитеното жилище, стават предпоставки за възникването на инциденти“, каза още Гоцев. Според него много често лицата с психични разстройства живеят в недобри, нехигиенни условия, отказват да се полагат грижи за тях, злоупотребяват с алкохол и други вещества, което в повечето случаи е вследствие на това, че тези хора са самотноживеещи и отритнати от обществото, а това в някои случаи ги прави и агресивни. \r\nИвайло Гоцев посочи също, че през последните няколко години в Симитли няма регистрирани инциденти с психичноболни лица, тъй като са предприети добри превантивни мерки. Той заяви, че в общината като цяло нещата не са много по-различни от останалата част на страната. „При нас също има лица, които страдат от психични разстройства или свързаните с тях шизофрения, биполиярни разстройства и така нататък. Важно е да отбележим, че тези хора се водят на отчет към психодиспансерите“, каза Гоцев. По думите му в тази връзка Община Симитли е разкрила социални услуги, които да бъдат предоставяни за тези лица и те да бъдат обхванати чрез тях. „Това позволява да полагаме и грижи за тях, защото, както знаете, лицата, които страдат от психични разстройства, не могат да водят нормален начин на живот, да изпълняват сами ежедневни дейности, свързани с личната хигиена и домашна работа“, подчерта Гоцев. Той посочи, че след като хората с психични проблеми попаднат в средата, която е близка до семейната, с добри условия, с организирани дейности и мероприятия, и най-вече - специализирано медицинско наблюдение, те спират да създават проблеми. „При нас услугите функционират вече около 4 години и не сме имали случаи, в които лица с психични разстройства да са създавали конфликтни ситуации, както с обществеността, така и за самите тях“, коментира още Гоцев. \r\n„Много хора са чакащи за настаняване за нашите услуги. Става дума за около 50 – 60 лица, но те не са само от Симитли, а от цялата област. За съжаление има и много лица, които са сред нас, не са чакащи за настаняване, но и няма кой да се погрижи за тях“, каза също Гоцев. Той отбеляза, че контролът вече по-занижен и оттам идват сериозните проблеми, както при инцидента, който се случи в столицата. Според Ивайло Гоцев, за да се избегнат подобни инциденти, трябва да се оказва контрол върху лицата с психични разстройства. „Много важна част от работата, свързана с предоставянето на грижи за тези хора, е доброто взаимодействие между различните институции. Това е нещо, което сме разбрали от личен опит. При предоставянето на грижите за лица с психични разстройства за нас е важно да има сътрудничество между държавните институции, неправителствените организации и експертите, за да търсим решение на тези проблеми, но и да предотвратяваме инциденти, като този, за който вие споменехте, довел до отнемане на човешки живот“, допълни Гоцев. \r\nЛивия НИНОВА", "date": "2018.07.16", "title": "Ивайло Гоцев, Социално звено – Симитли: Липсата на контрол и неспазването на назначените лечения са в основата за инциденти, с участието на хора с психични разстройства"}
{"url": "http://www.focus-news.net/news/2018/07/16/2545682/ochakvaniyata-v-sasht-predi-sreshtata-na-varha-mezhdu-donald-tramp-i-vladimir-putin-pregled-na-temata-v-amerikanskiya-pechat-agentsiya-fokus.html", "text": "Тези дни САЩ повдигнаха обвинения срещу 12 офицери от руското разузнаване за това, че са хакнали Националния съвет на Демократическата партия. Много добре. Ако руснаците са го направили, тогава нека да си платят, пише  електронното издание на американското списание The American Conservative  в кратък материал, представен без редакторска намеса. \r\nКато цяло, обаче, аз споделям мнението на Майкъл Брендън Доухърти, препубликувано тази седмица, в което се декларира, че ние американците, за наша вреда, не можем да гледаме на Русия като на нормална държава. МБД пише за лошите неща, които свърши Русия напоследък, но добавя и една друга гледна точка: Русия се изтегли мирно от 700 хиляди квадратни мили в Европа и Евразия след края на Студената война. Правителството на Борис Елцин, твърдейки, че действа според съветите на западни консултанти, които са препоръчали „шокова терапия“, предаде руската икономика в ръцете на комунистически апартчици и гангстери. Това беше много непопулярно в Русия, но неговото преизбиране бе осигурено с директната американска намеса, включително „спешни инжекции“ от милиарди долари западни пари, рояк американски политически консултанти и измислена „конфронтация“ с Бил Клинтън. При управлението на Елцин, икономическите и социалните тенденции кулминираха в огромен спад в качеството и продължителността на живота на руснаците. Джордж Буш младши предизвика революции на постсъветсткото пространство. Неговата администрация издигна на власт хора като Михаил Саакашвили в Грузия, който дори започна война срещу Русия, Само по времето на втория мандат на Барак Обама, САЩ организираха преврат в Украйна и серия от подкрепиха множество ислямистки групировки в Сирия, като случайно в двете страни имаше големи руски военноморски бази. И в двата случая Русия се намеси военно.  \r\nИ двете гледни точки са верни. Ето и още: Някой ден може да осъзнаем, че Русия е просто държава със своите дълготрайни интереси. Някой ден може да приемем, или най-малкото да разберем, че ужасяващата й политическа култура е формирана от нещастливата й история и трудната географска позиция. Може дори да разпознаем собствените си фатални грешки в междудържавните отношения. Точно сега ние сме прекалено съсредоточени в собствените си домашни междупартийни спорове и прекалено обзети от усещането, че ни липсва лидерство и политическа далновидност, от нашия страх, че нямаме волята да запазим нашия начин на живот или способностите да го променим. \r\nМежду другото, Русия мисли по подобен начин за нас. Западът срещу Русия е стар мотив в руската мисъл. Помислете си за войнствения цар Петър Велики. Помислете си за Славянофилското движение от XIX век. Те живеят дълбоко в нашите умове и ние живеем в техните. \r\n***  Американският сенатор Ранд Пол (Републиканска партия, Кентъки) заяви, че опитът руският президент Владимир Путин да бъде държан отговорен за намесата по време на изборите в САЩ е „загуба на време“ , допълвайки, че САЩ и други страни също са действали по подобен начин, предава  The Hill. \r\n„Мисля, че би било грешка да искаме отговорност от руснаците. Нещата стават твърде междупартийни – забравяме, че най-важното нещо е да направим изборите ни неприкосновени“, заяви Ранд Пол. Според него руските опити за намеса на президентските избори в САЩ през 2016 г. са в отговор на американската намеса преди това на изборите в Грузия и в Украйна.  \r\n„Докато не разберем, че всичко, което правим ще има ответна реакция, няма да имаме мир по света“, убеден е сенаторът. \r\nСъщевременно той допълни, че искането от страна на Тръмп по време на срещата му с Путин да се екстрадират в САЩ служителите на руското разузнаване е безсмислено, понеже Москва едва ли би се съгласила. \r\n***   Президентът на САЩ Доналд Тръмп заяви, че обмисля възможността да поиска от своя руски колега Владимир Путин по време на срещата им в Хелзинки да екстрадира 12-те служители на руското разузнаване, обвинени, че са проникнали в компютърните системи на Демократическата партия на САЩ по време на изборите през 2016 г., пише   USA Today. \r\nНа въпрос дали ще поиска от Путин екстрадирането на 12-те руски агенти, обвинени от екипа на специалния прокурор Робърт Мюлер, Тръмп отговори, че не е мислил преди по въпроса, но със сигурност ще попита. Същевременно той обвини своя предшественик Барак Обама, че не е разследвал навремето проникванията и Демократическата партия, че не си е оставила сървърите достатъчно обезопасени срещу проникване.  \r\n „Руснаците са се опитвали да хакнат и Националния комитет на Републиканската партия, но ние имаме значително по-силна защита“, допълни Тръмп. \r\n***   Държавният секретар на САЩ Майк Помпео заяви, че президентът Доналд Тръмп не трябва да отменя срещата със своя руски колега Владимир Путин, като същевременно разкритикува позицията на Демократическата партия, че те трябва да се отмени, пише   Washington Examiner. \r\n„Убеден съм, че срещата между президента Тръмп и Владимир Путин ще постави Америка на по-добро място“, заяви Помпео. \r\n„Трябва да изразим своя дълбок шок, че планирате да се срещнете сам и без високопоставени съветници с Владимир Путин“, написа в отворено писмо до Тръмп група конгресмени от Демократическата партия за САЩ. „За жалост, заради вашето постоянно изразяване на симпатия към Владимир Путин, вашият конфликт на интереси и вашите нападки срещу нашите най-близки съюзници нямаме увереността, че ще можете да преговаряте с руския лидер и затова ви призоваваме да отмените срещата“, допълват те. \r\nИ други критици – и от Републиканската, и от Демократическата партия заявиха, че Тръмп трябва да отмени срещата „защото не е готов да държи Путин отговорен“, както смята влиятелният сенатор Джон Маккейн (Републиканска партия, Аризона).  \r\n„Президентът  Тръмп трябва да поиска от Путин да предаде всички руски шпиони, обвинени от САЩ за намеса на изборите през 2016“, смята сенатор Боб Менендез (Демократическа партия, Ню Джърси“. \r\n***", "date": "2018.07.16", "title": "Очакванията в САЩ преди срещата на върха между Доналд Тръмп и Владимир Путин – преглед на темата в американския печат (Агенция „Фокус“)"}
{"url": "http://www.focus-news.net/news/2018/07/16/2545683/predstoyashti-sabitiya-v-stranata-za-16-yuli-agentsiya-fokus.html", "text": "*** \r\nОт 10.30 часа в аулата на Великотърновския университет „Св. св. Кирил и Методий“ вицепрезидентът Илияна Йотова ще открие 41-ото издание на Международния летен семинар по български език и култура. \r\n*** \r\nОт 10.00 часа в Министерството на труда и социалната политика омбудсманът Мая Манолова ще участва в заседанието на работната група, която изготвя проекта на Закон за хората с увреждания. \r\n*** \r\nОт 9.30 часа 4 състав на Специализирания наказателен съд ще гледа делото срещу Латин М. Владислав А. и др., обвинени в организиране и ръководене на организирана престъпна група.  \r\n*** \r\nОт 10.00 часа 13 състав на Специализирания наказателен съд ще гледа делото срещу Младен М., Мария Т., Полина Т. и др., обвинени в организиране и ръководене на организирана престъпна група.  \r\n*** \r\nОт 10.00 часа 9 състав на Специализирания наказателен съд ще гледа делото срещу  Илиян О., Емил М., Даниел Г. и др., обвинени в организиране и ръководене на организирана престъпна група.  \r\n*** \r\nОт 10.00 часа 7 състав на Специализирания наказателен съд ще гледа делото срещу  Цвятко Б., молба за изменение на мярка за неотклонение.  \r\n*** \r\nОт 10.00 часа в „Червената къщa“  екип от артисти, психотерапевти, социални работници, педагози и студенти ще разкаже за работата си с деца и младежи на улицата и техните семейства в района на Женския пазар. \r\n*** \r\nОт 11.00 часа 7 състав на Специализирания наказателен съд ще гледа делото срещу  Лазгин Х., Ивайло Д. и Али Х., обвинени в организиране и ръководене на организирана престъпна група.  \r\n*** \r\nОт 13.00 часа 8 състав на Специализирания наказателен съд ще гледа делото срещу Георги И., Димитър П. и др., обвинени в организиране и ръководене на организирана престъпна група.  \r\n*** \r\nОт 13.00 часа 9 състав на Специализирания наказателен съд ще гледа делото срещу Владислав Н., обвинен в организиране и ръководене на организирана престъпна група.  \r\n*** \r\nОт 14.00 часа 19 състав на Специализирания наказателен съд ще гледа делото срещу Цветелин Цв., Владислав Н. и Светлин С., обвинени в организиране и ръководене на организирана престъпна група.  \r\n*** \r\nОт 14.30 часа в зала А на Българска търговско промишлена палата, ул. „Искър“ № 9 ще се проведе информационно събитие, част от поредицата разяснителни срещи по наскоро обявената за България Програма \"Бизнес развитие, иновации и малки и средни предприятия\", част от норвежкия финансов механизъм. \r\n*** \r\nОт 15.00 часа 4 състав на Специализирания наказателен съд ще гледа делото срещу Николай З. и Христо Г., обвинени в организиране и ръководене на организирана престъпна група.  \r\n*** \r\nОт 19.00 часа в градинката пред НДК, в близост до бул. \"Патриарх Евтимий\" и ул. \"Проф. Фритьоф Нансен\" ще бъде официално открита изложба с провокативни и въздействащи художествени творби, посветени на последствията от тютюнопушенето, на студенти от Националната художествена академия. \r\n*** \r\nОт 19.00 часа ще се проведе  деветото издание на Фестивала за класическа камерна музика Arbanassi Summer Music. \r\n*** \r\nОт 10.00 часа в автогара Юг в Бургас ще се проведе Информационна кампания на Европейския потребителски център. \r\n*** \r\nОт 14.00 часа в централата на ПП ГЕРБ на ул. „Конт Андрованти“ 5, народният представител Димитър Бойчев ще има приемен ден.  \r\n*** \r\nОт 18.00 в хотел „Приморец“ в Бургас ще се проведе творческа среща „Философия на успеха. Как да не изтеглим късата клечка“ с акад. Мирзакарим Норбеков. \r\n*** \r\nОт 11.00 часа в Областна управа ще се проведе среща на Областния съвет по туризъм. Очаква се на него да присъства и вицепремиерът Валери Симеонов. В 12.00 или 12.30 часа трябва да се проведе пресконференция с информация от срещата. \r\n*** \r\nОт 12.00 часа в Концертното студио на Радио Варна ще се състои първата пресконференция на Международния балетен конкурс Варна 2018 - фондация \"Международен балетен конкурс Варна\". \r\n***  \r\nОт 10.30 часа в Аулата на ВТУ „Св. Св. Кирил и Методий“ ще се проведе откриване на 41 Международен летен семинар по български език и култура. Официален гост ще бъде вицепрезидентът Илияна Йотова.  \r\n***  \r\nОт 19.30 часа в църквата „Св. архангели Михаил и Гавраил“ ще се състои концерт от Международния фестивал за класическа камерна музика Arbanassi Summer Music 2018.  \r\n***  \r\nОт 19.00 часа в НЧ „Надежда-1869“  Драматичен театър „Рачо Стоянов“ – Габрово ще представи театралната постановка „Зех тъ, Радке, зех тъ“.  \r\n*** \r\nОт 10.00 часа в сградата на Общината, намираща се на ул. “България“ №18, Народният представител от ГЕРБ – Монтана Ирена Димова организира изнесена приемна за жителите на община Вълчедръм. \r\n*** \r\nОт 8.00 часа в Народно читалище „Йордан Йовков – 1870 г.“ ще се проведе Летен детски център за игри и забавления. \r\n*** \r\nОт 9.00 часа в Младежки център – Добрич ще се състои Еко лято 2018 – спортни и занимателни игри, прожекции на филми, посещение на басейн. \r\n*** \r\nОт 10.30 часа в Художествената галерия ще се състои Лятна работилница за въображение. \r\n*** \r\nОт 19.00 часа в Концертна зала „Добрич“  Спектакъл „Опасен чар – с песните на Тодор Колев“. \r\n*** \r\nВ регионален исторически музей Добрич ще се състои образователна програма „Лято в музея, 2018“. \r\n*** \r\nОт 9.00 часа в офиса на ГЕРБ бул. „Митрополит Методий Кусев” № 5 ще се състои съвместна приемна на народните представители Борис Кърчев и Радостин Танев. \r\n*** \r\nОт 13.00 часа в офиса на ПП ГЕРБ – улица „Екзарх Йосиф” № 15 А народните представители от ГЕРБ Десислава Тодорова, Даниела Малешкова и Димитър Гечев ще проведат приемна. \r\n*** \r\nОт 9.00 часа в пловдивския район „Северен“ ще се проведе кампания за разделно събиране на отработени масла. \r\n*** \r\nВ 09.00 часа в зала 2 на Окръжния съд ще се проведе заседание по делото срещу Никола К., обвинен в умишлено убийство, извършено по особено мъчителен начин.  \r\n*** \r\nОт 10.00 часа в залата на ДКЦ1, площад „Понеделник пазар“, ще се проведе публична дискусия за проблемите на пациентите с ревматични заболявания. \r\n*** \r\nОт 18.00 часа в РИМ-Пловдив ще бъде представена юбилейна изложба по повод 40 години от основаването на клуб за българска шевица и плетиво „Българка“. Изложбата, която е под мотото „Докосване до древна хубост“ ще може да бъде посетена от жителите и гостите на Пловдив до 29 юли. \r\n*** \r\n*** \r\nОт 18.30 часа на ул. „Княз Александър I“ №36 ще се състои официалното откриване на първия билетен център за събития на EPAY-GO в Пловдив. \r\n*** \r\nОбщинските съветници от  ГЕРБ-Пловдив ще проведат приемни с граждани по следния график: Даниела Дженева от 17.00 до 18.00 часа и Атанас Узунов от 17.30 до 19.00 часа в офиса на  ГЕРБ в район „Южен”, ул.  „Академик Петър Динеков“ № 1А; Александър Радев, от 17.30  до 19.00 часа в офиса на  ГЕРБ в район „Централен” на ул. „Прага” № 2; Спартак Николов и Вихър Захов от 17.00 до 18.30 часа в офиса на  ГЕРБ в район „Източен” на ул. „Коста Паница“ №5; Вера Тоскова и Ели Гатева от 16.00 до 18.00 часа в офиса на  ГЕРБ в район „Тракия” в ж. к. „Тракия“ бл.91. \r\n*** \r\nНародните представители от ГЕРБ-Пловдив ще проведат приемни с граждани от избирателния си район по следния график: Менда Стоянова от 16.00 в централния офис на  ГЕРБ – Пловдив, на бул. „Марица” 91; Димитър Лазаров от 16.30 часа в партийния офис на  ГЕРБ на улица „Прага” 2;  инж. Атанас Ташков от 16.00 часа в партийния офис на ул. „Стефан Стамболов\" № 21; Спас Гърневски от 16.00 в офиса на  ГЕРБ на ул. „Коста Паница\" № 5. \r\n*** \r\nОт 10.00 часа в хотел „RIU Pravets Resort” ще се проведе Осмия редовен конгрес на Съюза на транспортните синдикати в България (СТСБ). \r\n***  \r\nОт 10.00 часа в Детския отдел       на Градска библиотека ще се състои                                   „Час по българска история” – четене на откъси от книгата „Моята древна и млада родина” /115 години от избухването на Илинденско – Преображенското въстание/.   \r\n*** \r\nОт 10.30 часа в офиса на ГЕРБ в Сливен народният представител от ГЕРБ и заместник – председател на Комисията по образованието и науката в Народното събрание Галя Захариева ще се срещне с граждани в Сливен. \r\n*** \r\nОт 14.00 часа Общински съвет – Смолян ще проведе редовното си заседание. \r\n*** \r\nОт 9.00 часа в офиса на ГЕРБ на бул. „Митрополит Методий Кусев” № 5 Емил Христов ще проведе приемна за граждани.  \r\n*** \r\nОт 15.30 часа в залата на Общинския съвет ще се проведе среща, във връзка с проекта на Закон за изменение и допълнение на Закона за Туризма, внесен от Министър Ангелкова. На срещата са поканени вицепремиерът Валери Симеонов и кметът на община Несебър –  Николай Димитров. \r\n*** \r\nОт 17.30 часа в Регионална библиотека „Ст. Чилингиров“ ще бъде представена книгата „Гунди – какъвто не го познавате“.", "date": "2018.07.16", "title": "Предстоящи събития в страната за 16 юли (Агенция „Фокус“)"}
{"url": "http://www.focus-news.net/news/2018/07/16/2546047/kak-premina-sreshtata-mezhdu-putin-i-tramp-v-helzinki-obzor-i.html", "text": "Преди срещата в Хелзинки, президентите на Русия и САЩ Владимир Путин и Доналд Тръмп се засичаха на два пъти – в рамките на срещата на високо равнище на Г-20 в Хамбург през юли 2017 година и на срещата на върха на Азиатскотихоокеанското икономическо сътрудничество в Дананг, Виетнам през ноември 2017 година. На 16 юли се проведе първата пълноформатна среща между двамата лидери. \r\nВ Хелзинки, неголям град с население едва превишаващо 600 хиляди души, бяха въведени извънредни мерки за сигурност и част от улиците бяха затворени временно. На границите на Финландия със страните от ЕС временно бе въведен паспортен контрол. \r\nАмериканският лидер пристигна в Хелзинки още в неделя, а руският пристигна в понеделник, в 13:00 часа местно време, след което Владимир Путин се отправи към президентския дворец на нова лимузина руско производство Aurus. Тръмп пристигна в двореца 20 минути по-късно на американска лимузина Cadillac One. Срещата на четири очи \r\nЗаради закъснението на Путин преговорите очи в очи между двамата президенти започнаха с един час по-късно от планираното – в 14:10. Путин и Тръмп говориха в присъствието само на преводачите си повече от два часа. \r\nПреди началото на беседата очи в очи Тръмп сподели с журналистите, че иска да обсъди с руския лидер въпроси от сферата на търговията и военното сътрудничество, а освен това и отношенията с Китай. „Ние ще поговорим малко за нашия общ приятел президента Си Дзинпин“, заяви американският държавен глава. \r\nПутин предложи на американския президент да „поговорят детайлно“ за отношенията на Москва и Вашингтон „по различни болни места по света“. Срещата в разширен състав \r\nСрещата между двамата президенти продължи във формат на работна закуска. Към Тръмп се присъединиха министърът на външните работи Сергей Лавров, прессекретарят на Кремъл Дмитрий Песков и помощникът на държавния глава Юрий Ушаков. Делегацията на Тръмп беше съставена от посланика на САЩ в Русия Джон Хънстман, държавният секретар Майк Помпео, съветникът на президента по националната сигурност Джон Болтън и специалният помощник на американския държавен глава за Русия Фиона Хил. \r\nПреди закуската Тръмп заяви, че смята срещата на четири очи с Путин за „,много добро начало за всички“. Заявления на лидерите  \r\nПрезидентът Путин се изказа първи и определи преговорите с американския лидер като „много успешни и полезни“, както и че те са преминали „в откровена и делова атмосфера“. Руският лидер съобщи, че е предал на Тръмп записка с предложения по неразпространението на ядрено оръжие. \r\nПо думите на руския президент, преговорите са отразили съвместното желание с Доналд Тръмп „за изправяне на негативната ситуация в двустранните отношения, набелязване на първите ходове по тяхното оздравяване, възстановяване на нивото на доверие на приемливо ниво и завръщане на сътрудничеството към предишното ниво“. \r\nНакрая руският държавен глава отбеляза, че спецслужбите на Русия и САЩ са се намирали в тесен контакт по време на Световното първенство по футбол в Русия и че Москва и Вашингтон имат всички необходими предпоставки за сътрудничество по разрешаването на сирийския конфликт. \r\nДоналд Тръмп, на свой ред, заяви, че „дипломацията и съвместната работа са за предпочитане пред конфликтите и враждебното отношение, а продуктивният диалог е добър не само за САЩ и Русия, но е добър и за целия свят“. Американският държавен глава добави също, че Русия ще работи със САЩ над денуклеаризацията на Северна Корея. \r\nТръмп поясни също, че, както и по-рано, смята Путин за съперник, но в тази дума той влага смисъла на „комплимент“. Въпроси на журналистите \r\nЖурналистите успяха да зададат само четири въпроса – по два от страна на руските и американските медии. Президентите отговориха на въпроси за световните енергийни пазари, приписваната на Русия намеса в американските политически процеси и даже за компромати, които, според мнението на един от журналистите, Кремъл събира за Доналд Тръмп. \r\nВладимир Путин предложи на САЩ „да работят конструктивно по регулирането на международните пазари“ на енергоносители. Той отрече категорично Москва да има каквото и да е влияние върху американските президентски избори през 2016 година. \r\nОсвен това, руският държавен глава подари топка от Световното първенство по футбол на Тръмп.  \r\nПрезидентът на САЩ оцени високо предложение на Путин да се проведе разследване за приписваната на Русия намеса в избирателните процеси в САЩ и бе категоричен, че за влошаването на двустранните отношения е виновна, както Москва, така и Вашингтон. \r\n„Мисля, че САЩ се държаха глупаво,мисля, че всички се държаха глупаво и ние трябваше да установим този диалог много отдавна. Всъщност това се случи много преди аз да заема поста. Чувствам, че и двете страни допуснаха грешки“, заяви Тръмп. \r\nАмериканският държавен глава добави също, че Русия е помогнала на САЩ в разгрома на терористичната групировка „Ислямска държава“ в Сирия. \r\nРедакция:", "date": "2018.07.16", "title": "Как премина срещата между Путин и Тръмп в Хелзинки (ОБЗОР I)"}
{"url": "http://www.focus-news.net/news/2018/07/16/2545685/sport-aleksandra-nacheva-e-svetovna-shampionka-do-20-godini.html", "text": "Александра Начева стана световна шампионка в тройния скок от шампионата на планетата по лека атлетика до 20 години в Тампере. 16-годишната българка отвя конкуренцията с личен рекорд и най-добро постижение в света за годината - 14 метра и 18 сантиметра. Това е първа световна титла за България в тази възрастова група от 2006 година насам, когато Тезджан Наимова триумфира на 100 и 200 метра в Пекин. Начева изпревари с 23 сантиметра втората в класирането - Мирели Сантос от Бразилия. Александра постигна впечатляващия резултат от втория си опит. \r\nНачева започна състезанието с фал, но във втория скок разби абсолютно всички надежди на съперничките си. Досегашното най-добро постижение за сезона отново бе на Александра -  точно 14.00 метра. Третият опит също бе успешен 13:63, а последните три възможности ги пропусна и изобщо не скача.", "date": "2018.07.16", "title": "Спорт: Александра Начева е световна шампионка до 20 години"}
{"url": "http://www.focus-news.net/news/2018/07/16/2546052/prof-mihail-konstantinov-dnes-dvama-svetovni-lideri-tropnaha-po-masata-i-pokazaha-che-te-sa-gospodarite-na-sveta-i-smyatat-da-reshat-problemite-po-adekvaten-nachin.html", "text": "След срещите на върха в Брюксел и Хелзинки днес двама световни лидери – Доналд Тръмп и Владимир Путин – тропнаха по масата и показаха, че те са господарите на света и смятат да решат проблемите по адекватен начин. Това коментира в обзора на деня \"Това е България\" на  Радио \"Фокус\"  проф. Михаил Константинов. \"В света промените за щастие не стават рязко и бързо освен, когато става въпрос за катастрофа. Надявам се процесът да бъде равномерен с проява на добронамереност от двете страни. Трябва да е ясно, че алтернативата на мира е войната, която е абсолютно недопустима. Сблъсъкът, който наблюдаваме в момента е за ресурси, а не за идеи не е за други неща. Защото ресурсите трябва да бъдат изразходвани разумно, а не по този безумен начин, което се оказа много трудно. Обнадежден съм от това, което се случва\", каза той. Проф. Михаил Константинов изрази положително отношение и към другата световна суперсила Китай, която по думите му напоследък проявява изключително разумно поведение, като заяви убеждението си че и те ще се включат към уреждане на възникващите въпроси. Проф. Констанинов уточни, че единственото, което остава, за да се нареди  новият световен ред е завръщането на страните от Европа на световната политическа и икономическа карта.", "date": "2018.07.16", "title": "Проф. Михаил Константинов: Днес двама световни лидери тропнаха по масата и показаха, че те са господарите на света и смятат да решат проблемите по адекватен начин"}
{"url": "http://www.focus-news.net/news/2018/07/16/2545686/reuters-tereza-mey-obeshta-da-predpazi-verigite-za-dostavki-na-avioproizvoditelite-sled-brekzit.html", "text": "Британският премиер Тереза Мей в понеделник направи опит да увери авиокомпаниите, че нейният план за Брекзит няма да разруши техните вериги за доставки и обеща, че индустрията ще процъфти, след като Великобритания излезе от Европейския съюз, предава  Reuters . \r\nБизнесите започват да стават все по-разочаровани заради липсата на яснота за бъдещите търговски отношения, само девет месеца преди деня на Брекзит, насрочен за 29 март 2019 година. \r\n„Еърбъс“, най-големият производител на самолети в Европа, който дава работа на около 15 000 души във Великобритания, предупреди по-рано през този месец, че ако Великобритания напусне ЕС без споразумение – така нареченият „твърд“ Брекзит – това ще доведе до прекратяване на продукцията в неговите фабрики и спирането от работа на самолетите му. \r\nБританският премиер ще представи в детайли как нейното предложение за Брекзит ще защити веригите за доставки на компании като „Бомбардиър“ и „Ролс Ройс“, както и „Еърбъс“. \r\nМей ще обяви и инвестиции на стойност 343 милиона паунда (454 милиона долара) за проекти за изследване и развитие, инвестиции в технологии за електрически самолети и ще препотвърди, че Великобритания търси как да остане част от европейски институции като Европейската агенция за авиационна безопасност.  Йонислав Дочев", "date": "2018.07.16", "title": "Reuters: Тереза Мей обеща да предпази веригите за доставки на авиопроизводителите след Брекзит"}
{"url": "http://www.focus-news.net/news/2018/07/16/2546072/afp-donald-tramp-zayavi-sled-sreshtata-na-visoko-ravnishte-v-helzinki-che-izpitva-dalboko-doverie-kam-amerikanskoto-razuznavane.html", "text": "Президентът на САЩ Доналд Тръмп заяви, че изпитва „дълбоко доверие“ в разузнавателните служби на страната, въпреки отказа си да подкрепи мнението им по време на историческата си среща в Хелзинки с Владимир Путин, че Русия е извършила намеса на изборите в САЩ през 2016 г., предава   AFP. \r\n„Казвал съм го и преди – имам дълбока увереност в моите хора от разузнаването“, написа Тръмп на профила си в социалната мрежа „Туитър“ на връщане във Вашингтон. \r\n„Въпреки това признавам, че за да изградим светло бъдеще, ние не можем да се фокусираме единствено на миналото – като двете най-големи ядрени сили, ние трябва да се разбираме“, допълни той.  Виктор Турмаков", "date": "2018.07.16", "title": "AFP: Доналд Тръмп заяви след срещата на високо равнище в Хелзинки, че изпитва „дълбоко доверие“ към американското разузнаване"}
{"url": "http://www.focus-news.net/news/2018/07/16/2545687/sport-novak-dzhokovich-specheli-uimbaldan.html", "text": "Сръбският тенисист Новак Джокович спечели тенис турнира „Уимбълдън“, след като победи южноафриканеца Кевин Андерсън с 6:2, 6:2, 7:6. Това е четвърта титла от този турнир и общо 13-а от „Големия шлем“ за Джокович. С тази победа той печели 2000 точки за ранглистата на ATP и от понеделник ще заема 10-то място в нея, след като досега беше на 21-о място.", "date": "2018.07.16", "title": "Спорт: Новак Джокович спечели Уимбълдън"}
{"url": "http://www.focus-news.net/news/2018/07/16/2545692/sputnik-politsiyata-v-kanzas-obyavi-che-e-zastrelyala-zapodozryan-koyto-e-ranil-trima-politseyski-sluzhiteli.html", "text": "Американската полиция е застреляла заподозрян, който е ранил трима полицейски служители в престрелка с тях в централния американски щат Мисури в неделя, съобщиха от полицейското управление на Канзас, предава  Sputnik . \r\n„Около 12:15 часа полицейски служители извършваха продължаващо разследване на магистралата. Те са влезли в контакт със заподозрян, който е стрелял по тях с пушка. Двама служители са били ранени… още един служител е бил засегнат от огнестрелен огън и е бил заведен към болницата. В около 13:15 въоръженият заподозрян е напуснал резиденция и за пореден път е разменил изстрели с полицейските служите. След това е бил застрелян и арестуван. Бил е обявен за покойник от пожарният отдел на Канзас към този момент“, написаха от полицията в социалната мрежа „Туитър“. \r\nРанените полицаи са били хоспитализирани и са в стабилно състояние, уточниха от полицията.  Йонислав Дочев", "date": "2018.07.16", "title": "Sputnik: Полицията в Канзас обяви, че е застреляла заподозрян, който е ранил трима полицейски служители"}
{"url": "http://www.focus-news.net/news/2018/07/16/2545691/the-independent-spadat-v-imigratsiyata-veche-kostva-na-britanskata-ikonomika-miliardi.html", "text": "Спадът в имиграцията, откакто беше гласуван Брекзит, вече струва на Великобритания повече от 1 милиард паунда на година, според нов анализ на независимия мозъчен тръст „Global Future“, пише британският вестник  The Independent . \r\nТръстът, който насърчава ползите от откритите граници, пресмята че загубите за публичните финанси са еквивалентни на повече от 23 000 медицински сестри или 18 000 доктори. \r\nТой също твърди, че постигането на имиграционната цел на правителството за „десетки хиляди“ също ще коства на Великобритания 12 милиарда паунда на година към 2023 – което представлява 60 процента от парите, които бяха обещани на Националната здравна система (НЗС) от британския премиер Тереза Мей като част от така наречените „дивиденти от Брекзит“. \r\nЦифрите са базирани на прогнозите на „Office of Budget Responsibility“ от ефектите на нетно получени заеми при алтернативните сценарии на висока и ниска миграция. \r\nТези оценки представят търговски излишък от 16.9 милиарда паунда, ако миграцията падне от своя пик от 336 000 души на година в края на юни 2016 до 185 000 към 2021, сравнено с излишък от 5.2 милиарда паунда, ако паднат до 105 000 към 2021 година. \r\n„Global Future“ използват тези оценки, за да разработят това, което те наричат „изчислител за готовност“ на цена от 150 милиона паунда за всяко намаление с 10 000 души в миграцията. \r\nНай-новите миграционни цифри ще бъдат публикувани в понеделник, но миграцията вече е паднала до 224 000 души в края на септември 2017. \r\n„Намаляването на имиграцията удря тежко публичните финанси“, заяви Питър Старкингс, директор на мозъчния тръст. \r\n„Британският народ може и да е реши, че е доволен да плаща малко повече данъци или да приеме по-малки инвестиции в нашата НЗС и други публични услуги, в замяна на намаляване на имиграцията, но това е дебат, който просто не сме имали досега“, поясни той. \r\n„Това, което знаем, е че обществеността смята, че имиграцията е добра за нашата икономика и нашата култура и когато им бъде предложен избор, те рутинно избират икономическа стабилност пред намаляване на имиграцията. \r\n„Докато правителството очертава своите планове за имиграционна политика след Брекзит, трябва да са чаeстни за сделките в сърцето на този дебат. Този анализ показа, че по-ниската имиграция означава по-малки публични инвестиции, по-високи заеми или по-високи данъци – и постигането на правителствената цел за намаляване на миграцията на десетки хиляди на година ще надуе гигантскa мултимилиардна дупка в паунда и в публичните финанси. \r\n„Във време, в което ключови сектори като нашето здравеопазване докладват за недостиг на кадри, правителството трябва да мисли много внимателно за това какво би направилo ограничителна имиграционна система na страната ни“, поясни още Старкингс.  Йонислав Дочев", "date": "2018.07.16", "title": "The Independent: Спадът в имиграцията вече коства на британската икономика милиарди"}
{"url": "http://www.focus-news.net/news/2018/07/16/2545693/silviya-mihova-td-osogovo-hizha-osogovo-e-otpravna-tochka-za-mnogo-turisticheski-marshruta-v-planinata.html", "text": "Хижа „Осогово” е отправна точка за много туристически маршрута в планината. Това каза пред  Радио „Фокус” – Кюстендил  Силвия Михова, секретар на Туристическо дружество „Осогово”. По думите й днес е отбелязана 90-годишнината от изграждането на хижата. Организирани са курбан и празнична програма, както и туристически поход. „Хижата се намира на 18 км от град Кюстендил. Надморската височина е 1640 метра. Тя е много удобен изходен пункт за посещение на високата част на планината, изходен пункт е за върховете Руен, Кюнек, за Човека, Шапка – всички в Осоговска планина”, каза Силвия Михова. По думите й откриването на хижата е станало през месец юли 1928 година. След 1958 година хижата е ремонтирана и преустроена, построена е тераса, столова и кухня. След 2000 година хижата е основно обновена и предлага значителни удобства на туристите. Има самостоятелни санитарни възли, бани, локално отопление, сателитна телевизия и много други екстри. В момента хижата е двуетажна масивна сграда и нейният капацитет е около 37 места. „Всяка година ние, туристите, наред с празничния курбан, традиционно изкачваме връх Кюнек, който се намира на около час и половина от хижата”, каза Силвия Михова. \r\nВенцеслав ИЛЧЕВ", "date": "2018.07.16", "title": "Силвия Михова, ТД „Осогово”: Хижа „Осогово” е отправна точка за много туристически маршрута в планината"}
{"url": "http://www.focus-news.net/news/2018/07/16/2545696/tri-spasitelni-aktsii-byaha-provedeni-v-rayona-na-otryad-pss-sofiya-obzor.html", "text": "В рамките на съботния ден в района на отряд ПСС-София се проведоха три спасителни акции - в района на „Златните мостове“ на Витоша, в района на „Щъркелово гнездо\" и между с. Железница и Плана планина. Района на „Щъркелово гнездо“: \r\nВ рамките на почти два дни, от 13 юли, в района на „Щъркелово гнездо“ се проведе мащабна акция по издирване на възрастен мъж. Мъжът не е могъл да потърси помощ, тъй като е загубил обхват на телефона си. Първоначално в акцията са участвали екипи на полицията, пожарната, дирекция „Сигурност“ на Столична община. Екип на ПСС от 4 души се е включил в издирването на 14 юли. Мъжът е намерен жив, в добро здравословно състояние, предвид прекараната цяла нощ на открито. Района на „Златни мостове“: \r\nВ рамките на съботния ден ПСС са оказали съдействие на млад мъж, счупил крака си в района на „Златните мостове\". За Агенция „Фокус“ планинският спасител Павел Павлов коментира, че районът на „Златните мостове\", по-конкретно Морените, не е място за преход в планината. „Това е характерно образование, природна забележителност, със своята красота, но не е място за разходки. Районът е различен, добре е да се избягва“, допълни Павлов и посъветва хората, отправили се към планината, да се разхождат само по маркираните пътеки. Село Железница и Плана планина: \r\nПланинската служба са се отзовали и на сигла, при който е трябвало да бъде оказана помощ за сваляне на мъж до асфалтов път. Мъжът се е намирал село Железница и Плана планина.  Когато спасителите отишли на мястото мъжът е бил починал. ОТ ПСС уточниха за „Агенция „фокус“, че в случая не става дума за инцидент, свързан с планината.", "date": "2018.07.16", "title": "Три спасителни акции бяха проведени в района на отряд ПСС-София (ОБЗОР)"}
{"url": "http://www.focus-news.net/news/2018/07/16/2545698/ochakvaniyata-v-rusiya-predi-sreshtata-na-varha-mezhdu-donald-tramp-i-vladimir-putin-pregled-na-temata-v-ruskiya-pechat-agentsiya-fokus.html", "text": "На 13 юли започна вторият етап от европейското турне на Доналд Тръмп. Той пристигна във Великобритания, където го очакваха хиляди протестиращи, намиращата се в обсада Тереза Мей и подготовката за срещата с Владимир Путин, пише  електронното издание на руското списание „Експерт“  в материал, представен без редакторска намеса. \r\nЖурналистите също очакваха. Очакваха скандал, не по-малък от този по време на първия етап (когато Тръмп бе в Брюксел, шантажира НАТО и заяви, че Германия е под контрола на Русия). Защото американският президент дойде при премиер, с който даже нямаше особено желание да разговаря (беше я нарекъл „учителка“). А към това и самата визита премина при крайно нервна обстановка – жителите на Лондон устроиха масови протестни акции, излизайки по улиците с плакати и други подигравателни пособия за Тръмп. \r\nИзглеждаше, че още веднага той започна да оправдава очакванията им. Тръмп даде интервю пред таблоида The Sun, в което се изказа крайно рязко за Тереза Мей. Заяви, че обяснил на британския премиер как трябва да направи Брекзит, а тя не го послушала и сега може да се сърди само на себе си. Добави, че с такъв мек Брекзит (който, според плановете на Лондон, трябва да остави Великобритания в зоната за свободна търговия с ЕС) не може да става въпрос за никакво специално търговско споразумение. И накрая, в своего рода черешка на тортата, той посочи Борис Джонсън (привърженик на твърди Брекзит, който подаде оставка от поста външен министър и заяви, че планът на Мей превръща Обединеното кралство в колония на ЕС) като желан „прекрасен премиер“. \r\nЛибералите от двете страни на Атлантика веднага започнаха да стрелят критики по адрес на домакина на Белия Дом. Бившият посланик на САЩ в ЕС Антъни Гарднър определи думите на Тръмп като „безпрецедентна атака срещу съюзник по време на държавна визита“. Журналистите се възмутиха, че Тръмп е взривил „майката на всички бомби за Брекзит“, при това в момент, когато Мей се намира под залп от критики вътре в своята собствена партия, а креслото под нея заплашително се клати. \r\nНо, въпреки опасенията, след преговорите Доналд Тръмп мина от гняв към милост. Той, разбира се, не се извини, но на съвместната пресконференция се опитваше по някакъв начин да изглади впечатленията от интервюто пред The Sun. „Би ме устроила всяка сделка, която сключите Вие – главното е да можем да търгуваме едни с други“, отбеляза американският президент. Е, разбира се и беше изключително щедър на комплименти. „Тя се справи с много хора. Предпочитам да им такъв човек сред приятелите си, отколкото сред враговете“. И въобще, според думите на американския държавен глава, тя „е великолепна жена, която върши великолепна работа“. Самата Мей не пожела да атакува Тръмп заради интервюто и да си припомня лошото. Страните излъчваха покой и добродушие – като истински съюзници. Заиграха се с публиката \r\nТова добро поведение може да се обясни много просто – и Тръмп, и Мей имаха нужда да демонстрират единство. \r\nПрезидентът на САЩ мисли предимно за бъдещата си среща с Владимир Путин, Както абсолютно правилно отбеляза Мей, „ние се съгласихме за това, че трябва да се сближаваме с Русия от позицията на силата и единството“. Ако Тръмп отиде при Путин в ролята на enfant terrible на западния свят (а още по-лошо, като лидер, намиращ се в изолация), то това би отслабило и без това не много силните му преговорни позиции. Което пък не би му позволило да изтъргува от домакина на Кремъл каквито и да е отстъпки. Например по сирийския въпрос. \r\nИменно затова Тръмп демонстрира своите специални отношения с най-русофобската страна от тези европейски страни, които участват във взимането на решения. Демонстрацията на разбиране, и даже съгласие (например, поклащането на глава, когато Тереза Мей говори за „изгонването на 60 руски шпиони от САЩ“, въпреки че всички прекрасно знаят, че тогава Тръмп бе въведен в заблуждение от съветниците си). Това трябва да покаже на Путин, че няма да получи нито една отстъпка от американците безплатно. \r\nНа свой ред на Мей й беше нужна демонстрация на единство с Тръмп не за преговорите с Владимир Путин, а за крайно трудни диалог с континентална Европа. Напомняме, че Европейската комисия при крайно студено британския план за Брекзит и поиска от Лондон или да остане изцяло в зоната на свободно придвижване на всички пазарни агенти (стоки, услуги, лица и капитали), или да излезе от там напълно. Остава много малко време за дискусии (около три месеца) и в Брюксел, може би, залагат на това, че Лондон ще отиде на отстъпки, защото ще се уплаши от автоматичния Брекзит без условия, т.е. прекъсване на връзките с континента. Тереза Мей е длъжна да покаже на Брюксел, че не се страхува от Брекзит без сделка. И да покаже, че това е възможно чрез сключване на американо-британски търговски договор, който до голяма степен ще компенсира загубите на Великобритания от развода с Европейския съюз. „Тази сделка ще доведе до намаляване на митата, изработване на златни стандарти в сътрудничеството по финансовите въпроси и ще даде на двете най-развити икономики на света възможността да развиват нови технологии“, заяви министър-председателят на Обединеното кралство. \r\nПо този начин Тръмп и Мей извлякоха полза от тази визита. Британският премиер укрепи своите позиции в страната и пред брюкселския елит, а Тръмп, след като пи чай с британската кралица, се оттегли в своето шотландско имение, за да се подготви за срещата с Путин. Според думите на американския президент, тази среща „ще бъде най-леката от всички“. Е, да видим. \r\n***   В коментар за руския вестник   „Коммерсант“   Владимир Орлов, създател на изследователската фондация в Русия „ПИР-Центра“ анализира предстоящата среща на върха между президентите на САЩ и Русия, Доналд Тръмп и Владимир Путин, отбелязвайки трите основни възможности за разговори по време на срещата. Агенция „Фокус“ представя коментара без редакторска намеса. \r\nХелзинската среща между президентите Путин и Тръмп, която ще започне след няколко часа, не е затворена за издаването на съдбоносни документи. И това е правилно. Нужно е да започнем с изменението на емоционалния фон на руско-американските отношения, така че и двамата лидери да намерят общия тон на диалога и да го превърнат в системен. Ако това им се отдаде, тогава се появява възможност… не, дори не пробив, но лъч. Възможност да прелистите страницата за „кризисни управления“ и да пристъпите към намаляване на конфронтацията. Да се разреди напрежението. И да се изпрати съответния сигнал до всички по света. \r\nМакар, че хелзинската среща на върха ще бъде повече за „атмосферата“, отколкото за „месото“ (т.е за съдържанието), времето ще изисква от президентите значителни стъпки, които ще играят ролята на съединител, преди да се натисне газта. По дефиниция те не могат да бъдат много. Една… две… максимум три. \r\nПървата може да бъде формирането на съвместна стратегическа програма за противодействие на международния тероризъм. Намеци за това се появиха още след „11.09“. Но потенциалът за съвместни действия не беше реализиран. Междувременно заплахата от международния тероризъм стои и пред американския, и пред руския праг. В наш общ интерес е да бъде обезглавена хидрата на тероризма. И такива възможности има, ако усилията бъдат обединени. Приоритетът може да бъде насочен към три направления: усилията за борба с тероризма в Близкия изток, сътрудничество в противодействието на финансирането на тероризма и минимизиране на рисковете от получаване на достъп до оръжия за масово унищожение от терористи. По отношение на перспективите за урегулиране на ситуацията в Сирия, позициите на Русия и САЩ днес са парадоксално по-близки, отколкото се вижда с „просто око“. И това внушава умерен оптимизъм. \r\nВтората такава стъпка може да стане двустранна стратегическа програма за противодействие на разпространението на ядрени оръжия. Тук е заложен траен фундамент: през 1968 година СССР и САЩ сключват Договор за неразпространение на ядрени оръжия (ДНЯО). Този договор дори е наричан „съветско-американският кондоминиум“, въпреки че обединява над 180 държави в света. „Новата студена война“ между Русия и Запада рискува да доведе до пукнатини в неговия фундамент. Разпространението на ядрени оръжия по света е еднакво опасно и за Русия, и за САЩ. Но тук има уловка: Путин и Тръмп имат различни възгледи за това как да действат с Иран. Тръмп реши да „потопи“ ядреното споразумение с Иран, в което влиза и Русия. В Москва – по мое мнение, правилно – смятат, че това не е най-мъдрото решение. И Москва няма да настъпи Техеран, за да задоволи Вашингтон. Така че разногласията по отношение на Иран ще продължат. Въпреки това, ако съвместната двустранна работа по стратегията за противодействие на ядреното разпространение и укреплението на ДНЯО бъде наложена, това ще позволи да не се получава застой там, където има разногласия. \r\nТретата стъпка може да бъде съвместната програма между Русия и САЩ за изграждане на доверие в киберпространството, с поглед към съвместното лидерство в изработката на международните правила за игра в тази сфера. Въпреки това, за тази стъпка все още не се вижда готовност във Вашингтон – преди всичко поради вътрешнополитически причини. Но това може да се превърне във въпрос за следващата среща на върха. В крайна сметка, ако Хелзинки приключи с неясно-положителна бележка, тогава ще започне основната работа – чернова, само за подготовката на тази среща на върха, където „месото“ трябва да бъде не „факултативно“, а „основно ястие“. \r\n***   Руският сенатор Алексей Пушков коментира позицията на президента на САЩ Доналд Тръмп относно Украйна. Според него тя характеризира американския държавен глава като реалист, пише   „Известия“. \r\n„От Русия зависят много неща в света, а ролята на Киев се изчерпва с украинската криза“, заяви Пушков на профила си в социалната мрежа „Туитър“. „И Украйна не дава основания за ентусиазъм“, допълни той. \r\nПо рано позицията на Тръмп спрямо Украйна бе коментирана и от председателя на Европейския съвет Доналд Туск, който заяви, че американският лидер повече се вълнува от позицията на Русия по украинския въпрос. „В някои наши разговори Тръмп не скри, че изпитва по-малко възторг към Украйна и повече разбира това, което Русия направи“, отбеляза Туск. \r\n***   Предстоящите в понеделник преговори между лидерите на Русия и САЩ ще приключат положително – във всеки случай поне за Москва. Това е колективното мнение на финансистите, купуващи ценни книжа, пише    Взгляд. \r\nВ очакване на срещата на руския и американския президент, изтичането на капитал от всички фондове, инвестиращи в руски акции и облигации, беше заменено от приток. От 5 до 11 юли инвеститорите закупиха 130 млн. долара в руски ценни книжа срещу изходящ поток от 80 млн. долара.  Чуждестранните инвеститори отново проявяват интерес към инвестициите в руския държавен дълг, според анализатори на „Росбанк“. \r\nНа второ място, в навечерието на срещата на двамата президенти, индексът на Московската фондова борса два пъти актуализира историческия максимум и в сряда достигна  2377 пункта. \r\nСъщо така, руските ценни книжа и борса се подпомагат от високите цени на петрола, търсенето на които се подхранва от постоянни мнения на експертите за глобалната заплаха от недостиг на тази суровина, допълва тя. \r\nИ накрая, историческите срещи на президентите на Руската федерация и Съединените щати  винаги водят до увеличаване на потока от средства.  \r\nПречупването на положителна тенденция, разбира се, винаги е възможна под формата на различни геополитически рискове, но в момента такъв риск е минимален, Ако президентите успеят да постигнат положителни решения за Сирия и Украйна и също така да  обсъдят положителните перспективи на „Северен поток-2“, растежът на руския фондов пазар ще продължи. \r\nДругият въпрос е, докога ще има положителното настроение? Не може да се изключи, че през есента махалото може да се залитне по друг начин поради появата на нови геополитически рискове или влошаване на старите. И тогава интересът на инвеститорите към руския финансов пазар ще намалее. \r\n***   Буквално целият свят е замръзнал в очакване на срещата между руския и американския президент. Срещата между Владимир Путин и Доналд Тръмп ще се проведе в Хелзинки на 16 юли в 13:15 часа местно време (съвпада с българското часово време), пише  „Правда“. \r\nПредстоящата среща между ръководителите на двете суперсили беше коментирана от руския външен министър Сергей Лавров. Той заяви, че идеалният край на работната среща ще бъде решението за възобновяване на замразените комуникационни канали между двете държави. \r\nСпоред Лавров Русия и САЩ трябва да установят отношения и да постигнат взаимно разбирателство не само за собствените си интереси, но и в полза на целия цивилизован свят и геополитическа стабилност. В удобни и честни дипломатически отношения между Русия и САЩ, руският външен министър вижда ползи за всички останали страни. \r\nЛавров обобщи, че в момента Москва и Вашингтон не обсъждат и не работят заедно по редица теми, които не могат да бъдат обсъждани. Външният министър подчерта, че това се отнася до тероризма, киберсигурността, енергетиката, трафика на наркотици и регионалните конфликти. \r\n***", "date": "2018.07.16", "title": "Очакванията в Русия преди срещата на върха между Доналд Тръмп и Владимир Путин – преглед на темата в руския печат (Агенция \"Фокус\")"}
{"url": "http://www.focus-news.net/news/2018/07/16/2545689/kommersant-sreshtata-na-varha-i-prozoretsa-na-vazmozhnostite.html", "text": "В коментар за руския вестник   „Коммерсант“   Владимир Орлов, създател на изследователската фондация в Русия „ПИР-Центра“ анализира предстоящата среща на върха между президентите на САЩ и Русия, Доналд Тръмп и Владимир Путин, отбелязвайки трите основни възможности за разговори по време на срещата. Агенция „Фокус“ представя коментара без редакторска намеса. \r\nХелзинската среща между президентите Путин и Тръмп, която ще започне след няколко часа, не е затворена за издаването на съдбоносни документи. И това е правилно. Нужно е да започнем с изменението на емоционалния фон на руско-американските отношения, така че и двамата лидери да намерят общия тон на диалога и да го превърнат в системен. Ако това им се отдаде, тогава се появява възможност… не, дори не пробив, но лъч. Възможност да прелистите страницата за „кризисни управления“ и да пристъпите към намаляване на конфронтацията. Да се разреди напрежението. И да се изпрати съответния сигнал до всички по света. \r\nМакар, че хелзинската среща на върха ще бъде повече за „атмосферата“, отколкото за „месото“ (т.е за съдържанието), времето ще изисква от президентите значителни стъпки, които ще играят ролята на съединител, преди да се натисне газта. По дефиниция те не могат да бъдат много. Една… две… максимум три. \r\nПървата може да бъде формирането на съвместна стратегическа програма за противодействие на международния тероризъм. Намеци за това се появиха още след „11.09“. Но потенциалът за съвместни действия не беше реализиран. Междувременно заплахата от международния тероризъм стои и пред американския, и пред руския праг. В наш общ интерес е да бъде обезглавена хидрата на тероризма. И такива възможности има, ако усилията бъдат обединени. Приоритетът може да бъде насочен към три направления: усилията за борба с тероризма в Близкия изток, сътрудничество в противодействието на финансирането на тероризма и минимизиране на рисковете от получаване на достъп до оръжия за масово унищожение от терористи. По отношение на перспективите за урегулиране на ситуацията в Сирия, позициите на Русия и САЩ днес са парадоксално по-близки, отколкото се вижда с „просто око“. И това внушава умерен оптимизъм. \r\nВтората такава стъпка може да стане двустранна стратегическа програма за противодействие на разпространението на ядрени оръжия. Тук е заложен траен фундамент: през 1968 година СССР и САЩ сключват Договор за неразпространение на ядрени оръжия (ДНЯО). Този договор дори е наричан „съветско-американският кондоминиум“, въпреки че обединява над 180 държави в света. „Новата студена война“ между Русия и Запада рискува да доведе до пукнатини в неговия фундамент. Разпространението на ядрени оръжия по света е еднакво опасно и за Русия, и за САЩ. Но тук има уловка: Путин и Тръмп имат различни възгледи за това как да действат с Иран. Тръмп реши да „потопи“ ядреното споразумение с Иран, в което влиза и Русия. В Москва – по мое мнение, правилно – смятат, че това не е най-мъдрото решение. И Москва няма да настъпи Техеран, за да задоволи Вашингтон. Така че разногласията по отношение на Иран ще продължат. Въпреки това, ако съвместната двустранна работа по стратегията за противодействие на ядреното разпространение и укреплението на ДНЯО бъде наложена, това ще позволи да не се получава застой там, където има разногласия. \r\nТретата стъпка може да бъде съвместната програма между Русия и САЩ за изграждане на доверие в киберпространството, с поглед към съвместното лидерство в изработката на международните правила за игра в тази сфера. Въпреки това, за тази стъпка все още не се вижда готовност във Вашингтон – преди всичко поради вътрешнополитически причини. Но това може да се превърне във въпрос за следващата среща на върха. В крайна сметка, ако Хелзинки приключи с неясно-положителна бележка, тогава ще започне основната работа – чернова, само за подготовката на тази среща на върха, където „месото“ трябва да бъде не „факултативно“, а „основно ястие“.  Йонислав Дочев", "date": "2018.07.16", "title": "„Коммерсант“: Срещата на върха и прозореца на възможностите"}
{"url": "http://www.focus-news.net/news/2018/07/16/2545699/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Бившият кмет на Лондон и външен министър на Великобритания Борис Джонсън пише в коментар за британския вестник   The Telegraph   за подадената си оставка, Брекзит и ролята на Великобритания в света. Агенция „Фокус“ представя материала без редакторска намеса. \r\nБеше преди почти две години, когато влязох в Дубрар във Форийн офис (британското външно министерство, б.р.). Беше моят първи ден като външен министър и аз стоях в обширния мраморен атриум украсен с бюстовете на изследователи и обявих една визия. \r\nНе беше политика. Не беше повече от слоган. Това беше начинът, по който трябва да мислим за себе си в зората на референдума. Беше време, казах на тъплата – някои от тях висящи над галериите като сцена от „Изкуплението на Шоушенк“ – за Глобална Великобритания. И под Глобална Великобритания имах предвид държава, която е по-отворена, която гледа повече навън и е по-ангажирана със света, отколкото когато и да е преди. \r\nТова значеше да вземем референдума и да го използваме като възможност да преоткрием малко от динамизма на тези брадати викторианци; не да строим нова империя, Господ да опази, а да използваме всяка капка от силите на Великобритания, мека и твърдa, за да се върнем в света по начин, който най—вероятно сме забравили през последните 45 години; да намерим приятели, да отворим своите пазари, да насърчим нашата култура и нашите ценности. \r\nТова не значи, че щяхме да обърнем гръб на нашите приятели и партньори отвъд канала; разбира се, че не. С правилното споразумение за свободна търговия ние ще можем да правим повече бизнес с ЕС отколкото когато и да било. Глобална Великобритания означава да направим нещо допълнително. Означава да разпалим отново старите приятелства в Общността на нациите, 52 от най-бързо растящите икономики в света. \r\nГлобална Великобритания се отнасяше до засилване на връзките със САЩ, които и в момента са нашият най-голям пазар за износни стоки. Ако наистина ще станем глобални, трябва да търгуваме повече със страните от Персийския залив, с Асоциацията на югоизточниte азиатски държави, с Китай. Във време, в което свободната търговия е под заплаха, ние трябва да сме шампиони и катализатори за отворени пазари и да се борим непрестанно за споразумения за свободна търговия. \r\nТова беше велик момент за външното министерство, казах аз, шанс за Юнионисткия флаг отново да обиколи света. И две години по-късно, аз си подадох оставката, ще устоя – засега – на изкушението да критикувам Брекзит; но съм извънредно горд от проекта за Глобална Великобритания и това, което този корпус от дипломати постигна. \r\nВсе още чета странния пасквил от някой, който казва че той или тя не „разбира“ Глобална Великобритания. Някои изглежда мислят, че концепцията е тщеславна; че ние не сме способни да действаме по глобален начин. Чувате как хора използват фрази като „второстепенна сила“. Някои твърдят, че е претенциозно да мислиш глобално и че трябва да орежем своите разходи за помощи. Има хора – Джереми Корбин, например – които искаха да сложат края на Британските въоръжени сили и унищожаването на нашия ядрен арсенал и по този начин прекратяването на нашето членство в Съвета за сигурност на ООН. Те всички грешат и вече видях, че отстояването на Глобална Великобритания е във финансовите интереси на всяко семейство в тази държава. \r\nБританските посолства са жизненоважните плацдарми за насърчаването на британските търговия, култура и интереси. Ако отидете в тях ще видите притегателната сила на Великобритания – тълпи бръмчащи заедно с местни министри и всички важни клечки. И пунктирани в партията са представителите на по-широкото семейство на Глобална Великобритания. Това са британските мултинационални бизнеси, поглъщайки хапките, които те финансират чрез своите данъци; тук има някой от Британския съвет, тук има технологичен старт-ъп гений, тук има банкер, консултант, поет, океанограф. \r\nЧрез помощта на тези мисии на външното министерство Великобритания е най-големият износител на услуги в света и най-големият отвъдморски инвеститор в Европа. Свързано с посолството в по-голям или по-малък аспект е по-широката британска общност на избирателите – около шест милиона души около света, може би най-голямата диаспора на глава от населението от която и да е държава от Организацията за икономическо сътрудничество и развитие (ОИСР). \r\nИ не ми казвайте, че Великобритания губи дипломатическо влияние. Обратното е вярно. Само за последните няколко седмици видяхме как Великобритания помогна да организира най-голямото експулсиране на руски шпиони някога, след като 28 държави показаха своето отвращение от използването на Новичок в Солсбъри. Всички 153 руски шпиони бяха изпратени да си стягат багажите. На дипломатически език, външното министерство изстреля топката извън игрището. \r\nПреди две седмици Съвета за човешки права на ООН даде най-големия си вот на подкрепа за британската кампания за 12-годишно качествено образование за всяко момиче, с повече от 150 гласа. Британското външно министерство изчерпателно обори своите опонени в Организацията за забрана на химически оръжия (ОЗХО) в Хага, удължавайки мандата на организацията, за да им позволи да идентифицират тези, които са използвали химически оръжия. Проведохме много успешна среща на върха на Общността на нациите; Зимбабве се върна на пътя към възстановена институция. Ангола обяви, че иска да се присъедини. Отваряме нови посолства в Карибския басейн и в Тихия океан, общо девет, с още 15 предстоящи в Африка. Сред целия свят, знамето ни се вдига, а не слиза. \r\nНо ако искате да намерите хората, които наистина вярват в Глобална Великобритания, не говорете само с външното министерство. Говорете с нашите приятели около света. В Близкия изток, в Африка, в Далечния изток, срещам се с правителства, които не искат повече от това да си сътрудничат с нашите разузнавателни служби – признати за най-добрите в света. Виждал съм със собствените си очи как даваме военна помощ от Украйна до Нигерия. Светът желае повече британски инвестиции и повече британски стоки. Износът в последно време е около 30 процента от БВП и Лиъм Фокс и неговият екип наистина помагат да се продават бумеранги в Австралия. \r\nНад всичко, елитите на света плащат на тази страна най-високия комплимент от всички, в това че искат да идват тук, да пазаруват тук, да изпращат децата си в университетите на тази държава. Разбирам, че те са изумени от безсмислиците на медиите и липсата на самоувереност в настоящия дебат с ЕС и за това дали можем да правим нещата си сами. Те виждат първостепенна военна сила, една от малкото способни да проектират сила на 8 000 мили. Те виждат най-иновативната икономика в Европа; техническата столица на полукълбото, най-великият финансов център, място където един колеж Оксбридж съдържа повече нобелови награди от Франция; която изнася шест пъти повече телевизионни шоута от всяка друга европейска държава и продуцира по-голяма част от най-продаваните световни музикални артисти. Те виждат страна, чиито кралски сватби заковават глобуса; страна с 0.7 процента от световното население, чиито мъже и жени спортисти в последните пет години са завършвали втори на Олимпиада, печелили са Уимбълдън и чиято непретенциозна страна току що завърши четвърта по футбол на Световното първенство под водачеството на мъж, чиято жилетка въплъщава – в очите на нашите приятели – чарът и ексцентричността на Великобритания. Това е суперсилата на меката сила. \r\nЕто защо това е време за всички нас – в този критичен момент в нашето конституционно развитие – да вярваме в себе си, да вярваме в британския народ и какво може да направи той, и в нашата демокрация. Хората около света вярват страстно във Великобритания. Време е да споделим увереността им. \r\n***  Джон Болтън, съветник по националната сигурност на американския президент Доналд Тръмп, сравни срещата на върха с руския президент Владимир Путин с разговорите между американския президент Франклин Рузвелт и съветския лидер Йосиф Сталин по време на Втората световна война, пише британският вестник  The Daily Express . \r\nБолтън заяви, че Франклин Рузвелт се е срещал със Сталин във време, когато „активността“ в Русия е била по-брутална, отколкото е в 21-ви век и хора, които критикуват президента, рискуват да имат кръгозора на „плодови мушици“. \r\n„Франклин Рузвелт се е срещал с Йосиф Сталин във време, когато активността в Русия е много по-лоша, отколкото е днес. Не извинявам днешното поведение, но не изглежда това да е притеснявало Франклин Рузвелт. И либералните Демократи също не са били притеснени по онова време, когато той се е срещал със Сталин. Нека да се опитаме да имаме малко историческа перспектива тук и да не се държим сякаш имаме кръгозора на плодови мушици“, заяви Болтън. \r\nЗапитан дали е редно Тръмп да се среща с Путин, когато имиджът му по отношение на свободата на медиите, е толкова лош, както и покрай обвиненията към руската държава за затворени и убити журналисти, съветникът по национална сигурност отговори: „Мога да ви кажа, когато се срещнах с президента Путин преди няколко седмици, за да се подготвим за срещата в Хелзинки, че той показа ясно, че руската държава не е замесена.“ \r\nПрезидентът Тръмп използва социалната мрежа „Туитър“ преди срещата в Хелзинки, критикувайки медиите и заявявайки че никога няма да бъде задоволен от крайния резултат на разговорите си с лидера на Източната суперсила. \r\n„Заминавам към Хелзинки, Финландия – очаквам срещата ми с президента Путин утре. За съжаление, независимо от това колко добре се справя на срещата, ако ми бъде даден великият град на Москва като възмездие за всичките грехове и злини, извършени от Русия…  След години бих се върнал, за да критикувам че това не е било достатъчно – и че е трябвало да получа Санкт-Петербург в добавка! Много от нашите медии всъщност са основния враг на хората и всичко, което Демократите знаят, е да се противопоставят и да възпрепятстват! Това е причината да има толкова омраза и раздор в нашата страна – но в един момент това ще се излекува!“, написа Тръмп в „Туитър“. \r\n***  Спадът в имиграцията, откакто беше гласуван Брекзит, вече струва на Великобритания повече от 1 милиард паунда на година, според нов анализ на независимия мозъчен тръст „Global Future“, пише британският вестник  The Independent . \r\nТръстът, който насърчава ползите от откритите граници, пресмята че загубите за публичните финанси са еквивалентни на повече от 23 000 медицински сестри или 18 000 доктори. \r\nТой също твърди, че постигането на имиграционната цел на правителството за „десетки хиляди“ също ще коства на Великобритания 12 милиарда паунда на година към 2023 – което представлява 60 процента от парите, които бяха обещани на Националната здравна система (НЗС) от британския премиер Тереза Мей като част от така наречените „дивиденти от Брекзит“. \r\nЦифрите са базирани на прогнозите на „Office of Budget Responsibility“ от ефектите на нетно получени заеми при алтернативните сценарии на висока и ниска миграция. \r\nТези оценки представят търговски излишък от 16.9 милиарда паунда, ако миграцията падне от своя пик от 336 000 души на година в края на юни 2016 до 185 000 към 2021, сравнено с излишък от 5.2 милиарда паунда, ако паднат до 105 000 към 2021 година. \r\n„Global Future“ използват тези оценки, за да разработят това, което те наричат „изчислител за готовност“ на цена от 150 милиона паунда за всяко намаление с 10 000 души в миграцията. \r\nНай-новите миграционни цифри ще бъдат публикувани в понеделник, но миграцията вече е паднала до 224 000 души в края на септември 2017. \r\n„Намаляването на имиграцията удря тежко публичните финанси“, заяви Питър Старкингс, директор на мозъчния тръст. \r\n„Британският народ може и да е реши, че е доволен да плаща малко повече данъци или да приеме по-малки инвестиции в нашата НЗС и други публични услуги, в замяна на намаляване на имиграцията, но това е дебат, който просто не сме имали досега“, поясни той. \r\n„Това, което знаем, е че обществеността смята, че имиграцията е добра за нашата икономика и нашата култура и когато им бъде предложен избор, те рутинно избират икономическа стабилност пред намаляване на имиграцията. \r\n„Докато правителството очертава своите планове за имиграционна политика след Брекзит, трябва да са чаeстни за сделките в сърцето на този дебат. Този анализ показа, че по-ниската имиграция означава по-малки публични инвестиции, по-високи заеми или по-високи данъци – и постигането на правителствената цел за намаляване на миграцията на десетки хиляди на година ще надуе гигантскa мултимилиардна дупка в паунда и в публичните финанси. \r\n„Във време, в което ключови сектори като нашето здравеопазване докладват за недостиг на кадри, правителството трябва да мисли много внимателно за това какво би направилo ограничителна имиграционна система na страната ни“, поясни още Старкингс. \r\n***", "date": "2018.07.16", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/07/16/2545701/naprezhenie-v-yambolsko-zaradi-chumata-po-zhivotnite-obzor.html", "text": "Жива верига спря евтаназията на животни в ямболското село Шарково. Мярката бе предприета, за да се спре разпространението на откритата чума по дребните преживни животни. Към момента огнища на болестта има в Ямболска и Бургаска области. По последни данни през последните дни са евтаназирани около 4000 овце и кози.  \r\nНа извънреден брифинг от Българската агенция по безопасност на храните (БАБХ) заявиха, че се стараят да ограничат заболяването от чума в малък регион, така че да не може да бъде засегната цялата страна. От Агенцията по безопасност на храните обясниха, че ако се сложи жива ваксина на болните от чума животни, икономическите санкции ще траят минимум две години и ще се отнасят за цялата страна. Директорът на БАБХ д-р Дамян Илиев призна, че недостатък на Агенцията е, че не е информирала достатъчно засегнатите стопани. Д-р Илиев обяви, че е готов да си подаде оставката веднага, ако тя му бъде поискана от министър Румен Порожанов. От БАБХ допълниха, че 400 животни в Шарково не са евтаназирани поради живите вериги и протестите на хората и обърнаха внимание, че селището представлява потенциален риск.  \r\nМеждувременно лидерът на БСП Корнелия Нинова отиде в село Шарково, за да се срещне лично с протестиращите животновъди. Тя поясни, че БСП е спряла умъртвяването на животни в Шарково, след като  от партията са пуснали жалби до Окръжната прокуратура в Ямбол, до главния прокурор и до ВАС. Нинова уточни, че е поискала официално заповедта, на база на която се избиват животни. По думите й в нея пише, че решението за изпълнение на комисията е от 4.07.2018, а протоколът за лабораторните резултати е от 9.07.2018 г. „Продължаваме да сме на място с хората от Шарково и да ги защитаваме – ще се сменяме депутатите, докато е необходимо“, каза Нинова и призова премиерът Бойко Борисов да отиде в селото и да се срещне с животновъдите. Нинова разказа за случаи, в които полицаи са влизали в сила по домовете на хората от селото и са ги теглили и влачили. \r\nПред Агенция „Фокус“ главният секретар на МВР Младен Маринов коментира, че от ОДМВР-Ямбол са му докладвали, че не са „теглени и влачени“ хора в село Шарково. \r\nВ телевизионно интервю по-рано през деня земеделският министър Румен Порожанов заяви, че заради откритите огнища на чума може да бъде възбранен износът на всякакви продукти от овцевъдния сектор. Относно обезщетенията, Порожанов уточни, че хората няма да бъдат ощетени по никакъв начин. „Средно за овце и кози оценката е за около 150 лева на животно. Независимо от предложената методология за изчисление на обезщетенията ще предложа едно увеличение, което да бъде одобрено и да достигне до 190 лева“, коментира той. \r\nПо-късно стана ясно, че по разпореждане на министър-председателя Бойко Борисов се създава оперативен щаб, който ще координира ситуацията с борбата срещу разпространението на чумата по дребни преживни животни в страната и изпълнението на конкретните мерки, които се взимат в регионите с огнища. Щабът ще следи подкрепата, която се оказва на стопаните, чиито животни са засегнати. Оперативният щаб ще съдейства на компетентните органи за максимална координация на действията и ще работи до овладяване на ситуацията.  \r\nВ състава на щаба влизат министърът на вътрешните работи Валентин Радев, министърът на земеделието, храните и горите Румен Порожанов, изпълнителният директор на БАБХ Дамян Илиев, председателят на ДАНС Димитър Георгиев, директорите на областните дирекции на МВР в Бургас и Ямбол и представители на ГД „Гранична полиция“. \r\nДеница КИТАНОВА", "date": "2018.07.16", "title": "Напрежение в Ямболско заради чумата по животните (ОБЗОР)"}
{"url": "http://www.focus-news.net/news/2018/07/16/2545702/pregled-na-mezhdunarodnite-novini-do-6-chasa-agentsiya-fokus.html", "text": "Президентът на САЩ Доналд Тръмп в неделя пристигна в столицата на Финландия, Хелзинки, където на 16 юли ще проведе първата си пълноформатна среща на върха с президента на Русия Владимир Путин, предаде кореспондент на  ТАСС  от летището в Хелзинки, където се е приземил самолета на американския държавен глава. \r\nВъв Финландия Тръмп пристигна със съпругата си Мелания. Те идват от Великобритания, където бяха на работна визита. \r\nПри пристигането си в Хелзинки американският президент се е отправил към хотел „Хилтън“, разположен на брега на Финския залив. Както съобщава кореспондентът на ТАСС, кортежът на Доналд Тръмп се състои от десетки автомобили на тайните служби и полицията. \r\nСрещата на върха между Русия и САЩ започва в понеделник в 13:00 часа местно време в президентския дворец, намиращ се в центъра на столицата. След срещата на лидерите на двете страни е планирана съвместна пресконференция. \r\n***  Европейският съюз трябва да прекрати преговорите за членство с Турция и да търси друг вид сътрудничество с нея, заяви канцлерът на Австрия Себастиан Курц в интервю за гръцкия вестник  Kathimerini , публикувано в неделя. \r\n„Преговорите за членство между ЕС и Турция трябва да се прекратят веднага“, заяви той, допълвайки че Турция умерено се е отдалечила от Европа и нейните ценности през последните години. Въпреки това, той заяви че Австрия винаги е била привърженик на „честните“ отношения с Анкара. \r\nКурц приветства договора между Гърция и Македония за промяна на името, отбелязвайки че Австрия подкрепя разширяването на ЕС в Западните Балкани, представено от еврокомисаря по разширяването Йоханес Хан. \r\n„Посрещнахме топло споразумението между двете страни. То показва, че упоритите преговори и дипломацията работят“, заяви Курц. Той добави, че за Австрия Западните Балкани са ключов приоритет от външната и европейската ѝ политика, както и от европредседателството ѝ. \r\nПредоставянето на честни перспективи и ясен път към ЕС за държавите от Западните Балкани ще отговори на политическите, икономическите и отбранителните интереси на Блока, отбеляза австрийският канцлер. \r\nЗапитан дали Австрия ще затвори границите си за съседни държави, за да предотврати повторното движение на мигранти, той заяви че страната му е дала ясен знак в случая с границата с Германия, че няма да приеме мерки, които ще я утежнят. \r\n***  Силни послания бяха отправени от опозиционната ВМРО-ДПМНЕ по време на протестния марш в Кавадарци в неделя. Без нито веднъж да спомене референдума, лидерът на партията Християн Мицковски заяви, че правителството е загубило съвестта си и че прави опит за подмяна на ценностната система с разделение между хората, които искат да са в Европейския съюз и НАТО и тези, които са против. Той добави, че Македония ще стане членка на НАТО и ЕС когато скъса с остатъците на преходните политики, които окупират правителствените кабинети, предава скопският телевизионен канал  „Телма“ . \r\n„Те трябва да се завърнат на сметището на срамната политика, а това е възможно единствено с предсрочни парламентарни избори“, заяви Християн Мицковски. \r\n„В НАТО и ЕС няма място за роднини и членове на правителството, там не се използват военни хеликоптери за обяди и частни забави, там няма да видите освободени престъпници и отстранени премиери, няма да видите как кметове контрабандно прекарват стотици, хиляди пакети цигари, това няма да го видите в НАТО и ЕС. Да не се лъжем, че сме част и от НАТО и от ЕС, защото членството ни там няма да стане с тези хора и ценностите, които те продават настрани“, заяви той. \r\nМицковски припомни на премиера Зоран Заев за интервюто дадено за гръцка телевизия, в което той вместо да нарече държавата с името ѝ, изрича само „това на М“. \r\n„Не се целува писалката, а името на държавата, която те е родила и образовала, страната която ще водиш още малко. Не бъди чирак в приказките, а горд македонец“, обърна се към Заев лидерът на ВМРО-ДПМНЕ. \r\nУчастниците в протеста преминаха през Кавадарци изразявайки своето несъгласие с намерението да се промени името на държавата. \r\nСпоред Християн Мицковски предстои трудна битка между две опции, едната е за спасението на кариерата на Зоран Заев, а другата е за Македония. \r\n***  Президентът на САЩ Доналд Тръмп, в интервю за телевизионния канал „CNBC“, обвини Демократическата партия, че е допуснала хакерската атака, в която обвинява Русия, като добави, че все още се надява да се сприятели с Русия, въпреки че това може и да не се случи поради „лова на вещици“, отприщен от опонентите му, предава  РИА Новости . \r\n„Те се опитаха да атакуват не само уебсайта на Демократическата партия, но и този на Републиканската. Но ние имахме по-добра защита. Те не успяха. Мисля, че Демократическата партия трябва да се срамува от това, че допусна хакерска атака срещу себе си“, заяви Тръмп. \r\n„Мисля, че сприятеляването с Русия е хубаво нещо, но може би няма да ни се отдаде такава възможност. Те (отношенията с Русия) сериозно пострадаха от „лова на вещици“, допълни той в навечерието на срещата с президента на Русия Владимир Путин в Хелзинки. \r\nНа въпрос кой е главният съперник на САЩ, Тръмп отговори: „Ние имаме много съперници. ЕС е наш съперник в това, което правят в търговията, Русия е наш съперник, Китай е наш съперник в икономически смисъл“. \r\n***  Британският премиер Тереза Мей в понеделник направи опит да увери авиокомпаниите, че нейният план за Брекзит няма да разруши техните вериги за доставки и обеща, че индустрията ще процъфти, след като Великобритания излезе от Европейския съюз, предава  Reuters . \r\nБизнесите започват да стават все по-разочаровани заради липсата на яснота за бъдещите търговски отношения, само девет месеца преди деня на Брекзит, насрочен за 29 март 2019 година. \r\n„Еърбъс“, най-големият производител на самолети в Европа, който дава работа на около 15 000 души във Великобритания, предупреди по-рано през този месец, че ако Великобритания напусне ЕС без споразумение – така нареченият „твърд“ Брекзит – това ще доведе до прекратяване на продукцията в неговите фабрики и спирането от работа на самолетите му. \r\nБританският премиер ще представи в детайли как нейното предложение за Брекзит ще защити веригите за доставки на компании като „Бомбардиър“ и „Ролс Ройс“, както и „Еърбъс“. \r\nМей ще обяви и инвестиции на стойност 343 милиона паунда (454 милиона долара) за проекти за изследване и развитие, инвестиции в технологии за електрически самолети и ще препотвърди, че Великобритания търси как да остане част от европейски институции като Европейската агенция за авиационна безопасност. \r\n***  Държавният секретар на САЩ Майк Помпео заяви в навечерието на срещата с руската страна в Хелзинки, че възможността за подобряването на отношенията между Вашингтон и Москва зависи от Русия, предава  ТАСС . \r\n„В понеделник президентът на САЩ и аз ще се срещнем с руските ни колеги в Хелзинки. Подобряването на отношенията с руското правителство ще бъде от полза на всички ни, но топката се намира в тяхното поле“, написа Помпео в социалната мрежа „Туитър“. \r\nТой добави, че „ще продължим да държим Русия отговорна за нейните вредни дейности“. \r\n***  С все по-увеличаващия се натиск за предсрочни избори след лятото, правителството изглежда има намерение да проведе общи избори, заедно с местните и европейските през май догодина, тъй като министър-председателят на Гърция Алексис Ципрас желае повече време, за да намали разликата между управляващата „СИРИЗА“ и основния претендент „Нова демокрация“, пише електронното издание на гръцкия вестник  Kathimerini . \r\nОсвен това, имайки предвид че Панос Каменос, лидерът на по-малката коалиционна партия „Независими гърци“, заплаши да поиска избори когато договора за името с Македония влезе в парламента – между януари и март – правителството вече е заето с проучването на различни сценарии, които ще го задържат на власт поне до месец май. \r\nИмайки предвид това, Ципрас ще се опита да се възползва възможно най-много от първичния излишък на страната, за да осъществи серия от контрамерки, които да свалят малко от тежестта на строгите кризисни мерки, както и ще продължи с данъчните облекчения за средната класа. Очаква се гръцкият премиер да оповести своите контрамерки по време на Солунския международен панаир през септември. \r\nВъпреки това, съветници на премиера твърдят, че „СИРИЗА“ може само да очаква политически дивиденти през следващата година, когато „гражданите виждат парите, които влизат в джобовете им“. \r\nВ допълнение, Ципрас би желал да проведе изборите след като договора за името с Македония бъде ратифицирано, за да се избегне превръщането му в предизборен въпрос, което би имало политическа цена за „СИРИЗА“. \r\n***", "date": "2018.07.16", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/07/16/2545700/bbc-donald-tramp-e-predpazliv-predi-pregovorite-v-helzinki.html", "text": "Президентът на САЩ Доналд Тръмп ще се срещне с руския си колега Владимир Путин в понеделник, слагайки край на шумната си европейска обиколка, в която той разкритикува съюзниците си, предава  BBC . \r\nТръмп заяви, че има „ниски очаквания“ преди разговорите във финската столица Хелзинки, но добави, че „може би нещо добро“ ще може да излезе от тях. \r\nМногоочакваната среща идва, след като 12 руснаци са с повдигнати обвинения за хакерска атака по време на американските избори през 2016 година. \r\nТръмп заяви, че ще повдигне въпроса, но срещата си има формален дневен ред. \r\nЧуват се гласове в САЩ насочени към Доналд Тръмп с призив да отмени срещата си заради обвиненията, оповестени в петък. Какво ще се обсъжда? \r\nСъветникът по национална сигурност Джон Болтън заяви, че и двете страни са се съгласили срещата да няма поставен дневен ред. \r\nНо той допълни, че му е „трудно да повярва“, че Путин не знае за предполагаемата хакерска атака по време на изборите и че темата ще бъде засегната. \r\n„Това е една от целите на срещата, президентът да се срещне очи в очи с президента Путин и да го пита директно“, заяви Болтън пред „ABC News“. \r\nТръмп беше призован и да повдигне въпроса за отравянето на двама души във Великобритания, които са били изложени на невропаралитичния газ „Новичок“. Следователите вярват, че инцидентът е свързан с отравянето на бившия руски шпионин Сергей Скрипал през март. \r\nАмериканският президент поясни какво ще бъде обсъдено на срещата по време на съвместн пресконференция с британския премиер Тереза Мей през миналата седмица. \r\n„Ще си говорим за Сирия. Ще си говорим за други части от Близкия изток. Аз ще говоря за предпазването от разпространението на ядрени оръжия“, заяви Тръмп.  Йонислав Дочев", "date": "2018.07.16", "title": "BBC: Доналд Тръмп е предпазлив преди преговорите в Хелзинки"}
{"url": "http://www.focus-news.net/news/2018/07/16/2545684/rt-vladimir-putin-nyama-da-zarezhe-evropa-zaradi-sasht-probiv-v-helzinki-e-malko-veroyaten.html", "text": "Срещата между президентите на Русия и САЩ, Владимир Путин и Доналд Тръмп е малко вероятно да завършат с пробив, тъй като Москва няма да зареже своите „съюзници и приятели“ заради САЩ, докато Тръмп ще бъде изправен пред критики у дома, заради сближаването си с Русия, пише  Russia Today . \r\nСрещата лице в лице между руския и американския президент ще се проведе в Хелзинки, Финландия в понеделник следобяд. Преди срещата Андрей Кортунов, генерален директор на Руския съвет за международни работи, един от най-големите мозъчни тръстове в страната, сподели с Russia Today своите виждания за предстоящото събитие. \r\nРуският президент е вероятно да устои на „изкушението“ да се договори със САЩ директно, пренебрегвайки интересите на Европейския съюз, вярва Кортунов, особено докато напрежението между Доналд Тръмп и европейските лидери е високо. Европа все още е по-важен партньор за Русия, отколкото САЩ, и те също споделят сходни дипломатически позиции по много международни проблеми. \r\n„Европейският съюз е основният търговски партньор на Русия, основният източник на инвестиции и нови технологии. По редица важни въпроси за Москва – ядреното споразумение с Иран или статута на Ерусалим, например – Европейските позиции са далеч по-близо до руските, отколкото тези на САЩ. Като цяло европейските държави са много по-надеждни и предвидими партньори отколкото САЩ“, заяви Кортунов пред Russia Today. \r\nРусия също така би взела в предвид ефекта, който всякакво възможно „сближаване“ със САЩ би имал върху нейните „съюзници и приятели“, заяви Кортунов изброявайки Иран, Сирия, Северна Корея, Венецуела и Китай като примери за такива държави. \r\n„Реакцията на Пекин е особено важна за Москва, имайки предвид че срещата в Хелзинки се подготвя по време на сериозна криза в отношенията между САЩ и Китай“, смята той. \r\nАмериканският президент също има и „относителна слабост“ в умението си да преговаря свободно, предупреди Кортунов. Тръмп, за разлика от Путин, е изправен пред тежък вътрешен натиск и всякакви сделки, постигнати в Хелзинки, могат потенциално да бъдат подкопани от висшестоящите законодатели в САЩ и бюрокрацията, която постоянно показва твърда антируска позиция. \r\n„Всякакви споразумения, които може да се сключат в Хелзинки, могат да бъдат не само критикувани, но и „променени“ от представители на вашингтонската администрация, сред които няма кой знае колко много поддръжници на сближаването между САЩ и Русия. Намеса от американския Конгрес е вероятна; той неколкократно показа своето желание да ограничи властта на американския президент в работите свързани с Русия“, заяви той. \r\nИмайки предвид всичките „препятствия“, пред които са изправени Путин и Тръмп, е трудно да се очаква „пробив“ по време на предстоящата среща на върха и Русия вероятно ще се придържа към по-скромни цели. Доналд Тръмп, обаче, може да излезе с някои „неочаквани“ и „необичайни“ предложения, докато Путин е вероятно да предприеме „предпазлив“ подход. \r\n„Доколкото някой може да знае, най-важната цел за Русия към този момент е да се прекрати по-нататъшното влошаване на отношенията със САЩ, тези отношения да бъдат стабилизирани, макар и да са на много ниско ниво към момента, и чак тогава да се продължи към тяхното постепенно нормализиране“, заяви Кортунов. Подновяването на „нормалните“ дипломатически отношения – поне прекратяването на взаимни експулсирания на дипломати – вероятно също ще бъде сред приоритетите на Москва. \r\nПри всички случаи, ако двамата лидери успеят да избегнат някакви големи гафове и открити „публични конфликти“, срещата „ще бъде приветствана в Москва и Вашингтон като голям политически успех“, докато „истинските затруднения и противоречия“ може да излязат на повърхността по време на изпълнението на споразуменията, постигнати в Хелзинки, заключи Кортунов.  Йонислав Дочев", "date": "2018.07.16", "title": "RT: Владимир Путин няма да зареже Европа заради САЩ, пробив в Хелзинки е малко вероятен"}
{"url": "http://www.focus-news.net/news/2018/07/16/2545697/the-daily-express-dzhon-boltan-sravni-sreshtata-mezhdu-donald-tramp-i-vladimir-putin-s-razgovorite-mezhdu-franklin-ruzvelt-i-yosif-stalin.html", "text": "Джон Болтън, съветник по националната сигурност на американския президент Доналд Тръмп, сравни срещата на върха с руския президент Владимир Путин с разговорите между американския президент Франклин Рузвелт и съветския лидер Йосиф Сталин по време на Втората световна война, пише британският вестник  The Daily Express . \r\nБолтън заяви, че Франклин Рузвелт се е срещал със Сталин във време, когато „активността“ в Русия е била по-брутална, отколкото е в 21-ви век и хора, които критикуват президента, рискуват да имат кръгозора на „плодови мушици“. \r\n„Франклин Рузвелт се е срещал с Йосиф Сталин във време, когато активността в Русия е много по-лоша, отколкото е днес. Не извинявам днешното поведение, но не изглежда това да е притеснявало Франклин Рузвелт. И либералните Демократи също не са били притеснени по онова време, когато той се е срещал със Сталин. Нека да се опитаме да имаме малко историческа перспектива тук и да не се държим сякаш имаме кръгозора на плодови мушици“, заяви Болтън. \r\nЗапитан дали е редно Тръмп да се среща с Путин, когато имиджът му по отношение на свободата на медиите, е толкова лош, както и покрай обвиненията към руската държава за затворени и убити журналисти, съветникът по национална сигурност отговори: „Мога да ви кажа, когато се срещнах с президента Путин преди няколко седмици, за да се подготвим за срещата в Хелзинки, че той показа ясно, че руската държава не е замесена.“ \r\nПрезидентът Тръмп използва социалната мрежа „Туитър“ преди срещата в Хелзинки, критикувайки медиите и заявявайки че никога няма да бъде задоволен от крайния резултат на разговорите си с лидера на Източната суперсила. \r\n„Заминавам към Хелзинки, Финландия – очаквам срещата ми с президента Путин утре. За съжаление, независимо от това колко добре се справя на срещата, ако ми бъде даден великият град на Москва като възмездие за всичките грехове и злини, извършени от Русия…  След години бих се върнал, за да критикувам че това не е било достатъчно – и че е трябвало да получа Санкт-Петербург в добавка! Много от нашите медии всъщност са основния враг на хората и всичко, което Демократите знаят, е да се противопоставят и да възпрепятстват! Това е причината да има толкова омраза и раздор в нашата страна – но в един момент това ще се излекува!“, написа Тръмп в „Туитър“.  Йонислав Дочев", "date": "2018.07.16", "title": "The Daily Express: Джон Болтън сравни срещата между Доналд Тръмп и Владимир Путин с разговорите между Франклин Рузвелт и Йосиф Сталин"}
{"url": "http://www.focus-news.net/news/2018/07/16/2545705/afp-es-prizova-golemite-sili-da-predotvratyat-targovskiya-konflikt-i-haos.html", "text": "Европейският съюз в понеделник призова САЩ, Китай и Русия да работят заедно, за да избегнат търговския „конфликт и хаос“ и за да предотвратят преминаването му в бурна конфронтация, предава  AFP . \r\n„Общо задължение е на Европа и Китай, но и на Америка и Русия, не да унищожават (глобалния търговски ред), а да го подобряват, не да започват търговски войни, които толкова често в историята се превръщат в горещи конфликти“, заяви председателят на Европейския съвет Доналд Туск в Пекин. \r\n„Все още има време да бъде предотвратен хаосът и конфликтът“, допълни той. \r\nТуск говори след среща с китайския премиер Ли Къцян, като част от ежегодната среща на върха между ЕС и Китай, която се откри против фона на растящата икономическа конфронтация между Китай и САЩ и по-широкия глобален търговски раздор. \r\nСрещата между китайски и европейските представили в Пекин, които включваха и председателя на Европейската комисия Жан-Клод Юнкер, идва докато Тръмп се подготвя да проведе разговори в Хелзинки с руския лидер Владимир Путин. \r\n„Светът се нуждае от реформи, вместо от конфронтации“, заяви Туск. \r\n„Затова призовавам нашите китайски домакини, но и президентите Тръмп и Путин, да започнат съвместно този процес чрез реформа на Световната търговска организация. Днес сме изправени пред дилема, дали да играем твърда игра, като митническата война и конфликтите в места като Украйна и Сирия, или да търсим общи решения базирани върху справедливи правила“, допълни още европейският председател.  Йонислав Дочев", "date": "2018.07.16", "title": "AFP: ЕС призова големите сили да предотвратят търговския „конфликт и хаос“"}
{"url": "http://www.focus-news.net/news/2018/07/16/2545704/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Днес ще бъде слънчево. В следобедните часове над североизточните райони ще има временни увеличения на облачността и на отделни места там ще превали краткотраен дъжд. Ще духа до умерен северозападен вятър. Максималните температури ще са между 28° и 33°, в София 27°-28°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково – Ботевград, като движението се пренасочва по път II-16 Ребърково – Своге – София; \r\n- път I-1 Благоевград – ГКПП „Кулата“; \r\n- път I-5 Русе – Велико Търново; \r\n- път I-9 Варна – Бургас; \r\n- път II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“: \r\nОбласт София:  \r\nДвижението по АМ \"Тракия\" от км 0+000 до км 0+315 посока София се осъществява в една лента поради ремонтни дейности по съоръжение при км 0+000 в изпреварващата лента. Движението се извършва в активната лента и е регулирано с пътни знаци. Срок 16.07.2018 г. \r\nДвижението по АМ \"Тракия\" от км 0+000 до км 0+315 посока Бургас се осъществява в една лента поради ремонтни дейности по съоръжение при км 0+000 в изпреварващата лента. Движението се извършва в активната лента и е регулирано с пътни знаци. Срок 16.07.2018 г. \r\nАМ „Хемус“:  \r\nОбласт София:  \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. \r\nДвижението по от км 36+770 до км 38+150 в посока Варна е ограничено поради аварийно – възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nАМ „Струма“: няма. \r\nАМ „Марица“: \r\nОбласт Стара Загора: \r\nДвижението по АМ Марица при км 6+000 в посока гр. Свиленград се осъществява в една лента поради извършване на ремонт на мантинели в средна разделителна ивица. Временно се затваря изпреварващата лента. Движението се осъществява по активната и аварийната лента, като се регулира от сигналисти. Срок до 16.07.2018 г. \r\nАМ „Черно море“:  \r\nДвижението в участъка Варна – Бургас от км 2+329 до км 3+238 се осъществява при пълно затваряне на платното посока Бургас и двупосочно движение в платното посока Варна поради ремонт на виадукт „Звездица”. Срок до 15.10.2018 г.; \r\nДвижението в участъка Варна – Бургас от км 0+000 до км 8+600 се осъществява с повишено внимание поради ръчно косене на тревни площи. Движението се осъществява съобразно създадената ВОД. Срок 21.07.2018 г. \r\nАМ „Люлин“:  \r\nОбласт София:  \r\nДвижението в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Скоростта на движение се ограничава до 70 км/ч. Срок 16.07.2018 г. \r\nДвижението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София – кв. Суходол – Мало Бучино – Големо Бучино – Перник/. Срок от 10:00 до 18:00 часа до 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник.  \r\nАлтернативни маршрути:  \r\n- за автомобили до 12 тона по път I-1 от пътен възел Драгичево – Владая – София и обратно.  \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 16.07.2018 г. \r\nОбласт Перник:  \r\nДвижението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол. Път III-1801 е забранен за МПС над 12 тона./ Срок от 10:00 до 18:00 часа до 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. Въведени ограничения по основните пътни направления: \r\n Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно;  \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; \r\nОбласт София:  \r\nЗабранено е движението на всички МПС в участъка Жерково – Елешница от км 224+600 до км 229+700 поради намален габарит на пътното платно. Срок до 31.08.2018 г.  \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.07.2018 г.; \r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г. \r\nДвижението по път I-1 Ботевград - София от км 192+000 до км 215+500 се осъществява в една лента поради ремонтни дейности по пътното платно. Движението се извършва поетапно в двете ленти. Срок 20.07.2018 г. \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението н участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), п.в. І-3, п.в. „Ботевград“ на АМ „Хемус“ и обратно. Срок до 30.09.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:  \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 31.07.2018 г. \r\nОбласт Хасково: \r\nДвижението в участъка Хасково – Димитровград от км 283+050 до км 288+505 се осъществява с повишено внимание поради ремонтни дейности на пътната инфраструктура. В участъка е затворено за движение платното в посока Димитровград. Движението се осъществява двупосочно в платното в посока Хасково в по една лента за посока. Срок до 16.07.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506 – път І-5 посока Хасково  път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ – е ограничено за МПС над 3,5 т. Срок до 21.12.2018 г. \r\nДвижение с повишено внимание в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт София:  \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 20.07.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кр. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.18 г. \r\nДвижението в участъка от с. Тополчане  до с. Калояново  от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.07.18 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т.; Обходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас от км 222+849 до км 225+522 километраж по проект /обход Поморие/ или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е  намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът II-73: Движението по път II-73 Вълчаново ханче – Константиново от км 38+000 до км 78+000 се осъществява с повишено внимание поради ръчно косене на банкети. Организацията на движение е сигнализирана с пътни знаци. Срок до 19.07.2018 г.; \r\nПът II-79: Движението по път II-79 в участъка Константиново – Бургас от км 78+000 до км 84+000 се осъществява с повишено внимание поради ръчно косене на банкети. Организацията на движение е сигнализирана с пътни знаци. Срок до 31.07.2018 г.; \r\nПът III-705: Движението по път III-705 Сунгурларе – Вълчин от км 12+300 до км 24+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. \r\nПът III-795: Движението по път III-795 в участъка Крумово градище – Карнобат от км 49+000 до км 53+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-906: Движението по път III-906 Гюльовци – кв. „Черно море“ от км 34+100 до км 61+300 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 20.07.2018 г. \r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.07.2018 г. \r\nПът III-5392: Движението по път III-5392 от км 5+800 до км 17+900 в участъка Камено – Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г.; \r\nПът III-6008: Движението по път III-6008 000 в участъка надлез завод Лукойл – Камено от км 0+000 до км 16+ се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-6009: Движението по път III-6009 в участъка Изворище – Ахелой от км 9+100 до км 28+500 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 20.07.2018 г. \r\nПът III-7306: Движението по път III-7306 Сунгурларе – Пъдарево от км 15+000 до км 19+100 се осъществява в една лента на определени участъци поради цялостно асфалтиране на участъка. Организацията на движение е сигнализирана с пътни знаци. Срок до 31.07.2018 г. \r\nПът III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-9061: Движението по път III-9061 Оризаре – Слънчев бряг от км 0+000 до км 7+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 20.07.2018 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности.  \r\nОбходен маршрут: по път II-53 от Г. Оряховица до пътен възел с път I-4 до с.Шереметя, по път VTR 1014 до с. Арбанаси и обратно. Срок до 20.08.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г. \r\nОбходен маршрут: Чешма – Сливовица – Горско Ново село – Джулюница – Кесарево. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС:  \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост.  \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.07.2018 г.  \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено за всички МПС поради авариен ремонт на мост над р. Тополовец.  \r\nОбходен маршрут: от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 31.07.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя.  \r\nОбходен маршрут: По уличната мрежа на гр. Козлодуй \r\nОграничението е сигнализирано с пътни знаци, съгласно проекта за временна организация. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът II-11: Движението по път II-11 в участъка с. Остров – с. Горни Вадин от км 124+158 до км 154+100 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.07.2018 г. \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът III-1301: Движението по път III-1301 Криводол – Галатин от км 1+000 до км 3+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 30.07.2018 г. \r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. \r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693.  \r\n- Движението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево.  \r\n- Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности.  \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.07.2018 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.08.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 31.07.2028 г. \r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nОПУ-Кюстендил: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 31.07.2018 г. \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.08.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 2+100 до км 2+200 се осъществява с повишено внимание поради строително-ремонтни дейности. Срок до 03.08.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.07.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nПът II-35: Движението по път II-35 Плевен – Кърнаре в град Троян от км 70+911 до км 73+201 се осъществява с повишено внимание поради довършителни ремонтни работи по банкетите. Водачите да се движат с повишено внимание и съобразена скорост. Срок до 31.08.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-112: Движението по път III-112 Дъбова махала – Брусарци от км 10+500 до км 16+227 е ограничено за всички МПС поради извършване на строително –монтажни работи. \r\nОбходен маршрут: за движение от Брусарци до Дъбова махала е по III-112 Славотин – Смирненски – Крива бара до Кръстовище с РП III-114 Дондуково – Динково – Тополовец и обратно. Срок до 02.08.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.07.2018 г.  \r\nПът II-81: Движението по път ІІ-81 Бързия – Благово от км 51+840 до км 89+832 се осъществява двупосочно в една лента поради косене на трева, кастрене на храсти и дървета, почистване на банкети и окопи. Движението е сигнализирано с пътни знаци. Срок до 20.07.2018 г. \r\nПът II-81: Движението по път ІІ-81 Благово – Монтана от км 90+900 до км 97+761 се осъществява двупосочно в една лента поради косене на трева, кастрене на храст и дървета, почистване на банкети и окопи. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 19.07.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. \r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nПът ІІІ-3501: Движението по път ІІІ-3501 Пордим – Каменец в участъка между Пордим и Каменец от км 16+132 до км 32+650 се осъществява с повишено внимание, поради студено асфалтиране на частични участъци от пътната настилка. Срок до 16.07.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 16.07.2018 г. \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 03.08.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-23: Движение по път II-23 Завет – Исперих – Дулово в участъка между с. Малък Поровец и граница с Област Силистра от км 74+792 до км 94+200 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 16.07.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.07.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.07.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.07.2018 г. \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.07.2018 г.; \r\nПът ІІІ-866: Движението по път ІІІ-866 Девин – Михалково в отсечката от км 50+850 до км 52+550 ще се ограничава по време на заснемане на кадри за филмова продукция и контролирано ще се пропуска в двете посоки през 15 минути в часовия интервал от 07,00 ч. до 19,00 ч. на определени периоди. МПС да се движат с повишено внимание съобразно създадената организация на движение, указанията на органите на „Пътна полиция“ и регулировчиците на място. Ограниченията ще важат на 16.07.2018 г. и 16.07.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.07.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 31.03.2019 г.  \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка от пътен възел с АМ „Тракия“ до Казичене от км 34+500 до км 35+500 в платното посока АМ „Хемус“ е ограничено поради ремонтни дейности по асфалтовата настилка. Движението се осъществява двупосочно в платното посока АМ „Тракия“. Срок 03.08.2018 г.; \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 16.07.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00ч до 20:00 ч.  \r\nОбходен маршрут: през гр. Нова Загора. Срок до 29.08.2018 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.07.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности:  \r\nПът III – 806: Движението по път III-806 между Хасково и пътен възел Хасково от км 0 +000 до км 0+877 се осъществява с повишено внимание поради частични ремонтни дейности на асфалтовата настилка. В участъкът е затворено за движение платното в посока Димитровград. Движението се осъществява двупосочно в платното в посока Хасково, като е обособена по една лента за посока. Срок до 16.07.2018 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-536: Движението по път III-536 в участъка Ямбол – Роза от км 5+600 до км 6+800 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 20.07.2018 г.; \r\nПът III-5503: Движението по път III-5503 в участъка Златари - Болярско от км 9+700 до км 35+900 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 20.07.2018 г. \r\nПът III-5305: Движението по път III-5305 в участъка Обходен път Изток на гр. Ямбол от км 1+760 до км 4+280 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 20.07.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.07.16", "title": "Актуална пътна обстановка"}
{"url": "http://www.focus-news.net/news/2018/07/16/2545694/boris-dzhonsan-ostanalata-chast-ot-sveta-vyarva-vav-velikobritaniya-vreme-e-da-go-napravim-i-nie.html", "text": "Бившият кмет на Лондон и външен министър на Великобритания Борис Джонсън пише в коментар за британския вестник   The Telegraph   за подадената си оставка, Брекзит и ролята на Великобритания в света. Агенция „Фокус“ представя материала без редакторска намеса. \r\nБеше преди почти две години, когато влязох в Дубрар във Форийн офис (британското външно министерство, б.р.). Беше моят първи ден като външен министър и аз стоях в обширния мраморен атриум украсен с бюстовете на изследователи и обявих една визия. \r\nНе беше политика. Не беше повече от слоган. Това беше начинът, по който трябва да мислим за себе си в зората на референдума. Беше време, казах на тъплата – някои от тях висящи над галериите като сцена от „Изкуплението на Шоушенк“ – за Глобална Великобритания. И под Глобална Великобритания имах предвид държава, която е по-отворена, която гледа повече навън и е по-ангажирана със света, отколкото когато и да е преди. \r\nТова значеше да вземем референдума и да го използваме като възможност да преоткрием малко от динамизма на тези брадати викторианци; не да строим нова империя, Господ да опази, а да използваме всяка капка от силите на Великобритания, мека и твърдa, за да се върнем в света по начин, който най—вероятно сме забравили през последните 45 години; да намерим приятели, да отворим своите пазари, да насърчим нашата култура и нашите ценности. \r\nТова не значи, че щяхме да обърнем гръб на нашите приятели и партньори отвъд канала; разбира се, че не. С правилното споразумение за свободна търговия ние ще можем да правим повече бизнес с ЕС отколкото когато и да било. Глобална Великобритания означава да направим нещо допълнително. Означава да разпалим отново старите приятелства в Общността на нациите, 52 от най-бързо растящите икономики в света. \r\nГлобална Великобритания се отнасяше до засилване на връзките със САЩ, които и в момента са нашият най-голям пазар за износни стоки. Ако наистина ще станем глобални, трябва да търгуваме повече със страните от Персийския залив, с Асоциацията на югоизточниte азиатски държави, с Китай. Във време, в което свободната търговия е под заплаха, ние трябва да сме шампиони и катализатори за отворени пазари и да се борим непрестанно за споразумения за свободна търговия. \r\nТова беше велик момент за външното министерство, казах аз, шанс за Юнионисткия флаг отново да обиколи света. И две години по-късно, аз си подадох оставката, ще устоя – засега – на изкушението да критикувам Брекзит; но съм извънредно горд от проекта за Глобална Великобритания и това, което този корпус от дипломати постигна. \r\nВсе още чета странния пасквил от някой, който казва че той или тя не „разбира“ Глобална Великобритания. Някои изглежда мислят, че концепцията е тщеславна; че ние не сме способни да действаме по глобален начин. Чувате как хора използват фрази като „второстепенна сила“. Някои твърдят, че е претенциозно да мислиш глобално и че трябва да орежем своите разходи за помощи. Има хора – Джереми Корбин, например – които искаха да сложат края на Британските въоръжени сили и унищожаването на нашия ядрен арсенал и по този начин прекратяването на нашето членство в Съвета за сигурност на ООН. Те всички грешат и вече видях, че отстояването на Глобална Великобритания е във финансовите интереси на всяко семейство в тази държава. \r\nБританските посолства са жизненоважните плацдарми за насърчаването на британските търговия, култура и интереси. Ако отидете в тях ще видите притегателната сила на Великобритания – тълпи бръмчащи заедно с местни министри и всички важни клечки. И пунктирани в партията са представителите на по-широкото семейство на Глобална Великобритания. Това са британските мултинационални бизнеси, поглъщайки хапките, които те финансират чрез своите данъци; тук има някой от Британския съвет, тук има технологичен старт-ъп гений, тук има банкер, консултант, поет, океанограф. \r\nЧрез помощта на тези мисии на външното министерство Великобритания е най-големият износител на услуги в света и най-големият отвъдморски инвеститор в Европа. Свързано с посолството в по-голям или по-малък аспект е по-широката британска общност на избирателите – около шест милиона души около света, може би най-голямата диаспора на глава от населението от която и да е държава от Организацията за икономическо сътрудничество и развитие (ОИСР). \r\nИ не ми казвайте, че Великобритания губи дипломатическо влияние. Обратното е вярно. Само за последните няколко седмици видяхме как Великобритания помогна да организира най-голямото експулсиране на руски шпиони някога, след като 28 държави показаха своето отвращение от използването на Новичок в Солсбъри. Всички 153 руски шпиони бяха изпратени да си стягат багажите. На дипломатически език, външното министерство изстреля топката извън игрището. \r\nПреди две седмици Съвета за човешки права на ООН даде най-големия си вот на подкрепа за британската кампания за 12-годишно качествено образование за всяко момиче, с повече от 150 гласа. Британското външно министерство изчерпателно обори своите опонени в Организацията за забрана на химически оръжия (ОЗХО) в Хага, удължавайки мандата на организацията, за да им позволи да идентифицират тези, които са използвали химически оръжия. Проведохме много успешна среща на върха на Общността на нациите; Зимбабве се върна на пътя към възстановена институция. Ангола обяви, че иска да се присъедини. Отваряме нови посолства в Карибския басейн и в Тихия океан, общо девет, с още 15 предстоящи в Африка. Сред целия свят, знамето ни се вдига, а не слиза. \r\nНо ако искате да намерите хората, които наистина вярват в Глобална Великобритания, не говорете само с външното министерство. Говорете с нашите приятели около света. В Близкия изток, в Африка, в Далечния изток, срещам се с правителства, които не искат повече от това да си сътрудничат с нашите разузнавателни служби – признати за най-добрите в света. Виждал съм със собствените си очи как даваме военна помощ от Украйна до Нигерия. Светът желае повече британски инвестиции и повече британски стоки. Износът в последно време е около 30 процента от БВП и Лиъм Фокс и неговият екип наистина помагат да се продават бумеранги в Австралия. \r\nНад всичко, елитите на света плащат на тази страна най-високия комплимент от всички, в това че искат да идват тук, да пазаруват тук, да изпращат децата си в университетите на тази държава. Разбирам, че те са изумени от безсмислиците на медиите и липсата на самоувереност в настоящия дебат с ЕС и за това дали можем да правим нещата си сами. Те виждат първостепенна военна сила, една от малкото способни да проектират сила на 8 000 мили. Те виждат най-иновативната икономика в Европа; техническата столица на полукълбото, най-великият финансов център, място където един колеж Оксбридж съдържа повече нобелови награди от Франция; която изнася шест пъти повече телевизионни шоута от всяка друга европейска държава и продуцира по-голяма част от най-продаваните световни музикални артисти. Те виждат страна, чиито кралски сватби заковават глобуса; страна с 0.7 процента от световното население, чиито мъже и жени спортисти в последните пет години са завършвали втори на Олимпиада, печелили са Уимбълдън и чиято непретенциозна страна току що завърши четвърта по футбол на Световното първенство под водачеството на мъж, чиято жилетка въплъщава – в очите на нашите приятели – чарът и ексцентричността на Великобритания. Това е суперсилата на меката сила. \r\nЕто защо това е време за всички нас – в този критичен момент в нашето конституционно развитие – да вярваме в себе си, да вярваме в британския народ и какво може да направи той, и в нашата демокрация. Хората около света вярват страстно във Великобритания. Време е да споделим увереността им.  Йонислав Дочев", "date": "2018.07.16", "title": "Борис Джонсън: Останалата част от света вярва във Великобритания, време е да го направим и ние"}
{"url": "http://www.focus-news.net/news/2018/07/16/2545688/tass-mayk-pompeo-zayavi-che-podobryavaneto-na-otnosheniyata-mezhdu-vashington-i-moskva-zavisi-ot-rusiya.html", "text": "Държавният секретар на САЩ Майк Помпео заяви в навечерието на срещата с руската страна в Хелзинки, че възможността за подобряването на отношенията между Вашингтон и Москва зависи от Русия, предава  ТАСС . \r\n„В понеделник президентът на САЩ и аз ще се срещнем с руските ни колеги в Хелзинки. Подобряването на отношенията с руското правителство ще бъде от полза на всички ни, но топката се намира в тяхното поле“, написа Помпео в социалната мрежа „Туитър“. \r\nТой добави, че „ще продължим да държим Русия отговорна за нейните вредни дейности“.  Йонислав Дочев", "date": "2018.07.16", "title": "ТАСС: Майк Помпео заяви, че подобряването на отношенията между Вашингтон и Москва зависи от Русия"}
{"url": "http://www.focus-news.net/news/2018/07/16/2545706/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-gkpp-dunav-most-i-gkpp-dunav-most-2.html", "text": "Интензивен е трафикът за товарни автомобили на изход на ГКПП „Капитан Андреево“, ГКПП „Дунав мост“ и ГКПП „Дунав мост 2“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-сръбската граница на ГКПП „Калотина“ трафикът е интензивен на вход за леки автомобили. Пунктове с ненатоварен трафик са: ГКПП „Брегово“, ГКПП „Олтоманци“, ГКПП „Белоградчик“, ГКПП „Чипровци“. \r\nНа българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.07.16", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, ГКПП „Дунав мост“ и ГКПП „Дунав мост 2“"}
{"url": "http://www.focus-news.net/news/2018/07/16/2545707/predstoyashti-sabitiya-v-stranata-za-16-yuli-agentsiya-fokus.html", "text": "*** \r\nОт 10.30 часа в аулата на Великотърновския университет „Св. св. Кирил и Методий“ вицепрезидентът Илияна Йотова ще открие 41-вото издание на Международния летен семинар по български език и култура. \r\n*** \r\nОт 10.00 часа в Министерството на труда и социалната политика омбудсманът Мая Манолова ще участва в заседанието на работната група, която изготвя проекта на Закон за хората с увреждания. \r\n*** \r\nОт 9.30 часа 4 състав на Специализирания наказателен съд ще гледа делото срещу Латин М. Владислав А. и др., обвинени в организиране и ръководене на организирана престъпна група.  \r\n*** \r\nОт 10.00 часа 13 състав на Специализирания наказателен съд ще гледа делото срещу Младен М., Мария Т., Полина Т. и др., обвинени в организиране и ръководене на организирана престъпна група.  \r\n*** \r\nОт 10.00 часа 9 състав на Специализирания наказателен съд ще гледа делото срещу  Илиян О., Емил М., Даниел Г. и др., обвинени в организиране и ръководене на организирана престъпна група.  \r\n*** \r\nОт 10.00 часа 7 състав на Специализирания наказателен съд ще гледа делото срещу  Цвятко Б., молба за изменение на мярка за неотклонение.  \r\n*** \r\nОт 10.00 часа в „Червената къщa“ екип от артисти, психотерапевти, социални работници, педагози и студенти ще разкаже за работата си с деца и младежи на улицата и техните семейства в района на Женския пазар. \r\n*** \r\nОт 11.00 часа 7 състав на Специализирания наказателен съд ще гледа делото срещу  Лазгин Х., Ивайло Д. и Али Х., обвинени в организиране и ръководене на организирана престъпна група.  \r\n*** \r\nОт 12.00 часа кметът на София Йорданка Фандъкова ще посети археологическите проучвания на територията на раннонеолитното селище \"Слатина\". \r\n*** \r\nОт 13.00 часа 8 състав на Специализирания наказателен съд ще гледа делото срещу Георги И., Димитър П. и др., обвинени в организиране и ръководене на организирана престъпна група.  \r\n*** \r\nОт 13.00 часа 9 състав на Специализирания наказателен съд ще гледа делото срещу Владислав Н., обвинен в организиране и ръководене на организирана престъпна група.  \r\n*** \r\nОт 14.00 часа 19 състав на Специализирания наказателен съд ще гледа делото срещу Цветелин Цв., Владислав Н. и Светлин С., обвинени в организиране и ръководене на организирана престъпна група.  \r\n*** \r\nОт 14.30 часа в зала А на Българска търговско промишлена палата на ул. „Искър“ № 9 ще се проведе информационно събитие, част от поредицата разяснителни срещи по наскоро обявената за България Програма \"Бизнес развитие, иновации и малки и средни предприятия\", част от норвежкия финансов механизъм. \r\n*** \r\nОт 15.00 часа 4 състав на Специализирания наказателен съд ще гледа делото срещу Николай З. и Христо Г., обвинени в организиране и ръководене на организирана престъпна група.  \r\n*** \r\nОт 19.00 часа в градинката пред НДК, в близост до бул. \"Патриарх Евтимий\" и ул. \"Проф. Фритьоф Нансен\" ще бъде официално открита изложба с провокативни и въздействащи художествени творби, посветени на последствията от тютюнопушенето, на студенти от Националната художествена академия. \r\n*** \r\nОт 19.00 часа ще се проведе  деветото издание на Фестивала за класическа камерна музика Arbanassi Summer Music. \r\n*** \r\nОт 10.00 часа в автогара Юг в Бургас ще се проведе Информационна кампания на Европейския потребителски център. \r\n*** \r\nОт 14.00 часа в централата на ПП ГЕРБ на ул. „Конт Андрованти“ 5 народният представител Димитър Бойчев ще има приемен ден.  \r\n*** \r\nОт 18.00 в хотел „Приморец“ в Бургас ще се проведе творческа среща „Философия на успеха. Как да не изтеглим късата клечка“ с акад. Мирзакарим Норбеков. \r\n*** \r\nОт 11.00 часа в Областна управа ще се проведе среща на Областния съвет по туризъм. Очаква се на него да присъства и вицепремиерът Валери Симеонов. В 12.00 или 12.30 часа трябва да се проведе пресконференция с информация от срещата. \r\n*** \r\nОт 12.00 часа в Концертното студио на Радио Варна ще се състои първата пресконференция на Международния балетен конкурс Варна 2018 - фондация \"Международен балетен конкурс Варна\". \r\n***  \r\nОт 10.30 часа в Аулата на ВТУ „Св. св. Кирил и Методий“ ще се проведе откриване на 41 Международен летен семинар по български език и култура. Официален гост ще бъде вицепрезидентът Илияна Йотова.  \r\n***  \r\nОт 19.30 часа в църквата „Св. архангели Михаил и Гавраил“ ще се състои концерт от Международния фестивал за класическа камерна музика Arbanassi Summer Music 2018.  \r\n***  \r\nОт 19.00 часа в НЧ „Надежда-1869“ Драматичен театър „Рачо Стоянов“ – Габрово ще представи театралната постановка „Зех тъ, Радке, зех тъ“.  \r\n*** \r\nОт 10.00 часа в сградата на Общината на ул. “България“ №18 народният представител от ГЕРБ – Монтана Ирена Димова организира изнесена приемна за жителите на община Вълчедръм. \r\n*** \r\nОт 8.00 часа в Народно читалище „Йордан Йовков – 1870 г.“ ще се проведе Летен детски център за игри и забавления. \r\n*** \r\nОт 9.00 часа в Младежки център – Добрич ще се състои Еко лято 2018 – спортни и занимателни игри, прожекции на филми, посещение на басейн. \r\n*** \r\nОт 10.30 часа в Художествената галерия ще се състои Лятна работилница за въображение. \r\n*** \r\nОт 19.00 часа в Концертна зала „Добрич“ ще се проведе спектакълът „Опасен чар – с песните на Тодор Колев“. \r\n*** \r\nВ Регионален исторически музей - Добрич ще се състои образователна програма „Лято в музея, 2018“. \r\n*** \r\nОт 9.00 часа в офиса на ГЕРБ бул. „Митрополит Методий Кусев” № 5 ще се състои съвместна приемна на народните представители Борис Кърчев и Радостин Танев. \r\n*** \r\nОт 13.00 часа в офиса на ПП ГЕРБ – улица „Екзарх Йосиф” № 15 А народните представители от ГЕРБ Десислава Тодорова, Даниела Малешкова и Димитър Гечев ще проведат приемна. \r\n*** \r\nОт 9.00 часа в пловдивския район „Северен“ ще се проведе кампания за разделно събиране на отработени масла. \r\n*** \r\nВ 09.00 часа в зала 2 на Окръжния съд ще се проведе заседание по делото срещу Никола К., обвинен в умишлено убийство, извършено по особено мъчителен начин.  \r\n*** \r\nОт 10.00 часа в залата на ДКЦ1, площад „Понеделник пазар“, ще се проведе публична дискусия за проблемите на пациентите с ревматични заболявания. \r\n*** \r\nОт 18.00 часа в РИМ - Пловдив ще бъде представена юбилейна изложба по повод 40 години от основаването на клуб за българска шевица и плетиво „Българка“. Изложбата, която е под мотото „Докосване до древна хубост“ ще може да бъде посетена от жителите и гостите на Пловдив до 29 юли. \r\n*** \r\nОт 18.30 часа на ул. „Княз Александър I“ №36 ще се състои официалното откриване на първия билетен център за събития на EPAY-GO в Пловдив. \r\n*** \r\nОбщинските съветници от  ГЕРБ-Пловдив ще проведат приемни с граждани по следния график: Даниела Дженева от 17.00 до 18.00 часа и Атанас Узунов от 17.30 до 19.00 часа в офиса на  ГЕРБ в район „Южен”, ул. „Академик Петър Динеков“ № 1А; Александър Радев, от 17.30  до 19.00 часа в офиса на  ГЕРБ в район „Централен” на ул. „Прага” № 2; Спартак Николов и Вихър Захов от 17.00 до 18.30 часа в офиса на  ГЕРБ в район „Източен” на ул. „Коста Паница“ №5; Вера Тоскова и Ели Гатева от 16.00 до 18.00 часа в офиса на  ГЕРБ в район „Тракия” в ж. к. „Тракия“ бл.91. \r\n*** \r\nНародните представители от ГЕРБ-Пловдив ще проведат приемни с граждани от избирателния си район по следния график: Менда Стоянова от 16.00 в централния офис на  ГЕРБ – Пловдив, на бул. „Марица” 91; Димитър Лазаров от 16.30 часа в партийния офис на  ГЕРБ на улица „Прага” 2;  инж. Атанас Ташков от 16.00 часа в партийния офис на ул. „Стефан Стамболов\" № 21; Спас Гърневски от 16.00 в офиса на  ГЕРБ на ул. „Коста Паница\" № 5. \r\n*** \r\nОт 10.00 часа в хотел „RIU Pravets Resort” ще се проведе Осмия редовен конгрес на Съюза на транспортните синдикати в България (СТСБ). \r\n***  \r\nОт 10.00 часа в Детския отдел на Градска библиотека ще се състои „Час по българска история” – четене на откъси от книгата „Моята древна и млада родина” (115 години от избухването на Илинденско – Преображенското въстание).   \r\n*** \r\nОт 10.30 часа в офиса на ГЕРБ в Сливен народният представител от ГЕРБ и заместник-председател на Комисията по образованието и науката в Народното събрание Галя Захариева ще се срещне с граждани в Сливен. \r\n*** \r\nОт 14.00 часа Общински съвет – Смолян ще проведе редовното си заседание. \r\n*** \r\nОт 9.00 часа в офиса на ГЕРБ на бул. „Митрополит Методий Кусев” № 5 Емил Христов ще проведе приемна за граждани.  \r\n*** \r\nОт 15.30 часа в залата на Общинския съвет ще се проведе среща, във връзка с проекта на Закон за изменение и допълнение на Закона за туризма, внесен от Министър Николина Ангелкова. На срещата са поканени вицепремиерът Валери Симеонов и кметът на Община Несебър –  Николай Димитров. \r\n*** \r\nОт 17.30 часа в Регионална библиотека „Ст. Чилингиров“ ще бъде представена книгата „Гунди – какъвто не го познавате“.", "date": "2018.07.16", "title": "Предстоящи събития в страната за 16 юли (Агенция „Фокус“)"}
{"url": "http://www.focus-news.net/news/2018/07/16/2545708/predstoyashti-mezhdunarodni-sabitiya-za-16-yuli-agentsiya-fokus.html", "text": "Ще се проведе среща във финландската столица между президентите на Русия и на САЩ Владимир Путин и Доналд Тръмп. \r\n***  Ще се проведе следващ кръг преговори между Лондон и Брюксел за излизането на Великобритания от ЕС. Това ще е първото заседание на новия британски министър по въпросите свързани с Брекзит Доминик Рааб. \r\n***  Вътрешният министър и вицепремиер на Италия Матео Салвини е на посещение в Русия. \r\n***  МВФ ще публикува доклад за икономическата ситуация по света. \r\n***  Ще се проведе среща на високо равнище ЕС-Китай, председателствана от председателя на Европейския съвет Доналд Туск и китайския министър-председател Ли Къцян. \r\n***", "date": "2018.07.16", "title": "Предстоящи международни събития за 16 юли (Агенция \"Фокус\")"}
{"url": "http://www.focus-news.net/news/2018/07/16/2545709/nimh-dnes-shte-bade-predimno-slanchevo-v-sledobednite-chasove-nad-severoiztochnite-rayoni-sa-vazmozhni-kratkotrayni-valezhi.html", "text": "Днес ще бъде предимно слънчево. В следобедните часове над североизточните райони ще има временни увеличения на облачността и на отделни места там ще превали краткотраен дъжд. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) при Българската академия на науките (БАН) . Ще духа до умерен северозападен вятър. Максималните температури ще са между 28° и 33°, в София 27° - 28°. Атмосферното налягане е близко до средното за месеца. През деня ще се задържи почти без промяна.  \r\nНад Черноморието ще бъде предимно слънчево. След обяд над северното крайбрежие ще има временни увеличения на облачността, но само на отделни места там ще превали краткотрайно. Ще духа до умерен северозападен вятър. Максимални температури на въздуха 28-32°. Температурата на морската вода е 26-27°. Вълнението на морето ще бъде 1 - 2 бала. \r\nНад планините също ще бъде предимно слънчево. След обяд ще има купести облаци, но само на отделни места ще превали. Ще духа умерен до силен северозападен вятър. Максималната температура на височина 1200 метра ще е около 22°, на 2000 метра – около 14°.", "date": "2018.07.16", "title": "НИМХ: Днес ще бъде предимно слънчево, в следобедните часове над североизточните райони са възможни краткотрайни валежи"}
{"url": "http://www.focus-news.net/news/2018/07/16/2545690/sputnik-ot-beliya-dom-obyaviha-chasa-za-nasrochenata-preskonferentsiya-sled-sreshtata-mezhdu-vladimir-putin-i-donald-tramp.html", "text": "Президентът на САЩ Доналд Тръмп и неговият руски колега Владимир Путин ще започнат своята среща лице в лице по време на срещата на върха в понеделник в Хелзинки около 13:20 часа и ще продължат разговорите си за час и половина, според график на събитията, публикуван от Белия дом, предава  Sputnik . \r\nСрещата лице в лице ще приключи в 14:50 часа и лидерите ще продължат с работен обяд. Съвместната им пресконференция ще започне с 16:50 часа.  Йонислав Дочев", "date": "2018.07.16", "title": "Sputnik: От Белия дом обявиха часа за насрочената пресконференция след срещата между Владимир Путин и Доналд Тръмп"}
{"url": "http://www.focus-news.net/news/2018/07/16/2545710/vitseprezidentat-iliyana-yotova-shte-otkrie-41-viya-mezhdunaroden-leten-seminar-po-balgarski-ezik-i-kultura-vav-veliko-tarnovo.html", "text": "От 10.30 часа в аулата на Великотърновския университет „Св. св. Кирил и Методий“ вицепрезидентът Илияна Йотова ще открие 41-вото издание на Международния летен семинар по български език и култура. Това съобщиха от  прессекретариата на държавния глава . Участниците във форума са от 33 държави на 3 континента - Европа, Азия и Северна Америка.", "date": "2018.07.16", "title": "Вицепрезидентът Илияна Йотова ще открие 41-вия Международен летен семинар по български език и култура във Велико Търново"}
{"url": "http://www.focus-news.net/news/2018/07/16/2545695/tass-zhitelite-na-helzinki-schitat-che-sreshtata-na-varha-mezhdu-rusiya-i-sasht-e-premestila-grada-v-tsentara-na-svetovnoto-vnimanie.html", "text": "Кратка бяла нощ отделя Хелзинки от събитие, което в понеделник ще направи столицата на Финландия главния център на световната политика, пише  ТАСС . \r\nВ президентския дворец на града до Финския залив в този ден ще се проведе първата пълноформатна среща между лидерите на Русия и САЩ, Владимир Путин и Доналд Тръмп. \r\nДоколкото успяха да се убедят кореспондентите на ТАСС, жителите на Хелзинки са в по-голямата си част поласкани от факта, че изборът за място на толкова важна среща е паднал върху техния град. \r\nНо сред атомсферата на традиционното финско спокойствие присъства и елемент на тревожност: мерките за безопасност преди пристигането на гостите, са повишени до най-високо ниво, за което напомнят закритите улици, военният кораб в пристанището на града и полицейски служите, които са дежурни на всяка пресечка в централната част на града.  Йонислав Дочев", "date": "2018.07.16", "title": "ТАСС: Жителите на Хелзинки считат, че срещата на върха между Русия и САЩ е преместила града в центъра на световното внимание"}
{"url": "http://www.focus-news.net/news/2018/07/16/2545712/ban-shte-proveryava-finansovoto-sastoyanie-na-nimh.html", "text": "Българската академия на науките (БАН) ще проверява финансовото състояние на Националния институт по метеорология и хидрология (НИМХ. Това става ясно от информация, публикувана на сайта на (НИМХ) във връзка с проведено на 02.07.2018 г. заседание на Общото събрание на БАН, имащо пряко отношение към НИМХ. Агенция „Фокус“  публикува текста без редакторска намеса: На 02.07.2018 г. се проведе заседание на Общото събрание на БАН, имащо пряко отношение към НИМХ: \r\n1. Предложението на НИМХ средствата за възнаграждения от бюджетната субсидия на БАН за 2019 г., които се разпределят въз основа на получените резултати от научно-изследователската и научно-приложната дейност да са в съотношение: публикации и цитати 50%, привлечени средства 15% и дейности, обслужващи държавата и обществото 35%, не е прието. Това не е отразено в протокола от заседанието, публикуван на сайта на БАН. За 2019 г. отново остава разпределението: публикации и цитати 80%, привлечени средства 15% и дейности обслужващи държавата и обществото 5%. \r\n2. Проф. Хр. Брънзов е представил подробна информация във връзка със ситуацията в НИМХ и отправените официално към Института въпроси, след което е проведена продължителна дискусия. По време на дискусията зам.-председателят на БАН чл.-кор. К. Хаджииванов е отправил открито заплаха към проф. Брънзов, че през есента предстои смяна на ръководството на НИМХ, която може и да не бъде смяна и всъщност, контролът върху НИМХ може да мине към други ръце, тъй като УС на БАН избира директорите на институтите. Едва ли подобно изказване се нуждае от допълнителен коментар, освен че е твърде обезпокоително. При създадената ситуация, считаме че такава вътрешна проверка не се вписва в принципите на независимост и обективност и проверяващите от БАН-Администрация няма да са непредубедени и безпристрастни. Такава проверка трябва да се извърши от външни за БАН контролни органи, а за да има смисъл за решаване на проблема с НИМХ трябва да обхване всички структурни звена на БАН, включително БАН-Администрация. Само така ще се получи ясна картина за разпределянето и разходването на публичните средства в БАН. \r\nНе е планирано провеждане на друго заседание на ОС на БАН до есента, въпреки че финансовите проблеми на НИМХ за 2018 г. не са решени. : \r\n• Поисканата оставка на чл.-кор. Хаджииванов нито е разглеждана, нито е обсъждана. \r\n• Ръководството на БАН не е предложило за гласуване в ОС на БАН на проект за решение за осигуряване на необходимите на НИМХ финансови средства до края на 2018 г., въпреки обещанията да търси съвместно решение с Министъра на образованието и науката г-н Вълчев. \r\n• Обещаните пред Министър Вълчев 120 000 лв. от страна на БАН все още не са предоставени на НИМХ. \r\n• Предложението на НИМХ за осигуряване на необходимите средства за 2018 г. от партида „Развитие“ на БАН е отклонено, независимо, че при разпределението на бюджета за 2018 г. на БАН-Администрация са предоставени 500 000 лв. от тази партида. \r\nПредвид всички, неспазени до момента обещания от ръководните органи на БАН, настояваме те да поемат отговорността за кризата в Националната хидрометеорологична служба на Р България и последствията от нея.", "date": "2018.07.16", "title": "БАН ще проверява финансовото състояние на НИМХ"}
{"url": "http://www.focus-news.net/news/2018/07/16/2545715/denyat-16-yuli-v-balgarskata-istoriya.html", "text": "През 1877 г. след Освобождението на Свищов от турско робство, в града е създадено временно гражданско управление. За губернатор е назначен Найден Геров (руски поданик), а за вицегубернатор – Марко Балабанов. Същия ден Никопол е превзет от руските войски и освободен. От 1822 г. Българската православна църква почита паметта на Св. Йоан Търновски - мъченик за християнството. На 16 юли 1978 г. на среща на генералните секретари на комунистическите партии в Ялта Тодор Живков запознава Леонид Брежнев с проблема за нарасналия български външен дълг и с огромния дисбаланс в търговията на България със СССР. Живков открито заявява, че начинът, по който се формират цените в СИВ, е неизгоден за България. Бойко Богданов, режисьор, Дико Славов Фучаджие,  белетрист, писателят Сава Константинов Чукалов, Светослав Мерджанов, революционер, историкът Спиридон Палузов.   драматургът Никола Русев, Данаил Юруков -  обществен и политически деец, един от радетелите за съединение на Източна Румелия и Княжество България.  2016 г.  \r\nРадан Кънев е преизбран с 502 гласа \"за\", 10 въздържали се и двама \"против\" за председател на ДСБ с четиригодишен мандат от XV Национално събрание на партията. 1989 г.  \r\nГрадушки и поройни дъждове се изсипват над райони в Ловешка, Разградска и Варненска област в продължение на два дни. Загиват 6 души, унищожени са хиляди декари посеви и много сгради са разрушени. 1979 г.  \r\nНа пленум на ЦК на БКП са утвърдени тезиси за развитие на образователното дело в България и е решено да се свика Първи конгрес на народната просвета. Тезисите имат статут на закон. Създаден е нов образователен модел, който се запазва до 1991 г. Той има три степени: Първа степен - 10-годишен общообразователен курс (1 – 10 клас); Втора степен - едногодишен курс за получаване на професионална подготовка с широк профил от определено професионално направление (11 клас) и Трета степен - едногодишен курс за овладяване на конкретна професия от широкото професионално направление (12 клас). Втората и третата степен се придобиват в така нареченото Учебно-професионални комплекси (УПК). Моделът обаче се оказва неприложим и продължителността на средното образование остава 11 класа (10 + 1). Провъзгласено е 12-класно задължително образование за всички деца от 6 до 18 г., но това не е осъществено. На пленума Людмила Живкова става член на Политбюро на ЦК на БКП. 1978 г.  \r\nНа среща на генералните секретари на комунистическите партии в Ялта Тодор Живков запознава Леонид Брежнев с проблема за нарасналия български външен дълг и с огромния дисбаланс в търговията на България със СССР. Живков открито заявява, че начинът, по който се формират цените в СИВ, е неизгоден за България. Леонид Илич Брежнев е руски държавник, първи секретар (от 1964 г.) и генерален секретар (1966 г.) на ЦК на КПСС, председател на Президиума на ВС на СССР (1960 г. - 1964 г., 1977 г. – 1982 г.). Роден е в с. Каменское (днес Днепродзерджинск), Украйна на 19 декември 1906 г. От 1976 г. е маршал и председател на съвета за отбраната. По времето на Брежнев се засилват консервативните тенденции в управлението на страната, негативните процеси в икономиката, социалния и духовния живот. В международен план се засилва напрежението поради влизането на съветските войски в Афганистан, въпреки подписаните международен договори със САЩ (1972 г., 1979 г.). Брежнев умира в Москва на 10 ноември 1982 г. 1948 г.  \r\nВ София е подписан договор за дружба, сътрудничество и взаимна помощ между НРБ и Унгарската република. Двете страни се договарят да си сътрудничат в запазването на световния мир и сигурност, да си оказват военна и всякаква друга помощ, в случай че една от тях бъде нападната от друга държава, да развиват икономически и културни връзки. Сключен за срок от 20 г. Подновен на 10 юли 1969 г. за същия срок. 1915 г.  \r\nЗададена е първата нота на Антантата: България да нападне Портата и да завземе Източна Тракия до Мидия-Енос, а след войната ще получи \"безспорната зона\" във Вардарска Македония и съдействие за Кавала и Южна Добруджа (начало на \"Българското лято\"). 1877 г.  \r\nНикопол е превзет от руските войски. Ген. Н. Криденер получава заповед да завземе Плевен. Войната между Русия и Турция, довела до освобождаването на по-голямата част от българския народ от османско иго и до възстановяването на Българската държава е обявена на 12/24 април 1877 г. в Кишинев. До началото на юли на южния бряг на р. Дунав преминава стохилядна руска армия. Преминалите части са организирани в три отряда – Източен, командван от престолонаследника Александър Александрович, Западен командван от Ген. Н. Г. Криденер и Преден, командван от Ген. И. В. Гурко. Западният отряд включващ 35 000 души освобождава Никопол и се насочва на юг по посока на Плевен. Той забавя своето движение, което е използвано от армията на Осман паша, която след руския десант при Свищов напуска базата си във Видин и с ускорен ход се насочва на Изток. След Освобождението на Свищов от турско робство, в града е създадено временно гражданско управление. За губернатор е назначен Найден Геров (руски поданик), а за вицегубернатор – Марко Балабанов. 1876 г.  \r\nОрганизирано е тридневното Oбщо събрание на представители на евангелистките църкви в Самоков, което одобрява Устав на Българското евангелско дружество. 1822 г.  \r\nБългарската православна църква почита паметта на Св. Йоан Търновски - мъченик за християнството. Той е роден в Осман пазар (днес Омуртаг). Известно време е чирак в Търново, след това става хайдутин. Заловен е и е осъден на смърт, приема исляма и името Мехмед. След 8 години се разкайва, отрича се от исляма, заради което е обесен. На тази дата са родени: 1959 г.  \r\nРоден е Бойко Богданов - български режисьор. Завършва НАТФИЗ \"Кръстьо Сарафов\", специалност драматична режисура. Специализира в Полша и във Франция. Работи в Драматичния театър във Варна и в театър \"София\". През 1992 г. създава експериментална театрални студия \"Елизавета Бам\" в театър \"София\". Печели наградата за най-добър спектакъл на Национален преглед на българската драма и театър през 1988 г. и наградата за най-добър спектакъл на Първия фестивал на независимите театри в България през 1992 г. Режисира \"Бохеми\" (опера, 2001 г.), \"Ох!\" (пиеса на Петър Маринков, 2002 г.). 1928 г.  \r\nРоден е Дико Славов Фучаджиев - български белетрист. Завършва право в СУ (1952 г.). От 1954 г. до 1960 г. е редактор във в-к “Вечерни новини”, след това е редактор в Сценарната комисия при Българска кинематография от 1961 г. до 1963 г. В издателство “Народна младеж” е редактор от 1963 г. до 1965 г., а след това и завеждащ отдел “Проза” (1965 г. – 1972 г.). Фучаджиев е съветник по културните въпроси в българското посолство в Париж в периода 1973 г. – 1976 г. От 1965 г. до 1972 г. е секретар и отговорен секретар на СБП, а от 1976 г. е директор на народен театър “Иван Вазов” (1976 г. – 1990 г.). Автор е на сценария на игралния филм “Гневно пътуване”. Сред по-известните му произведения са: “Вълчи сънища” (1961 г.), “Пролетен сок” (1963 г.), “Небето над Велека” (1963 г.), “Гневно пътуване” (1965 г.), “Въздушните мостове” (1970 г.), “Прости истории” (1972 г.), “Студеният северен вятър” (1972 г.), “Реката” (1974 г.), “Зелената трева на пустинята” (1978 г.), “Студеното отдалечаване. Роман” (1981 г.), “Да отгледаш кукувица” (1984 г.), “Жаждата, която изгаря” (1985 г.) и др. 1889 г.  \r\nРоден е писателят Сава Константинов Чукалов (1889 - 1971). Завършва Духовната семинария в София (1911) и Духовната академия в Петербург (1916). Работи като гимназиален учител, началник на Културния отдел, главен инспектор на професионалното образование при Министерството на народната просвета (1931 – 1934). В периода 1951 - 1960 г. е старши научен сътрудник в Института за български език при БАН. Автор е на съчиненията: “Сумерки” (1916), “Пълен българско-руски речник” (1938), “Руско-български речник” (1951) и др. Автор на трудове по въпроси от историята на българската лексикография. Издава литературно списание “Книгопис” (1928) и литературно-обществения в-к “Нива” (1935 – 1937). Преподава руски език и превежда творби на руски автори. Умира на 26 януари 1971 г. 1876 г.  \r\nРоден е Светослав Мерджанов - български революционер. Като студент в Женева се запознава с македонски революционери, напуска университета и се отдава на македонското дело. Заедно със своя приятел Соколов поркопава канал под “Банк Отоман” в Цариград за взривяването й. През 1899 г. заедно с Гоце Делчев обикаля Източна Македония. Когато Б. Сарафов е затворен от правителството в София, Светослав Мерджанов заема неговото място. Умира на 27 ноември 1901 г. в Одрин. 1818 г.  \r\nВ Одеса е роден историкът Спиридон Палузов (1818 - 1872). Палаузов е медиевист, византолог и балканист, първият представител на модерната българска историография. Завършва право в Ришельовския лицей в Одеса през 1839 г. През 1843 г. защитава докторат \"За политическата икономия, която е била позната на гърците\" в Мюнхен. Завършва история в университета в Санкт Петербург с магистърска дисертация, посветена на цар Симеон Велики (1852). Заема високи държавни служби в Санкт Петербург и Варшава. Член е на авторитетното \"Общество за руска история и древност\" от 1846 г. Автор е на: \"Исторически очерк на сръбската държава до края на XV в.\" (1845 г., на руски език), \"Векът на българския цар Симеон\" (1852 г., на руски език \"Румънските княжества Влахия и Молдова в историко-политическо отношение\" (1859 г., на руски език) и др. Умира в Павловск, Русия, на 14 август 1872 г. На тази дата умират: 1990 г.  \r\nВ София умира Никола Петров Русев - български драматург. Той е роден в Берковица на 13 юли 1932 г. Завършва Държавно висше театрално училище \"Кръстьо Сарафов\" през 1954 г. Работи в радиотеатъра на Радио София (1952 г. – 1955 г., 1958 г. – 1960 г.). В периода 1955 г. – 1958 г. е режисьор в Театъра за селото. От 1960 г. до 1961 г. е драматург е в Толбухинския театър. В периода 1967 г. – 1971 г. е драматург в театър \"Сълза и смях\". От 1971 г. е сценарист в Студията за игрални филми. Започва да пише пиеси през 60-те години. Автор е на драмите: \"Делниците имат много времена\", \"Посоки\", \"Усилия\", \"Я, колко макове!\", \"Табакера 18 карата\", \"Старчето и стрелата\", \"Юнаци с умни калпаци\", \"Зелената брадавица\", \"Русият и гугутката\", \"Грамофон и маслини\", \"От земята до небето\"; сценарист на игралния филм \"Къщи без огради\" (1973 г.), на радиопиеси и пиеси за деца. 1926 г.  \r\nВ София умира Данаил Юруков (1852 - 1926) - обществен и политически деец, един от радетелите за съединение на Източна Румелия и Княжество България. Роден е на 25 май 1852 г. в Брацигово. Произхожда от заможно търговско семейство. Учи в родното си място и в Пловдив. От 1867 г. до 1878 г. се занимава с търговия. Взема участие в подготовката на Априлското въстание (1876). След Освобождението играе активна роля в обществено-политически живот на Източна Румелия. Участва в ръководството на южнобългарски комитети “Единство”. През 1978 г. е избран за член на Татарпазарджишкия съдебен съвет. От 1879 г. е съветник на Татарпазарджишката префектура. В периода 1879 г. – 1882 г. е председател на углавното отделение на Татарпазарджишкия окръжен съд. Депутат е в Областното събрание, член на Постоянния комитет (1882 г. - 1883 г., 1883 г. – 1884 г., 1884 г. – 1885 г.) и виден деец на Народната партия (съединистка). Данаил Юруков е редактор на в-к “Съединение”. Член е на Временното правителство след провъзгласяване на Съединението (1885). Публикува “Спомени из политическия живот на България” (1922), в които се съдържат сведения за подготовката и провъзгласяването на Съединението. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и д", "date": "2018.07.16", "title": "Денят 16 юли в българската история"}
{"url": "http://www.focus-news.net/news/2018/07/16/2545714/sofiya-kmetat-na-sofiya-yordanka-fandakova-shte-poseti-arheologicheskite-prouchvaniya-na-teritoriyata-na-rannoneolitnoto-selishte-slatina.html", "text": "От 12.30 часа кметът на София Йорданка Фандъкова ще посети археологическите проучвания на територията на раннонеолитното селище „Слатина“ , съобщиха от  пресцентър на Столичната община . Екип от археолози под ръководството но проф. Васил Николов проучва раннонеолитното селище. Обектът се намира на бул.„Шипченски проход“ .", "date": "2018.07.16", "title": "София: Кметът на София Йорданка Фандъкова ще посети археологическите проучвания на територията на раннонеолитното селище „Слатина“"}
{"url": "http://www.focus-news.net/news/2018/07/16/2545716/plovdiv-v-hram-sveta-marina-shte-bade-posreshtnata-chastitsa-ot-moshtite-na-sveti-apostol-andrey-parvozvani.html", "text": "По покана на Негово Високопреосвещенство Пловдивския митрополит Николай, в навечерието на празника на Митрополитския храм „Света Марина”, който честваме на 17 юли, днес ще бъде посрещната частица от светите мощи на свети апостол Андрей Първозвани, предаде репортер на  Агенция \"Фокус\" . Светинята ще бъде донесена в 18.00 часа от Негово Високопреосвещенство Теодосий архиепископа на Томи (Констанца) - от Румънската православна църква - в Катедралния храм „Успение Богородично” в гр. Пловдив. От там ще тръгне литийното шествие със светите мощи до Митрополитския храм „Света Марина” в Пловдив. Там светинята ще бъде поставена за поклонение на вярващия народ. От 18.30 часа ще започне празничната архиерейска вечерня. Светите мощи ще останат в храма, който ще бъде отворен, докато има желаещи да се поклонят на светинята. \r\nНа 17 юли 2018 г., когато се чества паметта на света великомъченица Марина, в едноименния Митрополитски храм на Пловдив от 9.00 часа ще бъде отслужена празничната архиерейска света Литургия, оглавена от Негово Високопреосвещенство Пловдивския митрополит Николай, в съслужение с гости архиереи. На всеки богомолец ще се дава за благословение икона с образа на св. Андрей и памук, осветени на светите мощи. Светите мощи ще останат в храма до 16.00 часа на същия ден.  \r\nНикола ПЕТКОВ", "date": "2018.07.16", "title": "Пловдив: В храм „Света Марина” ще бъде посрещната частица от мощите на свети апостол Андрей Първозвани"}
{"url": "http://www.focus-news.net/news/2018/07/16/2545713/ombudsmanat-maya-manolova-shte-uchastva-v-zasedanie-na-rabotnata-grupa-po-zakona-za-horata-s-uvrezhdaniya.html", "text": "Омбудсманът Мая Манолова ще участва от 10.00 часа днес в Министерството на труда и социалната политика в заседанието на работната група, която изготвя проекта на Закон за хората с увреждания. Това съобщиха от  пресофиса на омбудсмана . \r\nОмбудсманът внесе в парламента законопроект за личната помощ, който изработи съвместно с майки на деца с увреждания. Общественият посредник заяви подкрепата си и за другите два проекта - на Закон за хората с увреждания и на Закон за социалните услуги, и ще следи те да бъдат приети в разумни срокове от Народното събрание, каквото е и искането на хората с увреждания.", "date": "2018.07.16", "title": "Омбудсманът Мая Манолова ще участва в заседание на работната група по Закона за хората с увреждания"}
{"url": "http://www.focus-news.net/news/2018/07/16/2545717/krasimir-karakachanov-i-volen-siderov-valeri-simeonov-dali-promenya-zut-v-svoya-polza-shte-proverim-i-obyavim-publichno.html", "text": "Валери Симеонов дали променя ЗУТ в своя полза, ще проверим и обявим публично. Това заявиха Волен Сидеров „Атака“ и Красимир Каракачанов от ВМРО, в разговор с Илиана Беновска в седмичното обзорно предаване  „Беновска пита“  по  „Канал 3“  и  „Радио К2“ . В разговора участва и народният представител от ПГ на „Обединени патриоти“ Емил Димитров-Ревизоро, който заяви, че ще разговаря с Валери Симеонов защо атакува бизнеса и БМФ. \r\nБеновска посрещна своите гости в студиото с няколко футболни паса в последния ден от Световното първенство, а Сидеров предложи предаването да се казва „Беновска рита“ в този период от годината. Той подари последната си книга на предаването, на чийто гръб има снимка на него като малък, както и кадър на неговия син – Волен. Беновска попита какво ще е бъдещето на децата, включително и на неговото, ако Обединени патриоти (ОП) и Валери Симеонов продължат да управляват така. Сидеров отговори, че не си представят, че са чудотворци и ще направят сериозни исторически промени, но се мъчат да променят това, което е възможно. Той сподели, че след дълги години в опозицията и „бой по канчето“ се е убедил, че много неща могат да се постигнат – поправка в закон или лобиране в положителни смисъл, както той е направил в своя избирателен район – ремонт на 3-километрова отсечка. „Всички искат да чуят какво ще се направи, да пипнат, да го усетят“, каза лидерът на „Атака“. Сидеров призова България да си остане България за наследниците и да не бъде заличена, да се приберат избягалите българи, или поне една част от тях, и държавата да бъде уважавана. Каракачанов отговори също на въпроса като подчерта, че Симеонов не управлява еднолично, а е част от правителството. Беновска попита Ревизоро защо си е извадил личната карта. Той обясни, че постоянно го питат какво представлява новият закон, но Беновска го прекъсна и припомни, че Сименов го е обвинил в лобизъм. Ревизоро подчерта, че е лобист, но за добри дела – да влизат пари в държавния бюджет и обясни хипотетична ситуация, при която ако досега всички са карали коли, но не са имали книжки, то законът гласи, че всеки трябва да получи регистрация и шофьорски книжки, а в случай бензиностанциите и камионите ще получат удостоверения, с които ще бъдат законни, но целта на протестиращите е да няма такава регистрация, защото много от тях са много задлъжнели към държавата. Беновска попита и тримата дали е вярно, че в закона за устройство на територията са внесени поправки от Симеонов или негови представители, които улесняват предоставяните от него интернет и телевизионни програми в района на Бургас, например, и много от изискуемите условия за качество на оптичните кабели са премахнати. Сидеров отговори, че има внесена поправка от депутат от НФСБ – Християн Митев, без неговото знание, но все още някои поправки не са минали. Лидерът на „Атака“ заяви, че не толерира такова поведение и е поставено за обсъждане при срещи на тримата лидер и заместниците, макар това да не се случва толкова често. Сидеров разказа, че на последната такава среща с Димитров-Ревизоро са обсъждали темата за горивата и сумата от 200 милиона лева, която не е влязла в хазната на държавата. „200 милиона лева са прибрали, откраднали фирмите, които излязоха да протестират и накрая – о, тоя закон е лош – лош, защото ги карат да плащат ДДС и акциз“ каза Сидеров и продължи с това, че той лобира за болница в Ямбол, която от 30 години трябва да се строи и са нужни 10-12 милиона, което 1/20-та от откраднатите пари. Беновска попита Каракачанов дали знае за поправките на Симеонов и не обсъждат ли тримата лидери такива предложения предварително. Каракачанов отговори, че при спорни въпроси трябва да се свика политически съвет, а законопроектите се обсъждат от ръководството на парламентарната група и нейните депутати и припомни, че този вторник са имали политически съвет, на който са обсъдили закона за горивата с Ревизоро, който е обяснил, че 181 фирми дължат на държавата 270 милиона лева, а източването на ДДС е правено чрез минаване през няколко фирми, както и изискванията за фирми, които искат да се занимават с търговска дейност на горива. Каракачанов подчерта, че няма нищо, което да е стресиращо или разбиващо нечий бизнес, но далаверите ще бъдат  прекратени. Беновска отново го попита дали е знаел за поправките на Симеонов за улесняване на неговата стопанска дейност. Каракачанов отрече да е чел такъв закон, а и по негови думи не е поставян за обсъждане от Симеонов, а от представител на НФСБ. Беновска каза, че сега сезира и тримата, и ще очаква отговор, освен ако не са съучастници и те в тези лобистки поправки. Каракачанов подчерта, че не е съвносител на това предложение и всичко, което внася по линия на министерство на отбраната го оповестява публично и създава групи за обсъждане. Водещата обясни, че протеста за закона на горивата изглежда се ръководи от Валери Симеонов и го покани да отговаря на въпросите, а не да се занимава с глупости. Беновска сподели, че не е сигурна, че присъстващите на протеста са представители на малките и средните предприятия в бранша с горивата. Ревизоро коментира, че това са хора от ромски произход, които са пристигнали с автобуси, получили са по няколко сандвича и плакати, някои са разнасяли плакати срещу Гинка Върбакова от друг протест, били са много объркани и се е налагало да ги водят из София, а после обратно са се качили в автобуса на известна фирма в Бургас. „Крайно неприятно ми е, когато виждам протести, които се оглавяват от вицепремиер срещу премиер, все пак … служител си на този кабинет“ сподели Ревизоро. Той коментира, че две известни фирми – от Пловдив и от Бургас са кандидатствали по обществена поръчка да доставят горива на общината, а държавата им плаща чрез нея, но при изискване да бъдат регистрирани – тези фирми протестират срещу държавата. Той обясни, че Пловдив, общината, държавата, горивата, доставките и стачките са много обвързани и дълго време ще мине преди да се разбере какво се случва. Ревизоро поясни, че протестиращите от ромски произход явно само с горива се разправя, толкова са заможни, че изобщо не е нуждаят от помощи и имат по една бензиностанция всеки, което решава проблемите на държавата с малцинствата. Беновска попита Каракачанов и Сидеров дали е редно вицепремиер да протестира под прозорците на собствения си премиер Борисов и коалиционен партньор. Сидеров отговори, че можеш да протестираш пред Министерския съвет, когато си в опозиция, както той е правел преди, но когато си във властта – решаваш проблемите със способите на отредената ти власт и участваш в Министерския съвет. Лидерът на „Атака“ обясни, че, може би, това е образ на борец борещ се срещу българския бизнес, защото се наблюдава тенденцията българските бизнесмени да са посочвани като „лоши“ или „олигарси“. Той призова всеки законен български бизнес да се подкрепя, без значение дали е малък, среден или голям, а не да се прекланяме на чуждите фирми, които се възползват от природните богатства на държавата и т.н. „ЧЕЗ-овете ни ограбват, но те не са олигарси – те са хубави, защото са чужди“, а срещу всеки по-голям български бизнес застава един „борец“ за неговото затриване, което е антибългарско, коментира още Сидеров. Беновска припомни, че все пак и Симеонов е бизнесмен, по негови думи, но пък се бори срещу бизнеса. Лидерът на „Атака“ потвърди, че той постоянно изтъква, че идва от бизнес среда. Водещата цитира думи на Валери Симеонов, че се е „занимавал с една тайна мисия“, която е свързана с приватизационния договор на Български морски флот на братя Домусчиеви, срещу който той се бори в Апелативния търговски съд,  и затова не е присъствал на отчета на Европредседателството. Беновска попита гостите си дали им е дал отчет и това начин за отваряне на фронта към бизнеса ли е. Сидеров отрече да е получавал някаква информация и смята това за противобългарско, защото не може българските бизнеси да се смятат за лоши и постоянно да се „хранят“ чуждите, а същевременно и Симеонов да се занимава с бизнес. Ревизоро обясни, че той „като синя каска“ няма проблем да комуникира с никого и ще се обади на Симеонов, за да изговорят проблемите. Водещата каза, че ако Министерството на икономиката е било вносител на закона за горивата, а не Ревизоро, щеше да има обществено обсъждане и да се вземат конкретните бележки. Ревизоро обясни, че юли 2017-та година е заложено на министерството да работи по този закон, съставена е била работна група с 14-15 ведомства, а законът е бил готов, но Бойко Борисов го е помолил той да го внесе, а не опозицията, за да има време за подготовка до Нова година. Беновска попита това ли е причината да не се направи обществено обсъждане. Ревизоро отговори, че това е било работа на Министерството на икономиката – да направи запитване до Европейския съюз, но всичко, което не е направено и всичко в закона, което не е било, както трябва, е трябвало да бъде пренаправено. Беновска попита дали не е било привързано внасянето. Ревизоро отговори, че от октомври до март е имало достатъчно време и подчерта, че не се чувства виновен, защото са изчакали достатъчно.  \r\n„Опасявате ли се, че Валери Симеонов може да сезира Европейската комисията, както се закани, по повод закона за горивата?“ попита Беновска. Ревизоро отговори, че всяка фирма може да го направи или всеки, който се чувства засегнат, но уредите по българските пристанища, в рафинериите, в бензиностанциите, в държавния резерв, тези, с които се пълнят самолетите и уредите, с които се отчитат горивата, не са нотифицирани от Европейския съюз. „Решаваме да си играем – по-голямо ли е, по-малко ли е, дали не може да е безплатна регистрацията, всеки ром да си регистрира фирма, пък след това държавата ни няма откъде да си събере парите… дали не рискуваме целият бизнес да реши да спре в един момент и да кажем – ние вложихме 300 милиона за уреди, вие не сте ги нотифицирали … сега искаме не само ние да плащаме данъците си, а да се регистрират и всичките останали, откъдето минават нелегалните количества и пак нас искате да товарите. Ние в този парламент сме подписали управленска програма и сме казали, че няма да увеличаваме данъците – за да има повече приходи, трябва сенчестата икономика да я изсветлим. Няма откъде другаде освен от горивата. Съпротивата ще е огромна – ще използват президента, ще се опитват с българските и после с международните съдилища…“ каза Ревизоро.  Беновска попита гостите си дали се опасяват, че президентът Радев ще наложи вето върху закона и ще има ли достатъчно мнозинство за повторен вот. Сидеров отговори, че ако се наложи, то ще се отхвърли, защото Радев действа нерационално напоследък. Лидерът на „Атака“ покани президента в неделното училище – от 15-ти септември, всяка неделя, по 1 час от 12 часа, ще бъде публично, а Нинова вече е поканена. Той допълни, че следващият му ход е да се спре източването на средства от страната като се започне проверка на концесиите и вече е зададен първият казус за „Дънди прешъс метълс“. Сидеров подчерта, че концесиите са 1093 в България, а от тях 565 са за добив на подземни богатства.", "date": "2018.07.16", "title": "Красимир Каракачанов и Волен Сидеров: Валери Симеонов дали променя ЗУТ в своя полза, ще проверим и обявим публично"}
{"url": "http://www.focus-news.net/news/2018/07/16/2545718/narodnite-predstaviteli-ot-gerb-plovdiv-shte-provedat-priemni-s-grazhdani.html", "text": "Народните представители от ГЕРБ-Пловдив ще проведат приемни с граждани от избирателния си район, съобщиха от пресцентъра на  партията . \r\nПриемните ще се проведат по следния график: \r\n- Менда Стоянова – председател на Комисията по бюджет и финанси в 44-тото Народно събрание – от 16.00 в централния офис на  ГЕРБ – Пловдив, на бул. „Марица” 91; \r\n- Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на  ГЕРБ на улица „Прага” 2;  \r\n- инж. Атанас Ташков – член на Комисията по транспорт, информационни технологии и съобщения и на Комисията по регионална политика, благоустройство и местно самоуправление в 44-то Народно събрание - от 16.00 часа в партийния офис на ул. „Стефан Стамболов\" № 21; \r\n- Спас Гърневски - заместник-председател на Комисията за борба с корупцията, конфликт на интереси и парламентарна етика - от 16.00 в офиса на  ГЕРБ на ул. „Коста Паница” № 5.", "date": "2018.07.16", "title": "Народните представители от ГЕРБ-Пловдив ще проведат приемни с граждани"}
{"url": "http://www.focus-news.net/news/2018/07/16/2545719/api-do-1900-chasa-se-ogranichava-dvizhenieto-po-pat--866-devin-mihalkovo-pri-razklona-za-devin-zaradi-zasnemane-na-filmova-produktsiya.html", "text": "До 19.00 часа днес движението по път III-866 Девин - Михалково при разклона за Девин е ограничено и ще бъде пропускано на интервали от по 15 минути поради заснемане на филмова продукция. Това съобщиха от пресцентъра на  Агенция „Пътна инфраструктура“ .", "date": "2018.07.16", "title": "АПИ: До 19.00 часа се ограничава движението по път III-866 Девин - Михалково при разклона за Девин заради заснемане на филмова продукция"}
{"url": "http://www.focus-news.net/news/2018/07/16/2545721/sofiya-vremenno-se-zatvarya-za-dvizhenie-uchastak-ot-bul-pencho-slaveykov-zaradi-stroitelstvoto-na-tretiya-diametar-na-metroto.html", "text": "Във връзка строителството на третия диаметър на столичното метро и ремонт на участък от бул. „Пенчо Славейков“ се въвежда промяна в организацията на движение. Това съобщиха от  пресцентъра на Столична община. \r\nОт днес до 16 септември се забранява влизането на пътни превозни средства както следа:  \r\n- по бул. „Пенчо Славейков“ при кръстовището с ул. „Свети Георги Софийски“ .  Движението ще се извършва двупосочно чрез обход по ул. „Свети Георги Софийски“ и  между бул. „Пенчо Славейков“ и ул. „Константин Иречек“ и по съществуващата пътна връзка.  \r\n- по южната половина от пътното платно на ул. „Свети Георги Софийски“ в участък от около 50м.преди бул. „Пенчо Славейков“ и по южната половина от пътното платно на бул. „Прага“ в участък от около 20м след бул. „Пенчо Славейков“. Движението ще се извършва двупосочно в по една пътна лента по северната половина от пътното платно по ул. „Свети Георги Софийски“ и по бул. „Прага“ в същия участък.  \r\n- по крайните две пътни ленти от източната страна на пътното платно  на бул. „Пенчо Славейков“ между ул. „Разслатица“ и съществуващата временна пътна връзка.  \r\nОт 4.30 часа на 16 юли до 24.00 часа на 16 септември  се възстановява маршрутът на автобусна линия 604 в посока гара „Искър“ по бул. „Пенчо Славейков“ надясно по ул. „Свети Георги Софийски“, наляво по бул. „Акад. Иван Евстатиев Гешов“, наляво по бул. „България“ по маршрута си.  \r\nПроменя се маршрутът на автобусна линия 72 в посока хотел „Плиска“ – по ул. „Свети Георги Софийски“  надясно по съществуващата пътна връзка, надясно по бул. Пенчо Славейков“ и по маршрута си. В посока Западен парк автобусите от линия 72 ще се движат  по бул. „Пенчо Славейков“,  наляво по съществуващата пътна връзка , наляво по ул. „Свети Георги Софийски и по маршрута си.  \r\nТролейбусите от линии 2, 8 и 9 ще се движат по ул. „Свети Георги Софийски“ към бул. „Прага“ и от там  към ул. „Свети Георги Софийски“.", "date": "2018.07.16", "title": "София: Временно се затваря за движение участък от бул. „Пенчо Славейков“ заради строителството на третия диаметър на метрото"}
{"url": "http://www.focus-news.net/news/2018/07/16/2545723/pregled-na-osnovnite-temi-v-starozagorskiya-pechat.html", "text": "„Министърът на отбраната: В \"Арсенал\" може да се произвежда оръжието за новите бронирани машини“ е водещо заглавие от страниците на вестник  „Старозагорски новини“ . Има възможност например в \"Арсенал\" да се произвежда част от въоръжението и мунициите за новите бронирани машини, с които ще превъоръжаваме сухопътните си войски, заяви при посещението си в казанлъшката оръжейница през уикенда вицепремиерът и министър на отбраната Красимир Каракачанов. Близо два часа прекара той в цеховете на частното дружество, след което коментира: \"В държавата България, за съжаление, от 25-26 години битува някаква глупава политика, че пазарната икономика не позволява държавата да подпомага националната индустрия. Глупости на търкалета! Защото всички обичат да се сравняват с един, втори, трети... Вземете страни като САЩ, като Япония, като Русия. Или отидете във Франция или Германия и се опитайте да продадете български продукт...Държавата навсякъде си защитава военната индустрия\". По думите му лично той, а и вицепремиерът Томислав Дончев вече имали нов прочит по темата и смятали, че фирмите от ВПК трябва да бъдат натоварени с поръчки за армията. \"България от производител на бронирана техника сега има две алтернативи за избор: или да купува готова продукция от западни фирми, или да се опита да започне с асамблиране в България, а впоследствие да разработи собствен проект и да почне да го произвежда. Аз съм привърженик на втория вариант\", допълни той.  \r\n„ВМРО иска закриване на бежанските центрове в Харманли и София“, пише още ежедневникът. За закриване на бежанските лагери в Харманли и София настояха евродепутатът Ангел Джамбазки, народният представител Александър Сиди и старозагорският общински съветник Антон Андонов. Тази позиция тримата представители на ВМРО заявиха вчера при посещението си в бежанския център в Харманли, където в края на 2016 г. избухна бунт, довел до намесата на полиция и жандармерия. След потушаването на размириците статутът на бежанския център бе променен на такъв от семеен тип. Точно в 11:00 ч. представителите на ВМРО провериха състоянието на лагера, където в момента живеят над 200 души предимно от Афганистан, Сирия и Ирак. \"Ако трябва да бъдем точни, в лагера има около 240 души. ВМРО е единствената формация, която през последните години води неистова битка бройката от 3000 да падне до тези стойности. Нашето предложение ще бъде този лагер да бъде закрит, защото той представлява финансова тежест за страната ни. Хората, останали в него, могат да бъдат разпределени на други места или съответно да бъдат поети от служба \"Миграция\", заяви за медията ни след посещението си в лагера областният координатор на ВМРО Антон Андонов. По думите му лагерите трябва да са в близост до границата и при залавянето на нелегални мигранти по най-бързия начин да бъдат премествани в тях, а не настанявани във вътрешността на страната. В своето предложение воеводите ще настояват след закриване на лагерите в Харманли и София парите за издръжката им да бъдат насочени към подобряване на контрола по границата. \"ВМРО като част от управлението никога няма да допусне връщането на чужденци, които са преминали през страната ни и са се установили в Западна Европа. С евродепутата Ангел Джамбазки и народния представител Александър Сиди дойдохме в бежанския център в Харманли именно, за да разсеем появилите се неверни твърдения, че тук се готви ново презаселване с бежанци от Европа, които ще бъдат върнати в страната ни по силата на Дъблинското споразумение. Това категорично не е вярно\", посочи Антон Андонов.  \r\n„Избиването на животните в Странджанския район: Голямото престараване“ е друго заглавие от страниците на вестника. Така определи евтаназията на хиляди овце и кози в Ямболско и Бургаско бившият служебен министър и ректор на Тракийски университет - Стара Загора, проф. Иван Станков. Как се разпространи за няколко дни чумата при дребните преживни животни от боляровското село Воден до царевското село Кости, след като БАБХ бяха предприели мерки? Защо не беше обособена карантинна зона до изчакване на резултатите от референтната лаборатория, а се пристъпи към умъртвяване?  \r\nЩе оцелеят ли хората от центъра на овцевъдството и козевъдството в България без животните си? \r\n- Проф. Станков, как бихте определи случилата се евтаназия на близо 4000 овце и кози в Странджанския район през последните дни заради регистрираните две огнища в ямболското село Воден и бургаското село Кости според официалните данни, публикувани до неделя в сайта на БАБХ? Не беше ли това ненужно престараване?  \r\n- Беше голямо престараване. То за всичко е така. Ние сме най-стриктните в Европейския съюз. Всичко спазваме! А резултатите в сектор \"Животновъдство\" са отчайващи - все повече и повече намаляват животните, все повече и повече намалява продуктивността, нищо не се прави за стимулиране на хората, заети в отрасъла. Това, че се дава някаква субсидия, не значи, че нещо се прави съществено за подобряването му...  \r\n- В края на седмицата шефът на БАБХ Дамян Илиев съобщи, че за потвърждаване на чумата по дребните преживни животни в Странджанския регион в референтна лаборатория са изпратени 6 000 проби. Не трябваше ли да се изчакат тези резултати, преди да се пристъпи към умъртвяването на хиляди животни?  \r\n- Дамян Илиев спазва стриктно правилата, но определено смятам, че трябва едно национално споразумение, по-сериозен разговор тук, в България, докъде ще спазваме, как ще спазваме правилата, да не избързваме, да не се престараваме. Той е стриктен според мен. Страхува се да не се разпространи заболяването и предприе малко прибързани ходове. Можеше да се поизчака малко. А не да се избързва с умъртвяването на животните.  \r\n- Можеше да се обособи карантинна зона около огнищата на чума?  \r\n- Да, това не се случва за първи път. Не става дума за чумата, но у нас имаше и други заболявания и епидемии. Трябваше да се забрани достъпът до животновъдните ферми в предпазните и наблюдаваните зони, да се прави дезинфекция за определен период от време. А когато вече има реално потвърждаване на резултатите, тогава се предприемат съответните действия.  \r\n- Това обаче не се случи.  \r\n- Това, на което станахме свидетели, е престараване. Въпреки че понастоящем цели общини, цели области, южната част на Странджанския район е в карантина. От там продукция не се изкупува. Със сигурност ще компенсират стопаните, като им дадат някаква сума за умъртвените животни. Но компенсацията няма да е съвместима с реалните загуби. Има животни, които са под селекционен контрол. Има други автохонни, на които цената им е много по-ниска, така че не може с тези цени да се компенсира стопанинът, защото той губи и продукция, и поминъка си. Може следващата година да купи животни, но дали ще бъдат същите, след като той е достигнал определено ниво на селекция. Затова твърдя, че загубите на хората в Странджанско ще са много по-големи от компенсациите. Затова има недоволство и протестират. И местните животновъди са прави.  \r\n- Вие сте един от водещите специалисти по овцевъдство, дългогодишен преподавател по специалността в Тракийски университет - Стара Загора. Моля Ви, обяснете ни как чумата, открита по дребните преживни животни на 21 юли в боляровското село Воден, Ямболска област, на 28 юли стигна до бургаското село Кости, след като от БАБХ гарантираха, че още при откриването на първото огнище са предприели необходимите мерки? Още повече, че заболяването не се пренася от прелетните птици, а от контакт със заразени животни?  \r\n- Много е логичен въпросът ви, но е трудно обяснимо как е станало това на такова голямо разстояние от двете огнища едно от друго. Много трудно обяснимо е и поражда съмнения за някои неща.  \r\nПреди да се занимавам с научна дейност, аз съм работил като зоотехник 7 години в АПК \"Болярово\". Аз познавам хора там и сега работя с тях, знам с каква любов, с какво желание, с какъв мерак отглеждат животните си.  \r\n- Като изключим финансовите загуби за тези стопани, как това се отразява на психиката им? Тоест преувеличени ли са изявленията им пред медиите, че животните са техни деца, че това е техният живот?  \r\n- От времето на траките, през всички български царства до ден днешен, винаги Странджанският район е бил водещия при дребните преживни животни. Това е най-овцевъдния и козевъден район на България от древността до сега. Там навремето е имало около 3 милиона овце. Това е живота на тези хора. И тези, които аз познавам, особено по-възрастните, не знам как ще оцеляват без животните си. Те не могат без тях, разбирате ли!  \r\n- След като беше командирован от премиера Борисов в Странджанско при собствениците на животни, земеделският министър Порожанов в събота обяви две алтернативи - едната - парична компенсация, а другата - осигуряване на животни за създаване на нови стада. Откъде министър Порожанов ще вземе толкова овце и кози, за да ги достави на хората в Шарково и на останалите селища с евтанизирани животни?  \r\n- Това е най-трудния въпрос всъщност - от къде ще ги вземат толкова животни? Когато става дума за животни под селекционен контрол - те се създават с изключително много труд при сегашните условия. Внасят се разплодници от чужбина, особено в млечно направление, правят се кръстоски. Достига се до някакво ниво на селекция и изведнъж животните им се отнемат. И какво ще им дадат? Ще им дадат посредствени, безпородни животни, които ще са много далеч от това, което са имали. Трудно ще стане компенсацията по линия на животните.  \r\n- Колко дребни преживни животни има понастоящем в България?  \r\n- През 1984 г. България имаше повече от 11 милиона овце и кози. Сега са 1 550 000. Имам разбивка на бройките по години. Наскоро имаше семинар, на който присъства български евродепутат, на когото представих информация за 120 години откакто се води статистика. Никога България не е имала по-малко дребни преживни животни, колкото сега. Историята не помни такова нещо, въпреки че през годините е имало войни, епидемии, опустошения. Но никога не сме падали под 6 милиона. Да паднем на 1 550 000 броя овце и кози - това е най-голямото опустошение за България. Затова като изп. директор на Националната овцевъдна и козевъдна асоциация бях сред протестиращите във Велико Търново на 13 юли. Нашият протест е срещу безхаберието, срещу липсата на отношение, срещу ликвидацията на най-традиционния отрасъл, свързан с българските традиции. Въпреки че в ЕС непрекъснато се говори за запазване на традиции. Ако китаецът е живял с ориза, то българинът - с хляб и сирене.  \r\n- Какво според Вас трябва да се направи, за да се спре убиването на отрасъла?  \r\n- За момента това, което се прави, ние не можем да го спрем - имам предвид евтаназията на животните в меката на овцевъдство и козевъдството на България - Странджанския район. Остава само надеждата, че чумата няма да се разпространи в други райони. Но трябва много сериозно да се погледне на проблема. Трябва да се говори за визията на животновъдството в България. Трябва да се направи една национална кръгла маса, на която да се постави въпросът кои ще са приоритетите на селското ни стопанство. Понастоящем виждаме какво се случва със зърнопроизводство и маслодайни култури. Разораха се и пасища, и ливади, и всичко това, за да се засеят повече площи с тези култури. И какво става със зърното - отива една голяма част за износ. По време на протеста на 13 юли във Велико Търново казах, че България си върна феодализма. Какво значи един собственик да държи земята на цяла община - над 50 000 декара, че и повече, и да дава една мижава рента на хората. Ще го кажа пак в София на 18 юли, когато в 12 часа е насрочен протестът ни пред Министерски съвет.", "date": "2018.07.16", "title": "Преглед на основните теми в старозагорския печат"}
{"url": "http://www.focus-news.net/news/2018/07/16/2545722/burgas-deputatat-ot-gerb-dimitar-boychev-organizira-priemen-den-za-grazhdani.html", "text": "Народният представител от ГЕРБ - Бургас и областен координатор на партията Димитър Бойчев ще има приемен ден за граждани днес. Това съобщиха от пресцентъра на  ПП ГЕРБ . Приемната ще се състои от 14.00 часа в централата на партията в Бургас, намираща се на ул. „Конт Андрованти“ 5. Димитър Бойчев е член на парламентарната Комисия по икономическата политика и туризъм в 44-тото Народно събрание, участва и в тази по енергетика. Председател е на парламентарната група за приятелство между България и Китай. Записвания за приемната се правят на място в офиса на партията или на телефон 056 81 90 40.", "date": "2018.07.16", "title": "Бургас: Депутатът от ГЕРБ Димитър Бойчев организира приемен ден за граждани"}
{"url": "http://www.focus-news.net/news/2018/07/16/2545724/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на  дружеството .  \r\nВъв връзка с подмяна на уличен водопровод  на ул. „Съединение“ в с. Лозен, се налага спиране на водоподаването от 09:00 до 21:00 часа на клиентите на „Софийска вода”, живеещи в района на с. Долни Лозен. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Иван Пешев“, на ъгъла с ул. „Съединение“. \r\nВъв връзка с изграждане на сградно водопроводно отклонение на ул. „Народен певец“ в ж. к. „Бъкстон“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на ул. „Народен певец“ и по ул. „Кота 1050“, в участъка от ул. „Преки път“ до ул. „Иван Сусанин“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Народен певец“, на ъгъла с ул. „Знаме на мира“. \r\nВъв връзка с изграждане на сградно водопроводно отклонение на ул. „Бадемова гора“ в ж. к. „Стрелбище“, се налага спиране на водоподаването от 10:00 до 17:00 часа на клиентите на „Софийска вода”, живеещи по ул. „Бадемова гора“, в участъка от бул. „Гоце Делчев“ до ул. „Нишава“.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бадемова гора“, на ъгъла с ул. „Костина“. \r\nВъв връзка с прекъсване на сградно водопроводно отклонение на ул. „16” в кв. „Враждебна“, се налага спиране на водоподаването от 10:00 до 18:30 часа на клиентите на „Софийска вода”, живеещи в района на ул. „16”. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „16” №3. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .", "date": "2018.07.16", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/07/16/2545725/denyat-16-yuli-v-svetovnata-istoriya.html", "text": "През 1990 г. земетресение във Филипините с магнитуд от 7,7 по Рихтер убива над 2 хиляди души и ранява още 3500. Епицентърът е в град Кабанатуан. Повече от половината от жертвите са от туристическия център в Багуио. Около 148 хиляди души са изселени или останали без дом.  През 1979 – в Ирак на власт идва Саддам Хюсеин, а десет години по-рано - в 1969 - от нос “Кенеди” е изстрелян космическият кораб “Аполо 11”. През 1965 г. се състои тържественото откриване на 11,8-километровия тунел под масива Монблан, свързващ Италия и Франция. В САЩ е извършен първият ядрен опит на полигона в Ню Мексико, в Париж са  арестувани и затворени в концлагери над 30 000 евреи. През 1950 г. финалът на Световното първенство по футбол в Бразилия събира на стадион \"Маракана\" близо 200 000 зрители. Рекордът не е надминат и до днес. През 1941 г. в хода на Втората световна война германските войски превземат Смоленск, а през 1940 г. Адолф Хитлер издава директива за десант в Англия (операция “Морски лъв”), а през 1937-а близо до Ваймар е открит концентрационният лагер “Бухенвалд”. На тази дата през 1790 г.  окръг Колумбия е определен за седалище на правителството на САЩ.  Жорж Арно (псевдоним на Анри Жирар) - френски писател, американската танцьорка и филмова актриса Джинджър Роджърс, Фриц Цернике - холандски физик, лауреат на Нобелова награда за физика, норвежкият изследовател Роалд Амундсен, Йожен Изаи - белгийски цигулар и композитор.  австрийският диригент и композитор Херберт фон Караян, Хайнрих Бьол - германски писател, лауреат на Нобелова награда за литература, Ърнест Блох,  швейцарски и американски композитор, цигулар, диригент и педагог, Джузепе Мария Креспи - италиански живописец.  2017 г. \r\nПожар в китайския град Чангша в провинция Дзянсу убива 22 души и ранява трима. 2016 г.  \r\nВ Турция се провежда неуспешен опит за държавен преврат. Позицията на официална Анкара е, че опитът е организиран от привърженици на живеещият в изгнание в САЩ ислямски проповедник Фетхуллах Гюлен, а в подготовката му участват и агенти от ЦРУ. В тази връзка десетки хиляди от привържениците на Гюлен, който е бивш наставник на Ердоган, са подложени на масови репресии, а в страната е обявено извънредно положение. 2015 г.  \r\nПод бурното несъгласие на опозицията правителството на Шиндзо Абе приема исторически закон за разширяване пълномощията на японската армия. 2014 г.  \r\nСАЩ въвеждат икономически ограничения спрямо Русия във връзка с ескалацията в Украйна. 2012 г.  \r\nПравителството на Великобритания инвестира в железопътната система на страната 9,4 милиарда фунта стерлинги. 2011 г.  \r\nОрганизационният комитет на немската политическа премия „Квадрига“ отменя своето решение от 10 юни 2011 г. за присъждане на премия на руския премиер Владимир Путин 1990 г.  \r\nМощно земетресение във Филипините с магнитуд от 7,7 степен по Рихтер убива над 2 хиляди души и ранява още 3500. Епицентърът е в град Кабанатуан. Повече от половината от жертвите са от туристическия център в Багуио. Около 148 хиляди души са изселени или останали без дом. 1979 г.  \r\nВ Ирак на власт идва Саддам Хюсеин (1937 - 2006), който е избран за президент на страната. Саддам Хюсеин е роден на 28 април 1937 г. в Тикрит, Ирак. От средата на 50-те години Хюсеин встъпва в Партията за арабско социалистическо възраждане (БААС). През 1959 г. участва в неуспешен опит за покушение срещу тогавашния иракски лидер генерал Касем. Бяга в Кайро, където неуспешно се опитва да постъпи в тамошния университет. През февруари 1963 г. генерал Касем е свален, след което Хюсеин се завръща в Ирак, където става следовател в лагер за поддръжници на Касем. През 1968 г. властта преминава в ръцете на баасистите, а Хюсеин оглавява службата за безопасност и комитета по нефт. През 1979 г. основателят на съвременен Ирак, покровителят на Хюсеин генерал Ахмед Хасан ал Бакр, е задържан под домашен арест. Саддам Хюсеин става президент и наследява от ал Бакр титлите “баща на нацията” и “вожд на арабския народ”. От 1979 г. Саддам Хюсеин управлява като диктатор по примера на Сталин. Строи заводи и пътища, училища и модерни болници и по негова заповед цялата нация се ограмотява. Води война срещу Иран в продължение на осем години, която взима общо един милион жертви. В Ирак се разработват неконвенционални оръжия, а армията става четвъртата по големина в света. През 1990 г. силите на Саддам Хюсеин нахлуват в Кувейт. Световна коалиция от над 30 държави начело със САЩ реагира срещу режима, а ООН налага строги санкции. Саддам Хюсеин е заловен от американски войски на 13 декември 2003 г. в родния си град Тикрит. На 30 юни 2004 г. е предаден на иракските власти, след което е изправен пред специалния трибунал в Ирак. Обвинителният акт е от седем точки, включващи престъпления срещу човечеството и военни престъпления. На 30 декември 2006 г. е изпълнена смъртната присъда на Саддам Хюсеин. 1969 г.  \r\nОт нос “Кенеди” е изстрелян космическият кораб “Аполо 11”. Целта на мисията е изпращането на първия човек на Луната. Екипажът се състои от командира Нийл Армстронг, пилотите Майкъл Колинс и Едуин Алдрин. На 21 юли Армстонг и Алдрин стават първите хора, които стъпват на Луната. Мисията реализира плановете на американския президент Кенеди за изпращането на човек на Луната и неговото безопасно завръщане на Земята. 1965 г.  \r\nТържествено е открит 11,8-километровият тунел под масива Монблан, свързващ Италия и Франция. 1962 г.  \r\nАмериканската компания “Американ Телефон и Телеграф” провежда първото пробно предаване на цветен сигнал между Америка и Европа с помощта на спътника “Телсрар”. 1950 г.  \r\nФиналът на Световното първенство по футбол в Бразилия събира на стадион \"Маракана\" близо 200 000 зрители. Рекордът не е надминат и до днес. 1945 г.  \r\nВ САЩ е извършен първият ядрен опит на полигона в Ню Мексико. На 6 август 1945 г., в 8 часа и 16 минути, над Хирошима избухва първата атомна бомба. Взривът е еквивалентен на 12 500 тона тринитротолуол (12.5 килотона ТНТ). Непосредствено след взрива загиват около 100 000 души. Жертвите до края на 1945 са около 140 000. Пет години след взрива жертвите наброяват около 200 000 души. Бомбата е съставена от обогатен уран-235, от оръдеен тип. 1942 г.  \r\nВ Париж са арестувани и затворени в концлагери над 30 000 евреи. 1941 г.  \r\nВ хода на Втората световна война германските войски превземат Смоленск. На 22 юни 1941 г. Германия започва война със СССР. За няколко месеца германската армия завладява Белорусия, Молдавия, Украйна и голяма част от европейската част на Русия. С цената на много жертви Червената армия успява да спре германското настъпление и да разбие германците в битката за Москва водена през периода 30 септември 1941 – 20 април 1942 г. След неуспешното съветско контранастъпление при Харков през май 1942 г. германците стигат на изток до Волга и на юг до Кавказ. 1940 г.  \r\nАдолф Хитлер издава директива за десант в Англия (операция “Морски лъв”). 1937 г.  \r\nБлизо до Ваймар е открит концентрационният лагер “Бухенвалд”. Първоначално лагерът се нарича Етерсберг. През концлагера преминават около 240 000 концлагеристи. Първо в него са затваряни германски комунисти, социалдемократи и представители на други антифашистки сили. По време на войната в него са убити около 56 000 души. “Бухенвалд” е освободен от войските на Червената армия. През 1958 г. в Бухенвалд е открит величествен мемориален комплекс в чест на загиналите концлагеристи. 1927 г.  \r\nЛидерът на никарагуанската партизанска съпротива Аугусто Сандино започва 5-годишна война срещу американската окупация на Никарагуа (1927 – 1933 г.). Той успява да принуди американците да оттеглят отрядите си, като осигурява значителни отстъпки от никарагуанското правителство. С подкрепата на ЦРУ генерал Анастасио Гарсиа успява да убие Сандино. По този начин Гарсиа завзема властта, като установява династия, която управлява страната почти 50 години. 1918 г.  \r\nВ Екатерининбург болшевиките разстрелват император Николай II (Николай Александрович Романов), заедно със семейството му. Император Николай ІІ е роден е на 18 май 1868 г. в Царско село. Заема престола на 20 октомври 1894 г. и абдикира на 2 март 1917 г. Син е на император Александър III. През април 1894 г. се жени за германската принцеса Аликс Виктория Елена Бригита Луиза Беатрис Хесен-Дармщадска, приела в Русия името Александра Фьодоровна. От брака им се раждат пет деца: Олга (1895), Анастасия (1897), Татяна (1899), Мария (1901) и Алексей (1904). Николай II е последователен привърженик на традиционните принципи на самодържавието в Русия. Във външната политика продължава линията на своя баща. Има изключително силно влияние в международната политика на Великите сили в Европа и Далечния изток. Заставя княз Фердинанд да се съгласи с покръстването на престолонаследника в източноправославната вяра, след което князът е признат от всички Велики сили. При неговото царуване Русия води неуспешна Руско-японска война (1904 - 1905). Под натиска на силното либерално движение в Русия се съгласява на известни политическите свободи (манифестът от 17 октомври 1905 г.). Активно съдейства за създаването на Антантата (1907). След избухването на Първата световна война, е върховен главнокомандващ на руската армия (1915). Принуден е да абдикира след Февруарската революция. Арестуван е с цялото си семейство и интерниран отначало в Тоболск, а после - в Екатеринбург. 1875 г.  \r\nПриета е нова конституция във Франция. Създават се камара на представителите – Сенат. Утвърждават се изборите за президент. Франция е държава в Западна Европа. Териториалната й площ е около 551 600 кв. км. Населението на Франция наброява около 58 500 000 жители, от който 80% са французи. Официалният език е френски. Столицата на Франция е Париж. Парична единица е евро (до 2002 г. - френски франк). Глава на държавата е президент. Законодателен орган - двукамарен парламент (Национално събрание и Сенат). В състава на Франция влизат и задграничните департаменти Гваделупа, Гвиана, Мартиника, островите Сен Пиер и Микелон, Рейюнион и задграничните територии Нова Каледония, Френска Полинезия, Кергелен, Уолис и Футуна. 1790 г.  \r\nОкръг Колумбия е определен за седалище на правителството на САЩ. На тази дата президентът на САЩ Джордж Вашингтон е упълномощен да избере постоянно място за столица. На 1 декември 1800 г. столицата е преместена от Филаделфия на място близо до реката Потомак. 1661 г.  \r\nИздадени са първите парични банкноти в Европа от шведската банка в Стокхолм. Тази мярка е вследствие на недостига от сребърни монети. Преди това банката пуска в употреба медни монети, за да компенсира липсата на сребро, но поради по-ниската си стойност новите монети са с по-голям размер. Поради голямото си тегло монетите са заменени от хартиени банкноти. 1054 г.  \r\nВ Константинопол завършват с неуспех преговорите между Рим и Константинопол. Те се отнасят до теологически въпроси и до сфери на влияние в Южна Италия. Посланикът на римския папа кардинал Хумберт полага върху олтара в катедралата св. София папската була и анатемосва Константинополския патриарх Михаил Керуларий. Той от своя страна проклина посланика и цялата делегация. Така християнската църква се разделя на два клона – католическа и православна. 622 г.  \r\nПророкът Мохамед бяга от Мека в Медина, което се смята за начало на ислямската вяра. Мохамед Ибн Абдаллах - основателят на исляма, наричан от мюсюлманите “Пророк”, е роден в Мека около 571 г. На 25 години Мохамед постъпва на служба у богатата вдовица от Мека - Хатиджа, за която впоследствие се жени. От Хатиджа Мохамед има 8 деца (4 сина и 4 дъщери), които умират рано. Повлиян от монотеистичното учение на ханифитите, от иудаизма и християнството, Мохамед започва своята проповедническа дейност (610), представяйки се за “пратеник на Бога”. Курейшитската върхушка в Мека се противопоставя на Мохамед и на неговите привърженици и им обявява истинска война. Пророкът и неговите последователи са принудени да избягат от града. С Деня на Бягството (Хиджра) - 16 юли 622 г., се поставя началото на мохамеданската ера. Мохамед и неговите съмишленици се заселват в гр. Ятриб, на север от Мека. Пророкът става емир на града, наречен вече Медина (“град на Пророка”). Той воюва с Мека за налагане на новата религия и през 630 г. меканци го признават за Пророк. През 632 г. Мохамед прави своето “Прощално поклонение” в Мека, след което говори на планината Арафат пред 40 000 поклонници. Мохамед умира в Медина на 8 юни 632 г. На тази дата са родени: 1917 г.  \r\nРоден е Жорж Арно (псевдоним на Анри Жирар) - френски писател. В основата на някои от сюжетите в написаните от него книгите са впечатленията му по време на пътешествията му в Южна Америка: \"Разплата за страха\" (1950 г.), \"Бягството на отчаяния хулиган\" (1951 г.), в които представя в романтичен план индивидуалистите и героите на смъртния риск. По-късно издава \"Затвор 1953\" (1953 г.), \"Нежни признания\" (1954), сборник с очерци \"Индианците не са мъртви\" (1956 г.), публицистичната книга \"В защита на Джамил Бухиред\" (1957 г., съвместно с Ж. Вержес), комедията \"Маршал П…\" (1958 г.). Арно подкрепя борбата на алжирския народ за независимост. Тази негова подкрепа е отразена в памфлета \"Моят процес\" от 1961 г. От 1962 г. е в доброволно изгнание в Алжир. 1911 г.  \r\nРодена е американската танцьорка и филмова актриса Джинджър Роджърс (1911 - 1995). Партнира на Фред Астер в някои от най-популярните му филми. Участва в \"Цилиндър\", \"Време за суинг\" и др. 1888 г.  \r\nРоден е Фриц Цернике - холандски физик, лауреат на Нобелова награда за физика (1953 г.). Той е член на Кралската Нидерландската академия на науките от 1946 г. Завършва Амстердамския университет, от 1915 г. е доктор на науките. Работи в Грьонингенския университет от 1913 г. Изследванията му са в областта на оптиката, математическата статистика и други. Разработва теорията за оптическите прибори, в частност за телескопа и микроскопа, открива метода на фазовия контраст и създава първия фазово-контрастен микроскоп (1935 г.). Умира в Грьонинген на 10 март 1966 г. 1872 г.  \r\nРоден е норвежкият изследовател Роалд Амундсен (1872 - 1928). Ръководител е на полярна експедиция, достигнала първа до Южния полюс. Изчезва безследно при една от своите полярни експедиции през 1928 г. 1858 г.  \r\nРоден е Йожен Изаи - белгийски цигулар и композитор. Завършва Лиежката консерватория като ученик на А. Вьотан и Х. Виенявски. В периода 1879 г. – 1883 г. е концертмайстор на симфоничния оркестър на В. Биозе в Берлин. През 1881 г. гастролира в Норвегия и Швеция заедно с А. Г. Рубинщайн. От 1882 г. до 1883 г. (а след това почти ежегодно до 1912 г.) гастролира в Русия. От 1886 г. е професор в Брюкселската консерватория. През 1894 г. той основава струнен квартет и симфонично дружество \"Концертите на Изай\". Йожен Изаи е известен интерпретатор на класически произведения и пропагандатор на френска и белгийска музика. Автор е на произведения за цигулка (между които шест сонати за соло цигулка), операта \"Миньорът Пиер\" (поставена през 1927 г.). В Брюксел се провеждат международен конкурси за цигулари (1937 г.) и пианисти (1938 г.), носещи неговото име. Умира в Брюксел на 12 май 1931 г. На тази дата умират: 1989 г.  \r\nВ Аниф, близо до Залцбург, умира австрийският диригент и композитор Херберт фон Караян (1908 - 1989). Роден е в Залцбург, Австрия, на 5 април 1908 г. Дебютира на 9-годишна възраст в Моцартеума в родния си град като пианист. През 1917 г. задно с група интелектуалци поставя началото на фестивала в Залцбург. През `60-те години е художествен директор на Залцбургския фестивал. На тази длъжност остава до 1989 г. Дълги години е главен диригент на Западноберлинската филхармония. От 1951 г. дирижира на Вагнеровия фестивал в Байройт (“Пръстенът на нибелунгите”, “Нюрнбергските майстори певци”, “Тристан и Изолда” и др.). Записва много плочи с изпълнения от музикалното наследство на Моцарт, Брукнер и Пучини. При Караян специализират българските диригенти Е. Чакъров, Е. Табаков и др. 1985 г.  \r\nВ Бон умира Хайнрих Бьол - германски писател, лауреат на Нобелова награда за литература (1972 г.). Роден е в Кьолн на 27 декември 1917 г. Той участва във Втората световна война на Източния фронт. Завършва германистика в Кьолн. \r\nВ периода 1971 г. – 1974 г. е президент на Международния ПЕН клуб. \r\nАвтор е на произведенията: \"Влакът пристигна навреме\" (1949 г.), \"Къде беше, Адам?\" (1951 г.), \"И не каза нито дума\" (1953 г.; на български език 1961 г.), \"Възгледите на един клоун\" (1963 г.; на български език 1966 г., 1997 г.), \"Така завърши една командировка. Повест\" (1966; на български език 1971 г.), \"Групов портрет с дама\" (1971 г.), \"Изгубената чест на Катарина Блум\" (1974 г.; на български език 1987 г.), \"Грижовна обсада\" (1979 г.). 1959 г.  \r\nВ Портлънд, Орегон, САЩ, умира Ърнест Блох (1880 - 1959). Ърнест Блох е швейцарски и американски композитор, цигулар, диригент и педагог. Роден е на 24 юли 1880 г. в Женева. Професор е в Женевската консерватория от 1911 г. до 1915 г. Сред по-известните му произведения са операта \"Макбет\", поставена през 1910 г. в \"Опера Комик\", Париж; симфонията \"Израил\"; рапсодията \"Шеломо\" за виолончело с оркестър; Свещена служба за баритон, хор и оркестър. Автор е на два симфонии, симфонични поеми и сюити, рапсодии, концерти, камерни и вокални произведения. 1747 г.  \r\nВ Болоня умира Джузепе Мария Креспи - италиански живописец. Той е автор на пасторални, митологични, религиозни и жанрови картини (серията “Седемте тайнства”, 1708 г. – 1712 г.). Роден е в Болоня на 16 март 1665 г. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и д", "date": "2018.07.16", "title": "Денят 16 юли в световната история"}
{"url": "http://www.focus-news.net/news/2018/07/16/2545703/voa-sas-sreshtata-na-varha-mezhdu-donald-tramp-i-vladimir-putin-rusiya-e-nasochila-pogled-kam-vrashtaneto-na-statuta-si-na-globalna-sila.html", "text": "Докато президентът на Русия Владимир Путин се подготвя за своята среща лице в лице с американския си колега Доналд Тръмп в Хелзинки, руски политически наблюдатели твърдят, че очакванията на Кремъл са ниски, освен за един ключов въпрос: Символичното завръщане на Русия от международна изолация към световна сила, пише  Voice of America . \r\nПреди срещата, президентът Тръмп – след продължителна седмица на срещи с традиционни американски съюзници в Брюксел и Лондон – предположи, че разговорите му с руския лидер „може да са най-лесни от всичките“. \r\nВъпреки това руски анализатори предупреждават, че Тръмп ще бъде изправен пред изпечен политик, чиито аргументи са добре усъвършенствани по време на 18-годишното му властване. \r\n„За Путин винаги има начин да повтори това, което винаги е казвал: „Русия никога не е правила нищо нередно. Русия не трябва да подобрява или да променя нищо““, заяви Мария Липман, живеещ в Москва редактор за „Counterpoint“, списание публикуванo от Института за европейски, руски и евразийски изследвания в университета Джордж Вашингтон. \r\n„Ако Америка иска да промени политиката си, ние го приветстваме. Ние не съжаляваме за нищо и нямаме нищо за коригиране“, добавя тq, описвайки виждането на Кремъл в последните години. Преобръщане на отношенията \r\nСрещата на върха в Хелзинки идва по време на политически упадък в често спорните отношения, които се разчупиха заради руската анексия на Крим през 2014 година и ерозираха допълнително заради обвиненията за руска намеса в президентските избори в САЩ през 2016 година. \r\nРуските действия в Източна Украйна, Сирия и обвиненията, че Кремъл може да е отговорен за отравянето на бивш руски шпионин – и свързаната към него смърт на британски гражданин през изминалата седмица от руски невропаралитичен газ на британска земя – само изостриха недоверието. \r\nВ лицето на отрицанията на Кремъл, Белият дом на Тръмп въпреки това експулсира дузина руски дипломати и засили санкциите, ход който позволи на Тръмп да твърди, че „никой не е бил по-твърд с Русия от мен“. \r\nВсе пак тези наказания често се сблъскват с постоянно изявяваното желание на Тръмп да подобри отношенията с Москва. Тръмп беше този, отбелязват наблюдателите, който изпрати емисари до Москва, за да преговарят за срещата му с Путин. \r\nДобавяйки още интрига, федерално разследване, което разкрива че предизборната кампания на Тръмп има връзки с руското правителство непосредствено преди избора му за Белия дом през 2016 година. \r\nПривържениците на Тръмп, както и Кремъл, непреклонно отричат подобно нещо. Оптика, засега \r\nИмайки предвид фона на настоящата ситуация, представители на Кремъл се присъединиха към Белия дом в поставянето на летвата прекалено ниско за предстоящата среща. \r\n„Путин не очаква твърде много от срещата от практична гледна точка“, заяви Надежда Арбатова, специалист по външна политика от Института за световна икономика и международни отношения в Москва. „Но срещата е важна за Москва, тъй като ще бъде разглеждана като признание за статута на Русия като Велика сила“. \r\nПо-малко ясно е какво могат да предложат двете страни една на друга отвъд баналностите, насочени към по-добри отношения. \r\n„Може да има компромис за Сирия, ако Русия се съгласи на американските изисквания в замяна на запазването на (сирийския лидер Башар) Асад на настоящата му позиция“, заяви Арбатова. \r\n„Колкото до Украйна, няма видим компромис към момента, тъй като президентът Тръмп не може да вдигне санкциите докато подминава Конгреса“, отбеляза тя. \r\nПредставители и от двете страни намекнаха за възможна сделка върху контрола на оръжията, цел която беше одобрена и от двамата лидери, без да се споменават детайли. \r\nЕдно нещо, в което представителите на Кремъл не влагат много вяра: Туитър дипломацията на Тръмп, която го представи като подкрепящ всички проруски позиции върху всичко от сваляне на санкциите до признаване на Крим за руска територия. \r\n„Досега вече има достатъчно доказателства за Русия да осъзнае, че това което казва Тръмп трябва да бъде вземано със зрънце сол“, заяви Липман. \r\n„Мисля, че всички осъзнават, че това не може да бъде приемано като неговото намерение или американската политика, или пък дори декларация за намеренията му“, допълни тя. Какво искат руснаците \r\nКлючово за преговорните тактики на Путин: настояване, че Русия вече не е обект на американски искания или натиск. \r\nВъпреки това някои анализатори спорят, че руското публично мнение е това, което поставя ограничения върху Путин. \r\n„При Путин няма търсене на директна отговорност, но политиките се правят базирани на това, което публичното мнение позволява на правителството и на Путин да прави“, заяви Денис Волков, изследовател в „Levada Center“, водеща независима социологическа агенция в Москва. \r\nСкорошно изследване, направено от Волков и московския „Carnegie“ център разкри, че руснаците подкрепят бойната позиция на своя президент със Запада, докато в същото време са готови да намалят враждебността. \r\n„Хората вече се уморяват от външна политика и от външния дневен ред на Путин. Те искат държавата да харчи повече средства у дома. Възгледите на мнозинството са такива, че ние помагаме на други държави прекалено много, харчим върху техните страни прекалено много и вече е време да харчим повече пари у дома“, заяви Волков. \r\nС други думи, руска огледална платформа на собствената на Тръмп „Първо Америка“, където заплахите и щедростите са заменени от търсенето на сделки в националния интерес. \r\n„Случаят не е само, че легитимността на Путин идва единствено от конфронтацията. Легитимността идва и от сътрудничеството, ако то се прави по подходящия начин“, допълни още Волков.  Йонислав Дочев", "date": "2018.07.16", "title": "VOA: Със срещата на върха между Доналд Тръмп и Владимир Путин, Русия е насочила поглед към връщането на статута си на глобална сила"}
{"url": "http://www.focus-news.net/news/2018/07/16/2545727/pazardzhik-deputatite-ot-gerb-desislava-todorova-daniela-maleshkova-i-dimitar-gechev-organizirat-priemna-za-grazhdani.html", "text": "Народните представители от ГЕРБ Десислава Тодорова, Даниела Малешкова и Димитър Гечев ще проведат приемна за граждани днес, съобщиха от пресцентъра на  ГЕРБ - Пазарджик . Те ще разговарят с гражданите в офиса на ПП ГЕРБ на улица „Екзарх Йосиф” № 15 А от 13.00 часа.", "date": "2018.07.16", "title": "Пазарджик: Депутатите от ГЕРБ Десислава Тодорова, Даниела Малешкова и Димитър Гечев организират приемна за граждани"}
{"url": "http://www.focus-news.net/news/2018/07/16/2545711/sputnik-delegatsiya-ot-ruski-deputati-shte-posetyat-germaniya-prez-oktomvri-mesets.html", "text": "Делегация от руски депутати планира да направи посещение в Германия през октомври месец, по време не което ще очаква да посети североизточния град Грифсвалд, където газовите тръбопроводи Северен поток и Северен поток 2 навлизат в германска територия, заяви председателят на парламентарната комисия по енергетика на долната камара на руския парламент пред  Sputnik . \r\n„Планираме среща в работната рамка на „групата за приятелство“. Делегацията ще посети Германия, вероятно между 15 и 19 октомври. Дневният ред на срещата в момента се изготвя. Според предварителния план, ще посетим Турингия, Померания и Грифсвалд, който е мястото където тръбопроводите Северен поток и Северен поток 2 навлизат в германска територия“, заяви Павел Завални, който наблюдава отношенията с Бундестага. \r\nРуските депутати планират да проведат разговори и с членовете на германо-руската група в Бундестага, допълни Завални. \r\nСъставът на руската делегация не е сформиран още, поясни депутатът.  Йонислав Дочев", "date": "2018.07.16", "title": "Sputnik: Делегация от руски депутати ще посетят Германия през октомври месец"}
{"url": "http://www.focus-news.net/news/2018/07/16/2545729/sofiya-belogradchishkiyat-episkop-polikarp-shte-oglavi-arhiereyska-vechernya-v-hram-sv-marina-v-dvora-na-sofiyska-sveta-mitropoliya.html", "text": "От днес с празнични вечерни започва честването на св. вмца Марина. По този повод от 18.00 часа Архиерейска вечерня в митрополитски храм „Св. Марина“ в двора на Софийска света митрополия, с благословението на Негово светейшество Българския патриарх и Софийски митрополит Неофит ще оглави Негово преосвещенство Белоградчишки епископ Поликарп, викарий на Софийския митрополит, предаде репортер на  Агенция \"Фокус\" . \r\nНа 17 юли от 9.00 часа Белоградчишки епископ Поликарп ще оглави света Литургия в митрополитски храм „Св. Марина“ в двора на Софийска света митрополия .  \r\nНикола ПЕТКОВ", "date": "2018.07.16", "title": "София: Белоградчишкият епископ Поликарп ще оглави Архиерейска вечерня в храм „Св. Марина“ в двора на Софийска света митрополия"}
{"url": "http://www.focus-news.net/news/2018/07/16/2545728/reuters-kitay-shte-tarsi-po-balansirana-targoviya-s-es.html", "text": "Министър-председателят на Китай Ли Къцян заяви в понеделник, че страната му ще търси по-балансирана търговия с Европейския съюз, предава  Reuters . \r\n„Китай трябва да придвижи напред преговорите за инвестиционни споразумения с ЕС и двете трябва да споделят целта на сключване на споразумения в ранна дата“, заяви премиерът Ли по време на срещата си с председателя на Европейския съвет Доналд Туск и председателят на Европейската комисия Жан-Клод Юнкер в Пекин. \r\nТуск, от своя страна, заяви че е общо задължение както на Европа и Китай, така и на САЩ и Русия, да не се унищожава световния търговски ред, а да се подобрява. Той отправи и призив към САЩ и Китай да прекратят търговския конфликт помежду си.  Йонислав Дочев", "date": "2018.07.16", "title": "Reuters: Китай ще търси по-балансирана търговия с ЕС"}
{"url": "http://www.focus-news.net/news/2018/07/16/2545730/rumen-hristov-boyko-borisov-ne-me-pozdravi-za-lider-na-sds.html", "text": "Бойко Борисов не ме поздрави за лидер на СДС. Това каза проф. Румен Христов, председател на СДС,ж който заедно с Кольо Колев, директор на социологическа агенция Медиана разговаря с Илиана Беновска в предаването  „Беновска пита”  по  „Радио К2”  и  „Канал 3” . Интродукция в стил Мондиал. \r\n„Посрещам и двамата си гости с традиционната от няколко предавания футболна топка. Днес е последният ден на света е футбол, а сега да Ви видя, елате насам! Господин Христов, Вие като станахте нов председател на СДС – можете ли да спасявате голове или пък да вкарвате такива?” – обърна се Илиана Беновска към актуалния председател на СДС, подавайки му топката с къс пас. „Ще се опитам!”, отвърна Румен Христов и върна топката на водещата с прецизен удар.  \r\n„Добре, заповядайте, седнете! Добре дошъл и честито, на добър час!”,  продължи журналистката, поздравявайки госта си за избирането на поста председател на СДС. „Благодаря!”, каза политикът. \r\n„Господин Колев, Вие направихте странни прогнози тази седмица! Нали вкарахте гол!”обърна се Илиана Беновска и към втория си събеседник, ритвайки топката към него. „За мене няма нужда, аз  колко съм ги отбивал!”, похвали се Кольо Колев, разменяйки с водещата няколко бързи къси пасове с футболна топка. \r\n„Добре се справяте, а така! Сядайте, аз да си прибера топката. Добре дошъл!”, каза водещата. „Добре заварили!”, продължи с любезностите социологът.  СДС след избора на нов лидер.   \r\n„Темата, която съм обявила днес – дали президентът Радев ще победи, ако създаде своя нова партия, или пък СДС се завръщат на сцената и може би ще даде нов тласък на политическия живот? Да започнем с новия лидер на СДС – какво ново в СДС? Вие сте отдавна член, бил сте и в ръководството на СДС, бил сте и в управляващите органи, когато бяхте на власт. Какво ново ще дадете Вие на СДС?”, стартира дискусията Илиана Беновска.  „Това, от което се нуждае Съюза на демократичните сили, е да стигне до нашите избиратели! Истината е, че през годините те ни напуснаха, защото посланията и политиките, които им представяхме, като че ли се разминаваха от това, което очакваха те! Понеже в последно време все ме питат – какви коалиции ще направите – много ми се иска пълната коалиция да бъде с избирателите на Съюза на демократичните сили! Това, което трябва да направи новото ръководство, е да се върне към своите избиратели! Няма да е лесно, но друг път няма!”категоричен беше роденият през 1955 г. в гр. Борово политик.  Потенциалът за нови политически проекти в България и Европейския съюз. \r\n„Ще видим! Кольо Колев, известен анализатор и прогностик, един от, колко сте там, пет ли сте агенциите или шест, които прогнозират изборните резултати?”, даде думата на другия си гост Илиана Беновска. „Зависи как ги броите! По изборите се появяват още петнадесет! ”, заяви роденият през 1956  г. социолог.   \r\n„Нека да са живи и здрави! Може ли СДС, под ръководството на професор Христов, да бъде конкурентноспособна на една нова партия, създадена от президента Радев, или пък подобна, от друг вид вероятно, партия, създадена от Слави Трифонов? Вие дадохте заявка за много високи изборни резултати, в своя прогноза, на Медиана, че такива партии биха били доста победоносни!”, попита Илиана Беновска. „Това не е характерно само за България, видяхме го в цяла Европа! Макрон да не би да е представител на основните политически партии! Себастиан Курц в Австрия! Видяхте какво стана в Италия – традиционните партии ги няма дефакто!”, аргументира се магистърът по психология. \r\n„Виждаме и как се самоизмъчват традиционните партии в Германия!”, допълни Беновска. „Да, на фона на нарастването на Алтернатива за Германия, която дефакто беше победител на последните избори. Това е характерно за цяла Европа – търсенето на политическа алтернатива! В България има търсене на политическа алтернатива извън ГЕРБ, извън БСП, основните политически играчи. Дали СДС може да бъде такава алтернатива? Към момента, съжалявам, че трябва да го кажа директно – не! Какво притежава СДС към момента? Те притежават един знак, един символ, с който дойде промяната! Отзад няма нищо! Всичко останало „демократично дясно” се е пръснало в хиляди посоки и представлява разнородна маса, която не може да се обедини и да намери своето лице. Ако има някакъв ход за СДС, това е по някакъв начин да джироса името – в името на някакво обединение!”, анализира специализантът по Социална психология.  \r\n„С кого?”, конкретизира Илиана Беновска. „Не, не, обединение на, не с кого. Всички да се обединят в името на Съюз на демократичните сили, каквото е името. В този насипен вид – те не могат да си отговорят на основния въпрос, говоря за цялостната десница! Те не могат да намерят диференция и специфика с ГЕРБ! Какво е отношението им към властта? Властта, условно казано, е дясна, защото принадлежи към ЕНП. В този смисъл висят без посока! ГЕРБ – противник ли е? Ще играете ли с него след това, или ще играем както преди с Лукарски – така няма да стане! Това беше за СДС! Втората част – алтернативна политическа сила – да, има голям потенциал!”, констатира специализантът по Социология.  \r\n„Кой – Радев или Слави Трифонов, или вече се говори за Мая Манолова?”, уточни Илиана Беновска. „Както Радев, така и Слави Трифонов – не сме ги сложили, за да мерим конкретен рейтинг, а да мерим желанието за алтернативност! Може да не се появи нито Слави Трифонов, нито Радев. Това не значи, че няма да има друга политическа партия, която ще гръмне!”, обясни учредителят на социологическа агенция Медиана. Независим ли е президентът Румен Радев? \r\n„Мая Манолова може ли да има партия?”, задълбочи разискването на темата Илиана Беновска. „Както при Румен Радев, така и при Мая Манолова – има сериозни съмнения, че нещо подобно ще се случи! И двамата са тези позиции, с претенцията да бъдат неполитически в рамките на техните мандати”, прогнозира Кольо Колев. \r\n„Президентът справя ли се с, казвате, „претенциите” да не е политически?”, усъмни се Илиана Беновска. „Да, определено! Политически, в смисъл – да принадлежи на една или друга политическа сила”, отсече анализаторът.  \r\n„Да, но заема доста странни позиции понякога!”, възрази Илиана Беновска! „Извинявайте, Мая Манолова нима не защитава политики в определени сфери?”, поясни социологът. \r\n„Това е друго! Мая Манолова защитава повече хората, отколкото самият президент, а тя е негова конституционна задача!”, опонира водещата. „Зависи от гледната точка на конкретиката. Защитаваме повече хора, сиреч майките на децата с увреждания – да, съгласен съм.”, отчете Кольо Колев. Електоралният потенциал на СДС. \r\n„Разбрахме Ви! Да стане диалог, да дадем думата на професор Христов, СДС. Кольо Колев Ви каза много важни неща!”, продължи Илиана Беновска, давайки думата на лидера на СДС. „За мене е много ценно това, което чувам! Давам си сметка в какво положение се намира Съюза на демократичните сили, но ние ще се опитаме, освен твърдият електорат, който винаги ни подкрепя, да разширим базата!”, заяви магистърът по „Аграрна икономика”. \r\n„Колко всъщност е Вашият електорат?”, попита Илиана Беновска. „Около 70-80 000 души ни подкрепят и в моменти, в които нямаме шансове”, фиксира докторът по икономика.  \r\n„Това колко процента са на изборите? Това са под 4%, нали, 2%?”, полюбопитства Илиана Беновска. „2%, да, абсолютно! Това не е достатъчно да прескочим бариерата!, но не искам да бързаме с назоваването на коалиции, защото в партията трябва да протече дебатът, той предстои, вземането на решения също предстои!”, потвърди професорът от Югозападния университет „Неофит Рилски”.  \r\n„Лоша работа, ама Вие все дебатирате от известно време! Откакто Костов падна от власт – все дебатирате и все не Ви се получават нещата! Да не говорим за последния опит за участие в управлението – така наречения Реформаторски блок, който просто не ми се коментира в момента! Вие имате ли някакви намерения към някакви представители на този раздробил се и нароил нови партии Реформаторски блок?”, с доза ирония попита Илиана Беновска. „Не съм водил разговори с никого и скоро няма да разговарям! Първо искам да проведа дебат в партията”, отговори лекторът в Пловдивския аграрен университет по специалността „Агромаркетинг”. \r\n„А ще водите ли? Ефективно ли би било, смисъл има ли това, да се свържете с тях, с някой от този разроил се Реформаторски блок, защото Кольо Колев много хубаво Ви напомни – Вие държите лъвчето, знакът, промяната, която вече 30 години я чакаме и тя все ни помахва от влака с ръка, нали?”, отвърна Илиана Беновска. „Аз съм оптимист! Вярно е, че Съюзът на демократичните сили е партия с много славно минало, но се надявам тя да има и бъдеще. Не можем да достигнем това, което е било, не си даваме и най-малка илюзия, че това ще се случи, но автентичната десница е хубаво да бъде представена!”, каза бившият заместник-министър по икономическите въпроси в Министерството на земеделието в кабинета на Филип Димитров.  \r\n„Вие лидер ли сте, харизматичен ли сте? Извинявайте, казвам Ви го в очите!”, продължи Илиана Беновска. „Това ще го кажат хората. На този етап съм председател на Съюза на демократичните сили. Дай Боже да стана лидер!”, отговори бившият министър на земеделието и хранително-вкусовата промишленост в кабинета на Ренета Инджова.  \r\n„Не го казах в смисъл, че се съмнявам или, че не Ви познавам. Понеже Вие правилно почертахте и г-н Колев подчерта – нови са реалностите, много стремително се развиват процесите в световната политика, след като Тръмп стана президент на Щатите. Господин Колев даде достатъчно европейски примери –  със Себастиан Курц и Макрон. Тичате ли след влака или се возите на него? Вятърът на промяната, ако си спомним онзи...”, аргументира се Илиана Беновска. „Засега тичаме успоредно с влака, надявам се да се качим, защото, ако продължим да тичаме успоредно с влака, ще се изморим и няма да хванем и последния вагон!”, метафорично се пошегува бившият съветник по въпросите на земеделието и хранително-вкусовата промишленост в администрацията  на президента Жельо Желев. Отношението на СДС към ГЕРБ. \r\n„Много е важен и този въпрос, който постави г-н Колев – за отношенията Ви с ГЕРБ! Преди, в конфигурацията Реформаторски блок, и сега Ви чувам, във Вашите лични изказвания по време на Вашия избор – Вие все някак си бягате от ГЕРБ, защо?”, попита Илиана Беновска. „Не бягаме от ГЕРБ! Казваме, че Съюзът на демократичните сили е партия, която е в опозиция и ще има опозиционно, но конструктивно...”, разясни бившият министър на земеделието в служебния кабинет на Стефан Софиянски. \r\n„На какво сте опозиционни? Нали сте членове на една и съща европейска партия – Европейската народна партия! Има някакъв non-sens!”, прецизира Илиана Беновска. „Е какво от това! Ами какви да бъдем, ние не участваме в управлението! Ако нямахме различия, щяхме да бъдем в една партия! Добрите неща, които предприема правителството, ще бъдат подкрепени! Ако те подадат документи за членство в еврозоната и в Банковия съюз, ще получат моята адмирация!”, категоричен беше бившият административен секретар в администрацията на президента Петър Стоянов.  \r\n„Вероятно не само Вашата, а на СДС?”, попита Илиана Беновска. „На СДС имам предвид, да!”, потвърди собственикът на частна консултантска компания. \r\n„В какво сте недоволни, в какво сте опозиционни? Какво не одобрявате от политиката на ГЕРБ?”, продължи Илиана Беновска. „Когато една държава се управлява, е нормално политиките да бъдат изпълнявани по-добре в една сфера, по-зле в друга сфера! Днес Съюзът на демократичните сили поиска оставката на шефа на Българска агенция по безопасност на храните за това, което се случва в Ямболско!”, отчете председателят на СДС. \r\n„Да, и във вторник това ще бъде първата пресконференция,която ще бъде дадена, след като Вие станахте председател на СДС.”, анонсира Илиана Беновска. „Ще бъдат представени заместник-председателите, ще говорим за много неща, включително и за исканата от нас оставка!”, сподели членът на Ротъри клуб – София. Защо СДС иска оставката на Дамян Илиев? \r\n„Понеже Вие бяхте земеделски министър и сте бил председател на Комисията по земеделие в Народното събрание, много накратко – защо искате оставката на д-р Дамян Илиев?”, попита Илиана Беновска. „Защото агенцията върви след събитията, защото не беше разяснено на гражданите, че това е наложително, защото мерките, които бяха взети, се взеха твърде късно, защото имаше нехуманно отношение не само към животните, а и към хората! Тези хора не биваше да бъдат поставяни пред тази тежка ситуация!”, отговори Румен Христов.  \r\n„Ами ако тези животни наистина са заразни? Ако е вярно това, което казва директорът на тази агенция, че ще ни бъдат наложени тежки санкции и ще ни бъде забранен износа на животински продукти?”, продължи Илиана Беновска. „Да, това са правилата, но първо трябваше да се обясни на хората, че друг изход няма, да бъде отцепен региона навреме, да говорим за обезщетение, което да позволи на тези хора да си купят животни!”, обясни професорът. \r\n„Тези хора застраховат ли си животните?”, отвърна Илиана Беновска. „Вероятно не!”, лаконичен беше експертът. \r\n„Защо, не ми казвайте, че са бедни? Ти имаш едно имущество!”, попита Илиана Беновска. „Те не са богати! Нямаме култура на застраховане, не само на животните, изобщо на всичко в България!”, поясни Румен Христов.  \r\n„Колите ни са застраховани, преди всичко, но къщите, които се наводняват – не се застраховат, животните, които могат да бъдат подложени на евтаназия – не са застраховани, посевите също! Не е ли крайно време? Една инициатива на СДС, подсказвам Ви! Да предложите на правителството, да създаде един държавен пулс, с участие на застрахователите. Много важен въпрос!”, инициира идея за реформа Илиана Беновска. „Инициативата може да бъде на правителството, с подпомагане на застрахователните агенции, да, може да се мисли в тази посока!”, солидаризира се политикът.  Обединението в дясно.   \r\n„Господин Колев, като слушате новия председател на СДС – той говори ли така, че да повиши евентуално изборния резултат на СДС, който за момента се очертава 2%?”, попита Илиана Беновска. „Става въпрос за не толкова политически разговор! Въпросът е за форума на обединение на разпръснатото дясно!”, обясни Кольо Колев. \r\n„Продуктивно ли би било да се обединяват с бившите реформатори и с новосъздадените партии от техните разроили се членове?”, попита Илиана Беновска. „Ако тази мисъл стигне до главите на повечето от тези хора, то ще бъде продуктивно. Какво си мислите, че в БСП няма сто различни мнения по различни теми? В ГЕРБ вижте Цветан Цветанов – изявява се и се изцепва – Китай, Русия... Нима мисли, че голяма част от ръководството и избирателите на ГЕРБ мислят по този начин? Страхувам се, че в тази безпътица, в която изпадна дясното, загуба на политики и ориентири, те взеха на въоръжение едно единствено нещо, което ще им изяде главата, ако продължават да играят на него – това е яростна русофобия, което абсолютно противоречи на традиционния начин на възприемане на Русия. Русия отдавна не е комунистическа държава, вписва се в капиталистическите страни!” констатира социологът. \r\n„Заключителни думи за бъдещето на СДС”, продължи Илиана Беновска. „Делото за спасяването на давещите се е дело на самите давещи се!”, изрази се метафорично Кольо Колев.  \r\n„Вие, г-н Христов, вероятно ще почнете публични изяви да правите по-чести. Кое е най-важното, което бъде гръбнакът на Вашата политика като лидер на СДС?”, попита Илиана Беновска. „Много ми се иска да върна надеждата на тези наши избиратели и да говорим за възможността българските граждани да започнат да получават европейски доходи, но не обещание за увеличаване на заплати и пенсии, а даване на възможност икономиката да заработи и от там да повишим доходите!”, заяви Румен Христов. \r\n„Стига се говорили, хайде да действаме! Вие казахте, че сте опозиция, СДС! Аз лично не го  разбирам това, но няма да го обсъждаме сега. Опозиционният лидер Корнелия Нинова – поздрави ли Ви? Вашият колега, опозиционер?”, попита Илиана Беновска. „Не!”, отсече лидерът на СДС. \r\n„А Бойко Борисов, на който сте опозиция, поздрави ли ви?”, продължи в блиц стил Илиана Беновска. „Не!”,  лаконичен беше професорът. \r\n„А кой Ви поздрави? Дайте поне кръг?”, в заключение попита Илиана Беновска. „Не е необходимо да ги изброявам тук – сродни формации!”, завърши Румен Христов разговора си с Илиана Беновска.", "date": "2018.07.16", "title": "Румен Христов: Бойко Борисов не ме поздрави за лидер на СДС"}
{"url": "http://www.focus-news.net/news/2018/07/16/2545720/dmitriy-peskov-obsazhdaneto-na-siriya-po-vreme-na-sreshtata-na-varha-v-helzinki-nyama-da-e-lesno-zaradi-otnoshenieto-kam-iran.html", "text": "Обмяната на мнения върху въпросите за Близкия изток по време на срещата на върха на президентите на Русия и САЩ, Владимир Путин и Доналд Тръмп, в Хелзинки няма да бъде лесно, заради отношението на Вашингтон към Иран, заяви говорителят на Кремъл Дмитрий Песков, цитиран от  ТАСС . \r\n„Много добре знаем отношението на Вашингтон към Иран. Но в същото време Иран също е наш добър партньор в търговското и икономическо сътрудничество. Поради тази причина това няма да бъде лесен обмен на мнения“, заяви той. \r\nСрещата на върха между Доналд Тръмп и Владимир Путин ще се проведе в понеделник в Хелзинки от 13:20 часа.  Йонислав Дочев", "date": "2018.07.16", "title": "Дмитрий Песков: Обсъждането на Сирия по време на срещата на върха в Хелзинки няма да е лесно, заради отношението към Иран"}
{"url": "http://www.focus-news.net/news/2018/07/16/2545726/komisiya-na-ek-idva-dnes-za-da-proveri-deystviyata-na-babh-zaradi-chumata.html", "text": "Огнищата на чума по дребния рогат добитък, които за първи път се появиха в България и Европейския съюз от края на юни, са повод за редица срещи и разговори на европейско ниво, проведени от ръководството на Българската агенция по безопасност на храните и Главна дирекция „Здравеопазване и политика за потребителите“ (SANTE, бивше наименование SANCO) на Европейската комисия. Това съобщиха от пресцентъра на  БАБХ . По този повод днес в България идва експертна мисия от Главна дирекция SANTE, поканена от изпълнителния директор на БАБХ д-р Дамян Илиев. Целта е на място да се установи дали мерките, предприети от българските власти за неразпространение на заразата, съответстват на изискванията, разпоредени в европейското законодателство.", "date": "2018.07.16", "title": "Комисия на ЕК идва днес, за да провери действията на БАБХ заради чумата"}
{"url": "http://www.focus-news.net/news/2018/07/16/2545733/sofiya-vavezhda-se-vremenna-organizatsiya-na-dvizhenieto-po-bul-dzheyms-baucher-vav-vrazka-s-podmyana-na-vodoprovod.html", "text": "Въвежда се временна организация на движението по бул. „Джеймс Баучер“ във връзка с подмяна на водопровод, съобщиха от пресцентъра на  Столична община . От днес до 27 юли се забранява влизането на превозни средства по пътната лента от северната страна на пътното платно на бул. „Дж.Баучер“ в участък от 120 м от кръстовището с ул. „Света гора“ към ул. „Йоан Екзарх“.", "date": "2018.07.16", "title": "София: Въвежда се временна организация на движението по бул. „Джеймс Баучер“ във връзка с подмяна на водопровод"}
{"url": "http://www.focus-news.net/news/2018/07/16/2545732/veliko-tarnovo-zapochva-devetoto-izdanie-na-festivala-za-klasicheska-kamerna-muzika-arbanassi-summer-music-2018.html", "text": "Четири концертни вечери предлага деветото издание на Фестивала за класическа камерна музика Arbanassi Summer Music 2018, съобщиха от пресцентъра на  Регионалния исторически музей . Фестивалът извежда камерната музика от концертна зала, за да внуши усещането за общност, приятелство и удоволствие от  музиката. Музикалното събитие ще се проведе в архитектурния резерват Арбанаси до Велико Търново от днес до 21 юли, като за първи път откриващият концерт ще е в църквата музей „Св. Георги“. По традиция останалите класически вечери ще са в уникалната с акустиката и стенописите си църква „Св. Архангели Михаил и Гавраил“. Концертите започват в 19.30 часа.  \r\nВъв възрожденските църкви „Св. Георги“ и „Св. Архангели Михаил и Гавраил“ днес и на 17 юли ще бъде представена програмата „Четирите годишни времена“ – една жизнена сплав от Четирите сезона на Вивалди и съответните четири композиции от гения на тангото Астор Пиацола „Estaciones Porteñas” (Четирите сезона на Буенос Айрес).  Следващите вечери (19 и 21 юли) в църквата „Св. Архангели Михаил и Гавраил“ ще звучи музика от Йоханес Брамс, Роберт Шуман, Лудвиг ван Бетховен и Волфганг Амадеус Моцарт. \r\nПроизведенията ще бъдат изпълнени от международна формация музиканти  от Германия, Великобритания, Белгия и България. Това са Александър Сомов – виолончело, Амрай Либолд –  фагот, Хеди Керпичан – цигулка, Димитри Местдаг – обой, Ангелина Абаджиева – цигулка, Пиер Оньó – кларинет, Юлита Фъсева –  контрабас, Люси Джил – цигулка и Жан-Кристоф Гарсия – виола. Изпълнителите са водещи солисти на Кралската фламандска филхармония и други световни оркестри. Интимни концертни вечери, обединяващи музиканти и публика и нивото на изпълненията, в съчетание с магнетичната църковна атмосфера, превръщат Arbanassi Summer Music в едно уникално музикално събитие. Фестивалът е по инициатива на Регионалния исторически музей - Велико Търново и се реализира с подкрепата на Община Велико Търново. Музикалното събитие е носител на престижния лейбъл „Европа на фестивалите, фестивалите на Европа“ 2017 - 2018.  Билети за фестивалните вечери се предлагат в Туристически информационен център на ул. “Христо Ботев“ №5 във Велико Търново и  на място в църквите в Арбанаси непосредствено преди концертите.", "date": "2018.07.16", "title": "Велико Търново: Започва деветото издание на Фестивала за класическа камерна музика Arbanassi Summer Music 2018"}
{"url": "http://www.focus-news.net/news/2018/07/16/2545735/montana-narodniyat-predstavitel-ot-gerb-irena-dimova-organizira-priemen-den-vav-valchedram.html", "text": "Народният представител от ГЕРБ – Монтана Ирена Димова организира изнесена приемна за жителите на община Вълчедръм днес. Това съобщиха от пресцентъра на  партията . Приемната в град Вълчедръм ще се проведе от 10.00 до 13.00 часа в сградата на Общината на ул. “България“ №18. Записвания се приемат на тел. 096 30 00 66, 0884 800 049 и 0884 800 104.", "date": "2018.07.16", "title": "Монтана: Народният представител от ГЕРБ Ирена Димова организира приемен ден във Вълчедръм"}
{"url": "http://www.focus-news.net/news/2018/07/16/2545731/plovdiv-obshtinskite-savetnitsi-ot-gerb-shte-provedat-priemni-s-grazhdani.html", "text": "Общинските съветници от  ГЕРБ-Пловдив ще проведат приемни с граждани. Това съобщиха от пресцентъра на  партията . Приемните ще се проведат по следния график: \r\nВера Тоскова и Ели Гатева ще се срещнат с граждани от 16.00 до 18.00 часа в офиса на ГЕРБ в район „Тракия” в ж. к. „Тракия“ бл. 91.  \r\nВ 17.00 часа в офиса на  ГЕРБ в район „Източен” на ул. „Коста Паница“ №5 ще се проведат приемните на Спартак Николов и Вихър Захов. \r\nДаниела Дженева и Атанас Узунов ще се срещнат с граждани в офиса на партията в район „Южен”, на ул. „Академик Петър Динеков“ № 1А. Разговорите с Дженева ще започнат в 17.00 часа, а с Узунов - в 17.30 часа. \r\nАлександър Радев ще приема граждани от 17.30 до 19.00 часа в офиса на  ГЕРБ в район „Централен” на ул. „Прага” № 2;", "date": "2018.07.16", "title": "Пловдив: Общинските съветници от ГЕРБ ще проведат приемни с граждани"}
{"url": "http://www.focus-news.net/news/2018/07/16/2545737/sofiya-vavezhda-se-vremenna-organizatsiya-na-dvizhenieto-za-rekonstruktsiya-na-toploprovod-v-zhk-ilinden.html", "text": "Въвежда се временна организация на движението за реконструкция на топлопровод в ж.к. „Илинден“. Това съобщиха от пресцентъра на  Столична община . Забранява се влизането на пътни превозни средства както следва:  \r\n- до 24.00 часа на 17 юли 2018 по една средна пътна лента от северната половина на пътното платно на бул. „Тодор Александров“, в участък от 55 м при кръстовището му с бул. „Константин Величков“ и по три средни пътни ленти от пътното платно на бул. „Тодор Александров“, в участък от 45 м след разделителния остров  в посока ул. „Индже Войвода“;  \r\n- от 00.00 часа на 18 юли 2018 г. до 24.00 часа на 27 юли 2018 по една средна пътна лента от северната половина на пътното платно на бул. „Тодор Александров“, в участък от 55 м при кръстовището му с  бул. „Константин Величков“ и по две пътни ленти от северната страна на пътното платно на бул. „Тодор Александров“, в участъка между ул. „Индже Войвода“ и бул. „Константин Величков“;  \r\n- от 00.00 часа на 28 юли 2018 г. до 24.00 часа на 7 август 2018 г. по една средна пътна лента от северната половина на пътното платно на бул. „Тодор Александров“, в участък от 55 м при кръстовището му с бул. „Константин Величков“ и по четири средни пътни ленти на пътното платно на бул. „Тодор Александров“, в участъка между ул. „Индже Войвода“ и бул. „Константин Величков“;  \r\n- от 00.00 часа на 8 август 2018 г. до 24.00 часа на 11 август 2018 г. по три пътни ленти от южната страна на пътното платно на бул. „Тодор Александров“, в участъка между ул. „Индже Войвода“ и бул. „Константин Величков“;  \r\n- от 00.00 часа на 12 август 2018 г. до 24.00 часа на 13 август 2018 г. по една средна пътна лента от северната половина на пътното платно на бул. „Тодор Александров“, в участък от 55 м при кръстовището му с  бул. „Константин Величков“ и по три средни пътни ленти от пътното платно на бул. „Тодор Александров“, в участък от 45 м след разделителния остров  в посока ул. „Индже Войвода“.", "date": "2018.07.16", "title": "София: Въвежда се временна организация на движението за реконструкция на топлопровод в ж.к. „Илинден“"}
{"url": "http://www.focus-news.net/news/2018/07/16/2545734/spas-panchev-ako-ima-konstruktivna-opozitsiya-borisov-shte-mozhe-da-vdigne-dvoyno-pensiite-i-zaplatite.html", "text": "Ако има конструктивна опозиция, Бойко Борисов ще може да вдигне двойно пенсиите и заплатите. Това каза Спас Панчев, лидер на БЗНС „Александър Стамболийски”, който напусна коалицията с БСП, в разговор с Илиана Беновска в предаването „Беновска пита“. Раздялата с БСП? \r\n„Днес за последен ден светът е футбол. Ще успеете ли да вкарате гол на Корнелия Нинова или нямате такава цел”, попита Беновска.  \r\nСпас Панчев лаза, че няма такава цел. \r\n„Защо напуснахте БСП, но ми отговорете не по масонски завоалирано, а откровено като човек, който милее за България”, попита Беновска. \r\nСпас Панчев отговори, че са били коалиционни партньори с БСП до миналата седмица. 15 години са били коректен партньор.  \r\n„Помня един случай, когато Ви поканих да гостувате в предаването, Вие приехте, а след това от БСП Ви разпоредиха да не идвате. Така ли беше”, попита Беновска. \r\nТова е било решението на коалицията, посочи Спас Панчев. По-малкият партньор БЗНС “Александър Стамболийски“ винаги се е съобразявал с решенията на БСП, но не е редно да ти се отнема възможността да споделяш пред медиите мнението си.  \r\n„По-леко ли дишате”, попита Беновска. \r\n„Първият ден като излязох от нас все едно един чувал го нямаше на гърба ми“, отговори Панчев. \r\nДимитър Георгиев остана в ПГ на БСП, посочи Беновска. \r\nТой каза, че близките и роднините му са го натиснали да остане с БСП. Не е подал заявление за напускане на БЗНС „Александър Стамболийски”, но предполагам, че ще подаде, допълни Спас Панчев. \r\n„На последната пресконференция на БСП Корнелия Нинова подчерта моя интерес към вътрешнопартийните движения в БСП и ме покани да стана член на БСП. Аз светкавично казах „Окей”. Но може ли във Вашата организация в „Оборище” и Нинова каза „Да”. Аз попитах дали ще ме направите член на Националния съвет, защото той е този, който решава нещата. Нинова каза, че има време за тази работа. Да ставам ли член, според Вас, след като толкова години сте близък с БСП”, попита Беновска.  \r\n„Някога членовете на БСП бяха 1,2 милиона, а сега са няколко десетки хиляди. Има много свестни хора в БСП и отдадени на идеята. От Вас зависи, ако може в колектив да работите, от който се изпълняват нареждания, сигурно ще се чувствате комфортно”, даде съвет Спас Панчев на Беновска. БЗНС има 15 000 членове и между 70-80 хиляди гласа. Земеделците ги има вече 119 години. Този партия има многогодишна история.  \r\nВ последно време повече има лични мотиви в решенията, които се взимат, за сметка на колективните органи. Няколко души около Корнелия Нинова са упълномощени да взимат решения и да ги изпълняват. Спас Панчев направи сравнение на предишните ръководство на БСП начело с Михаил Миков и Сергей Станишев и посочи, че те са вслушвали и в други, не са били толкова еднолични в решенията си. Той даде пример с коалицията, която като коалиционен съвет се е събирала само един-два пъти.  \r\nВ коалиция „БСП лява България” партиите са били 13, докато в сегашната коалиция „БСП за България” са останали 5, 4 след напускането на партията на Спас Панчев. Това са Комунистическа партия „Нова Зора”, Тракийските дружества, „Екогласност” и БСП. Коалиционният съвет е трябвало да обсъди вота на недоверие, но това не се е случило, защото той е дискутирал само битови въпроси на коалицията. В миналото винаги в ръководството на ПГ на БСП е имало представители на коалиционните партньори, колкото и малки да са, подчерта Спас Панчев. \r\n„Основателни ли са Вашите претенции? Вие от колко време участвате в коалиции с БСП”, попита Беновска. \r\nСпас Панчев отговори, че от 2005 година е лидер на БЗНС и е участвал в коалиции с БСП, а преди 1990 година, БЗНС е бил традиционен партньор на БСП. Като коалиционни партньори, земеделците не искат да са просто част от БСП, а да запазят своето лице. Съгласно последния договор на коалицията, БЗНС нямат право да издигат техни кандидати за местни избори. А коалицонния договор е подписан в последния момент преди изплащането на субсидията, за да не се забави внасянето на документите.  „Техноимпекс“ \r\n„Избяхвате ли да говорите за „Техноимпекс” и защо”, попита Беновска.  \r\n„Да, пет години съм бил ръководител на „Техноимпекс”. След това дойде друг ръководител – Корнелия Нинова. И оттогава имах забрана да влизам във фирмата, макар че считам, че ако някой е дал пет години от живота си и е оставил работеща фирма, не бива да му се забранява да влиза. Може би се страхуваше Нинова да не преча на работата й. В добро финансово състояние оставих „Техноимпекс”. Когато станах директор имахме 6,5 милиона долара задължения, когато напуснах „Техноимпекс” имаше над 1,5 милиона налични пари. Оставил съм фирмата в стабилно състояние. Много хора през тези години намериха работа зад граница, успяха да построят апартаменти, да си купят коли, бяха много доволни”, отговори Спас Панчев.  \r\n„Как продължихте да работите в политиката с Корнелия Нинова, след като Вие е било забранявало да влизате в „Техноимпекс”, попита Беновска. \r\nСпас Панчев каза, че в правителството на Сергей Станишев, той в бил зам.-министър на отбраната, а Нинова е била зам.-министър на икономиката и двамата са били съпредседатели на Българо-руската комисия по военно сътрудничество. Това е бил първият допир на Спас Панчев с Корнелия Нинова. Той е категорично, че не иска да се занимава с интриги. Как БЗНС „Александър Стамболийски ще продължи да изпънява обещанията си пред избирателите? \r\nКато излизате от коалицията с БСП, какво от Вашата програма и партийни цели на БЗНС няма да може да бъде осъществено”, попита Беновска.  \r\nИзлизането от коалицията с БСП няма да попречи на БЗНС да продължи да работи в изпълнение на програмата си. Независимият народен представител има същите правомощия като другите депутати, дори когато внесе закон той ще е независим, а не на опозцията. Спас Панчев допълни, че също е бил разочарован, че не са го сложили в комисията по земеделие, като земеделец.  Разпространението на чума по животните в някои региони на България \r\n„СДС имат оставката на шефа на БАБХ. Какво е Вашето мнение? Не е ли редно да се създаде един застахователите пул, който да застрахова животни, посеви, къщи срещу наводнение и др”, попита Беновска. \r\nСпас Панчев се съгласи, че има такова необходимост, защото земеделският производител не може сам да се противопостави на природа и бедствията. Чумата е огромен удар по стотици животновъди. Те не могат да си позволят да си направи застраховки, затова този фонд трябва да е с държавно участие.  \r\n„Корнелия Нинова яхва ли вълната на протеста на хората или има право да протестира против ефтаназията”, попита Беновска. \r\n Спас Панчев каза, че политиците когато имат възможност яхат протести. Правилният подход е опозицията да направи една кръгла маса за проблема и да извика правителството, за да се търси решение. Поведението на Корнелия Нинова намирисва на популизъм.  За ролята на опозицията \r\n„Аз предложих дори и в опозиция да се работи по важни теми за страната с управляващите за преодоляване на бедността, за проблемите в здравеопазването, да има компромис и общи идеи. Аз бях упрекнат, че натискам едва ли не БСП да прави широко правителство. Опозицията има възможности да работи за избирателите и трябва да използва тези четири години като хоризонт от време, а не само да изморяваме хората с упреци към управляващите“, заяви Спас Панчев. Подготовката за следващите местни избори \r\n„Къде ще се кандидатирате за местните избори и ще имате ли успех сами или ще се коалирате с някого”, попита Беновска. \r\nСпас Панчев каза, че ше направи опит със земеделците от другите три съюза БЗНС на Николай Ненчев, Обединени земеделци на Петя Ставрева и ЗНС на Румен Йончев да отидат заедно на изборите. Но до момента земеделците не могат да се съберат заедно дори на емблематични дати.  Оценката за управлението \r\n„Вашият един глас важен ли е за ГЕРБ”, попита Беновска. \r\nСпас Панчев каза, че не вярва, че гласът му е от значение. Той призна, че е подкрепил Закона за горивата, защото нещата трябва по закон да стават. 8-10 милиарда годишно отиват в сивия сектор като загуба от мита, акцизи, ДДС, кражби от НЗОК. Ако едно правителство успее да се справи с тези проблеми и тези пари влязат в бюджета на държавата, Спас Панчев е сигурен, че пенсиите ще бъдат двойно по-високи, а средната работна заплата ще бъде поне с 50% по-високи. Според него, пари има, но трябва да има ред и правила в държавата.  \r\n„Одобрявате ли действията на премиера Борисов и коалиция по време на европредседателството или сте съгласен с критиките на Нинова”, попита Беновска. \r\nСпас Панчев отговори, че шест месеца е кратък период от време да се направи нещо съществено . Председателството беше успешно за България и за Западните Балкани. Срещата във Варна с Ердоган беше голям успех. Сега мигрантския поток не застрашава България.  \r\n„Ако бяхте в коалицията с БСП, щяхте ли да изкажете така свободно тази оценка или щяхте да замълчите”, попита Беновска.  \r\nКогато си в коалиция трябва да се съобразяваш със становището на големия коалиционен партньор, призна Спас Панчев. Политиката и масонството \r\n„Вие сте известен представител на масоните. Разговаряте ли по между си и оценявате ли вътрешнополитическата ситуация в България? Каква е оценката на масоните за управлението на Борисов?”, попита Беновска. \r\nСпас Панчев каза, че в масонството за политика не се говори. Това е забранено. Само двама-трима президенти на САЩ не са били масони. Не случайно от 29, 21 премиери на България до 1944 години са били масони. Личната оценка на Спас Панчев е, че премиерът Борисов е добил опит и самочувствие пред колегите си в Европа и счита, че има нужна от опозиция, която да го подкрепя с добри идеи да работи за хората, Борисов ще бъде по-успешен за България.  \r\n„Конструктивна опозиция ли е Корнелия Нинова”, попита Беновска. \r\n„Бълагрия има нужда от опозиция, която да работи за народа си, да търси пътища и мостове, а не да критикува постоянно”, обобщи Спас Панчев пред Илиана Беновска. Той подари книгата си на Беновска с пожеланието да надникне в един нов свят на филателията и пощенската марка. Беновска по традиция върна жеста с книгата „Беновска пита Ахмед Доган” и една здрава, българска ябълка. Спас Панчев отчете ролята на Доган за етническия мир в България между християни и мюсюлмани.", "date": "2018.07.16", "title": "Спас Панчев: Ако има конструктивна опозиция, Борисов ще може да вдигне двойно пенсиите и заплатите"}
{"url": "http://www.focus-news.net/news/2018/07/16/2545743/pregled-na-osnovnite-temi-v-dobrudzhanskiya-pechat.html", "text": "За ново огнище на птичи грип в Добричко съобщава вестник  „Нова добруджанска трибуна“ . Огнището е в село Миладиновци, това става ясно от заповед на изпълнителния директор на БАБХ д-р Дамян Илиев. Стопанството е тип „заден двор“. Направен е лабораторен анализ на проби, който потвърждава болестта. „По-ниски добиви от лавандула“, съобщава изданието. Стойностите са около 11% по-ниски. Близо 24 000 дка от общо засети 39 640 дка са пожънати. 73% от рапицата в областта е прибрана. „Талантлив възпитаник на СУ „Св. Климент Охридски“ – с нова награда“, съобщава всекидневникът. Петър Трифонов е ученик в 6 клас. Тази година е участвал в няколко национални конкурса, като е завоювал награди. Петър е спечелил първо място в националния ученически конкурс „Времена и будители“. \r\n„Американски доброволци посетиха Добрич“, съобщава на първа страница другият регионален вестник  „Добруджанска трибуна“ . Те са вложили средства, време и енергия за подпомагане на социалните услуги в града. 40 души са преобразили двора на Центъра за настаняване на деца и младежи без увреждания. В рубриката „Общество“ е поместен материал на краеведа Атанас Пеев, озаглавен „Семейство, в което се пее и свири“. Разказът е за народната певица Атанаска Станева. От спортната страница – „Добруджа“ постигна класика срещу „Спартак“- Варна. Футболният отбор на Добрич се е наложил с класическото 3:0 над варненци. Срещата се е играла на един от терените в курортния комплекс „Албена“. Избраниците на Деян Божилов продължават проверките. Следващата среща е в сряда от 18,00 часа на стадион „Дружба“.", "date": "2018.07.16", "title": "Преглед на основните теми в добруджанския печат"}
{"url": "http://www.focus-news.net/news/2018/07/16/2545740/dobrich-obshtinata-zapochva-protsedura-za-finansovo-podpomagane-na-semeystva-i-dvoyki-s-reproduktivni-problemi.html", "text": "Започва кандидатстването за финансово подпомагане на семейства и двойки с репродуктивни проблеми, с постоянен и/или настоящ адрес на територията на община град Добрич. Това съобщиха от пресцентъра на  Общината . Срокът за подаване на заявителни документи е от днес (16 юли) до 17 август 2018 г. Документи могат да се подават в „Център за услуги и информация“, работно място „Деловодство“, ет. 1 в сградата на Община град Добрич \r\nНеобходимите документи за кандидатстване и Правилника за отпускане на финансова помощ за лечение на семейства и двойки с репродуктивни проблеми, с постоянен и/или настоящ адрес на територията на Община град Добрич може да намерите в сайта www.dobrich.bg.       \r\nТелефон за контакти: 058/ 60 20 17 - Димитрина Русева, Дирекция „Хуманитарни дейности”.", "date": "2018.07.16", "title": "Добрич: Общината започва процедура за финансово подпомагане на семейства и двойки с репродуктивни проблеми"}
{"url": "http://www.focus-news.net/news/2018/07/16/2545736/plovdiv-dvizhenieto-po-patya-yugovo-laki-se-osashtestvyava-v-edna-lenta-poradi-propadane-na-chast-ot-patnoto-platno.html", "text": "Интензивен е трафикът по автомагистрала „Тракия“ в областта, пътищата са сухи и нормално проходими. Това каза за  Радио „Фокус“ – Пловдив  дежурен от Областно пътно управление. Движението по пътя Югово - Лъки се осъществява в една лента поради пропадане на част от пътното платно. Преминаването в проблемния участък се регулира с пътни знаци. До 15 септември движението по пътя Пловдив - Асеновград ще се извършва двупосочно в едното платно от изхода на град Пловдив до град Асеновград поради ремонтни дейности. Остава ограничено и преминаването на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим-Девин. От Областното пътно управление предупреждават за опасност от падащи камъни по пътищата в планинските райони. Водачите на автомобили да шофират със съобразена скорост и повишено внимание по тези участъци. \r\nТрафикът на територията на град Пловдив също е интензивен към този час на деня. Задръствания се образуват по булевардите „Цар Борис III Обединител“, „Христо Ботев“, „Шести септември“, „Васил Априлов“ и „Пещерско шосе“. Натоварен е трафикът и по бул. „Източен“. Пътните настилки на територията на града са сухи и нормално проходими. \r\nВесела КРЪСТЕВА", "date": "2018.07.16", "title": "Пловдив: Движението по пътя Югово - Лъки се осъществява в една лента поради пропадане на част от пътното платно"}
{"url": "http://www.focus-news.net/news/2018/07/16/2545738/ivaylo-krachunov-pirinski-koyto-si-izgradi-materialnoto-sastoyanie-na-garba-na-naroda-da-slaga-tabelka-za-depo-i-da-si-hodi.html", "text": "Пирински, който си изгради материалното състояние на гърба на народа, да слага табелка „За депо“ и да си ходи. това каза Ивайло Крачунов, БЛИЦ, в интервю на Илиана Беновска в предаването  „Беновска пита“  по  „Канал 3“  и  „Радио К2“ . \r\nИлиана Беновска: Какъв  е резултатът в битката Корнелия Нинова срещу Бойко Борисов? Отчетът се направи тази седмица в Народното събрание след много викове и шум от страна на БСП. \r\nИвайло Крачунов: Отново имаше размяна на реплики и мисля, че Борисов постъпи по-мъдро и дипломатично и не влезе в полемика. В крайна сметка видяхме, че председателството премина много добре от икономическа и европейска гледна точка. Освен това, българските служби си свършиха много добре работата и нямаше нито една провокация и Слава Богу не се стигна до неприятна ситуация, в каквито други държави са изпадали и всичко мина много добре за България. \r\nИлиана Беновска: Конструктивна опозиция ли е БСП и лично Корнелия Нинова, и какво бъдеще виждаш пред тази партия под нейно ръководство? \r\nИвайло Крачунов: Със сигурност БСП е „по-креслива“ опозиция и със сигурност не е толкова градивна. Виждат се личностни размени на реплики между лидерите на двете най-големи партии, а и очевидно в БСП има вътрешнопартийни проблеми. Виждаме и ядрото на Румен Гечев, което често пъти саботира самата лидерка и гласува „напук“ срещу нея. \r\nИлиана Беновска: Кой е в това ядро на Румен Гечев? \r\nИвайло Крачунов: Там са Янаки Стоилов, на моменти Александър Симов, виждаме и Елена Йончева да гласува разнопосочно. \r\nИлиана Беновска: Е, Елена Йончева? \r\nИвайло Крачунов: В някои моменти. На пример, за медийния закон, за който ние с теб ще говорим, тя гласува срещу този закон, докато голямата част от народните представители на БСП гласуваха въздържали се. \r\nИлиана Беновска: А защо трябва да се гласува против този закон? Ти имаш ли някакви възражения? Той е внесен. Медийният закон, нека да повторим, внесен от Делян Пеевски, Хамид Хамид, Йордан Цонев и Велислава Кръстева.  \r\nИвайло Крачунов: От страх се противопоставят определени медийни групи, защото този закон ще направи, така че да изсветли собствеността на медиите. Те ще станат по-прозрачни и ще има яснота кой управлява медиите, защото виждаме как различни фалшиви новини циркулират в различни анонимни медии и след това правителството, като заложник трябва да се обяснява за абсолютно анонимни и клеветнически твърдения. \r\nИлиана Беновска: Какво искаше да каже евродепутатът Георги Пирински от трибуната на Народното събрание като спомена името на Делян Пеевски, като проблем, с който европредседателството не се е справило? \r\nИвайло Крачунов: Този човек отдавна трябваше да бъде в „архивите“ на българската политика. \r\nИлиана Беновска: Недей така де, недей така.. \r\nИвайло Крачунов: Абсолютно е така. Това са стари лица, които трябва да отстъпят път на младите. Ние го гледаме този човек още от тоталитарните години на Тодор Живков. \r\nИлиана Беновска: Той беше най-младият заместник-министър, едно време. \r\nИвайло Крачунов: Най-младият комсомолец. Виждаме този човек, който е изградил своето бъдеще и материално състояние на гърба на българските граждани. Такива „стари муцуни“ като него и различни други хора трябва да слагат табелката „за депо“ и да се прибират. \r\nИлиана Беновска: Добре, ти сега го нахейти. Остави го, нека си има... \r\nИвайло Крачунов: Не, аз не го нахейтих. Това е човек от миналото, който е един скелет от гардероба. \r\nИлиана Беновска: Добре, но какъв мотив имаше той да изтъква Делян Пеевски по време на европредседателството? Ти какво разбра, аз нищо не разбрах? \r\nИвайло Крачунов: Аз също не разбрах. Не може да бъдем в неговото объркано състояние, така че това е човек от миналото, който трябва да си остане там. \r\nИлиана Беновска: А вие какво криете в „Блиц“? \r\nИвайло Крачунов: Не крием нищо. Виждаш по колко новини изкарваме на ден. \r\nИлиана Беновска: Нещо там криете ли, под масата - пари, скрита собственост, влияние на Делян Пеевски? \r\nИвайло Крачунов: Не, няма такова нещо. Всеки може да провери каква е собственоста на „Блиц“. Тя ще бъде декларирана съобразно този закон, който беше гласуван на първо четене. Така, че се надявам всички медии да бъдат толкова прозрачни и ясни, колкото е и агенция „Блиц“. \r\nИлиана Беновска: Ще има по мое предложение, доколкото разбрах, а беше и Велислава Кръстева мой гост тук по тази тема, обществена дискусия на 26 юли, която ще бъде по покана на Комисията по гражданско общество и медии с ръководител Вежди Решидов. Какво смяташ да предложиш там още към този закон? \r\nИвайло Крачунов: Максимално бързо да бъде приет този закон. Мисля, че той е достатъчно ясен и не се нуждае от точки, които да го разводняват. \r\nИлиана Беновска: Защото аз предложих, ще го кажа и там, да вземе да декларираме и политическата си ориентация. Не мисля, че има нещо нередно в това. Това е практика и в Англия, и в Америка, както и в част от медиите във Франция. \r\nИвайло Крачунов: Глас народен, глас Божи!  В крайна сметка ще се стигне до гласуване и всички промени, които бъдат предложени ще намерят своето поле за изява в пленарна зала и вече ще се види как ще се гласува.                       \r\nИлиана Беновска: Валери Симеонов е прекалено активен и с много разнопосочна деятелност, какво мислиш по темата? Преди малко бяха тук в ефир и Волен Сидеров, Каракачанов и Ревизоро, които имат доста забележки към дейността му. Аз даже ги помолих да го попитат, редно ли е вицепремиер да протестира под прозорците на премиера на коалицията Борисов.  \r\nИвайло Крачунов: Ние виждаме, че между патриотите често пъти прехвърчат искри по линия на Сидеров- Симеонов – Каракачанов.  \r\nИлиана Беновска: Е, между Сидеров и Каракачанов има ли? \r\nИвайло Крачунов: Има от време на време противопоставяния. Може би има едно състезание между тримата кой ще се представи по-добре. Идват и европейски, и местни избори, и всеки един от тези лидери иска да напомни за себе си преди тези важни избори, които са следващата година. \r\nИлиана Беновска: Добре, но докъде ще доведе това? Дали не се повтаря малко това в девиантен формат „Реформаторския блок“? \r\nИвайло Крачунов: Няма лошо да има различни мнения и да има един жив дебат. Ние не очакваме да бъде, както през тоталитарните години да се предлагат безусловно едни предложения и те да минават с 99% гласове в Народното събрание. Демокрация е и всеки има право на своето мнение. Те са спечелили определен кръг избиратели и те са ги пратили в парламента, така че те защитават интересите на своите избиратели, а по някой път прекрачват и границата. \r\nИлиана Беновска: Кои? \r\nИвайло Крачунов: Някои от тези вицепремиери, които ти изброи. \r\nИлиана Беновска: Добре, но Валери Симеонов май се гласи по Закона за горивата да сезира ЕК. Ти какво мислиш? \r\nИвайло Крачунов: Той като вицепремиер има право на собствени иниациативи, така че да видим дали това няма да е просто фойерверк или ще стане реалност. \r\nИлиана Беновска: Какво мислиш за неговата фиксация за „Български морски флот“ и братя Домусчиеви? Той заяви, че не бил дошъл в Народното събрание, защото имал тайна мисия да...точно няма да мога да го цитирам, но нещо свързано с договора за преватизация след приватизационен контрол  на „Български морски флот“ и неговото събаряне? \r\nИвайло Крачунов: Аз слушах много внимателно какво каза Волен Сидеров и съм напълно съгласен с неговото мнение, че политиците трябва да помагат на успешните бизнесмени, коит се опитват да дават хляб и да дават работни места на български граждани. Домусчиев е точно такъв човек. \r\nИлиана Беновска: Забравих да кажа, че Домусчиев взе първия кредит по плана „Юнкер“ и сам го взе. \r\nИвайло Крачунов: Той получи кредит 100 милиона за строеж на заводи и направи такива в Щатите. Има напълно прозрачен бизнес и е председател на КРИБ, така че аз мисля, че правителството трябва да подаде ръка на бизнесмените, които искат да инвестират парите си в София и, които прозрачно плащат своите данъци, вместо да им създават различни пречки, за да помпат изкуствено своите рейтинги.  \r\nИлиана Беновска: Какво ще кажеш за прогнозите, че Румен Радев щял да създава своя партия, която ще е с висока успеваемост на едни евентуални избори? \r\nИвайло Крачунов: Разбира се, това са едни несигурни проучвания за партия, която не е създадена. Г-н Радев има още три години и половина мандат като президент. Той изобщо не е изявил публично такова намерение да прави партия. Същото беше казано и за Слави Трифонов, че той щял да прави партия, която евентуално щяла да спечели 32 % . Според мен, това е крайно несериозно преди да има такива партии да се правят изследвания, а и още повече като знаем кой е автора  на това изследване – социолог известен с прякора „Червен Кольо“. \r\nИлиана Беновска: Бях го поканила тук да разкаже за собственото си изследване, не го иронизирай. \r\nИвайло Крачунов: Мисля, че е крайно несериозно такъв човек, който получава „Златен скункс“ за това, че не може да познае изборите, а неговите прогнози са в обратната посока, то да коментираме негови прогнози. \r\nИлиана Беновска: Да, но това е една от агенциите, които са регистрирани в Централната избирателна комисия? \r\nИвайло Крачунов: И това какво означава, че всичките му прогнози досега, които до този момент не се сбъдват трябва да ги коментираме? Не мисля, че трябва да падаме на това ниво. \r\nИлиана Беновска: Тоест ти ме укоряваш, че съм го поканила ли? \r\nИвайло Крачунов: Ако искаш и така го приеми. Той е един от дежурните хора на Пирински, които постоянно гостуват по медиите, за да натрапват своите собствени персони. \r\nИлиана Беновска: Не знам до колко си прав и ще се въздържа, но идеята е да се оборват тези тези, ако те са неверни. \r\nИвайло Крачунов: Няма защо да се хаби енергията на обеществото, когато има толкова важни теми за България, като икономика, чужди инвестиции, създаване на работна места, с това да ги занимаваме с едни хора от миналото да ги възкрасяваме и да ги  каним тук по студията, та след това да оборваме техните несъстоятелни тези. \r\nИлиана Беновска: Приемам. Казваш чужди инвестиции, Стоян Мавродиев и Емил Караниколов миналата седмица бяха тук и извадиха на бял свят един факт, който беше незабелязан по време на китайския форум „16+1“, че 75 % от двата милиарда, които Китай отделя за Централна и Източна Европа по формата на 1,5 милиарда идват в България. \r\nИвайло Крачунов: Това е една чудесна възможност за нашата държава. Аз разговарях и направих интервю с министър Караниколков по тази тема, който каза, че в края на месец юли чака един от високопоставените китайски ръководители, който има бюджет от 300 милиона за Югоизточна Европа и да бъдат наляти в българската икономика и да се проведат конкретни разговори. Още повече, че китайците имат намерение да направят завод за сглобяване на GSM апарати в България. \r\nИлиана Беновска: Да, това е негова мечта на Караниколов. Той сподели, че само това още не е могъл да направи. Адски ти благодаря за този разговор.", "date": "2018.07.16", "title": "Ивайло Крачунов: Пирински, който си изгради материалното състояние на гърба на народа, да слага табелка „За депо“ и да си ходи"}
{"url": "http://www.focus-news.net/news/2018/07/16/2545742/sofiya-vavezhda-se-vremenna-organizatsiya-na-dvizhenieto-po-ul-tsar-simeon-zaradi-remont-na-ulichen-kanal.html", "text": "Въвежда се временна организация на движението по ул. „Цар Симеон“, съобщиха от пресцентъра на  Столична община . От днес до 20 юли се забранява влизането на превозни средства по ул. „Цар Симеон“ в участъка между ул. „Отец Паисий“ и ул. „Антим Първи“. Организацията на движение се въвежда във връзка с ремонт на уличен канал.", "date": "2018.07.16", "title": "София: Въвежда се временна организация на движението по ул. „Цар Симеон“ заради ремонт на уличен канал"}
{"url": "http://www.focus-news.net/news/2018/07/16/2545741/mrrb-initsiira-lyatna-igra-ot-kampaniyata-moyat-grad-e-moyata-krepost.html", "text": "Министерството на регионалното развитие и благоустройството стартира специална игра-викторина с въпроси, част от кампанията „Моят град е моята крепост“. Това съобщиха от пресцентъра на  МРРБ . Всеки делничен ден от днес до 27 юли в сайта на радио NJOY (www.njoy.bg – секция „ИГРИ“) и Фейсбук страницата на телевизия CITY (www.facebook.com/cityradiotv/ ), ще бъдат публикувани нови снимки на обекти - културна и туристическа инфраструктура, финансирани от Оперативна програма „Региони в растеж“ 2014-2020 г., а участниците ще трябва да познаят кой е обектът и къде се намира. Тези, които отговорят вярно ще спечелят страхотни летни награди в две категории - победител на „деня“ и победител на „седмицата“. Играта ще продължи и през новата учебна година.  \r\nОбразователно-патриотична кампания „Моят град е моята крепост“ има за цел да популяризира постигнатото в регионите със средства от Оперативна програма „Региони в растеж“ и да накара децата да се гордеят още повече с родните си места. През май месец бяха проведени две състезания - полуфинали в Шумен и Кюстендил, като на тях присъстваха близо 1000 деца и учители. Отборите бяха изпитвани от известните актьори Димитър Рачков и Васил Василев – Зуека, а помощ на децата оказваше водещата на „Аз обичам България“ Евелина Павлова. Участниците премериха знания в три състезателни кръга. В първи кръг всеки отбор отговори на два въпроса от родния му край, като трябваше да познае обектите от снимката (културна и туристическа инфраструктура, финансирана от Оперативна програма „Региони в растеж“). Във втори кръг участниците трябваше да познаят изпълнителят и името на песента, от която чуваха откъс. Последният кръг беше колело на късмета с региони, всеки отбор отговаряше на въпроси за региона, който показва колелото. Петчленно жури, председателствано от министър Николай Нанков, оцени представянето на учениците. Победител в Кюстендил стана отборът на Перник-Деян Ботев и Калина Брънзова, а в Шумен победиха домакините-Михаил Костов и Ния Димитрова. Всяко събитие бе съпътствано от атрактивна програма, игра с публиката със забавни въпроси, скечове и музикални изпълнения.  \r\nПрез новата учебна година ще се проведат още два полуфинала в Стара Загора и Габрова, а през ноември ще бъде финалът в София.", "date": "2018.07.16", "title": "МРРБ инициира лятна игра от кампанията „Моят град е моята крепост”"}
{"url": "http://www.focus-news.net/news/2018/07/16/2545744/burgas-hotel-v-chernomorets-e-bil-evakuiran-zaradi-pozhar-nyama-postradali.html", "text": "Хотел в Черноморец е бил евакуиран заради пожар, няма пострадали. Това съобщиха от  ОДМВР - Бургас . Сигналът за инцидента е подаден на14 юли около 22.14 часа в Районно управление - Созопол. Съобщено е за пожар в хотел \"Понтика\", разположен на ул. \"Акра\" в Черноморец. Своевременно са евакуирани настанените в хотела туристи и персонала. Няма пострадали. Констатирано е, че пожарът е възникнал при боравене с огън в една от стаите, вследствие на което пламъците са обхванали пердето и се разпрострели в цялата стая. Същата напълно изгоряла, а огънят се прехвърлил по фасадата на хотела, чиито стаи и коридори са опушени. Предстои извършването на оглед с цел установяване на точната стойност на нанесените щети. В резултат на бързите полицейски действия е констатирано, че отговорен за палежа е руски гражданин с инициали Р.Б.(24-годишен от Санкт Петербург), който е помощник ръководител на група руски младежи. Р.Б. е задържан за срок до 24 часа. Работата по случая продължава от служители на Районно управление – Созопол.", "date": "2018.07.16", "title": "Бургас: Хотел в Черноморец е бил евакуиран заради пожар, няма пострадали"}
{"url": "http://www.focus-news.net/news/2018/07/16/2545747/dobrich-prodalzhavat-remontni-deynosti-po-pat-ii-71-silistra-dobrich-i-pat-ii-29-varna-dobrich.html", "text": "Продължават ремонтни дейности на асфалтовата настилка по части от три пътни отсечки в областта, предаде кореспондент на  Радио „Фокус” – Варна . Работи се по път II-71 Силистра – Добрич, път II-29 Варна – Добрич и по Околовръстния път на Добрич. Навсякъде движението е регулирано с пътни знаци. Няма въведени временни ограничения на движението на автомобили в областта с изключение на отсечката Кранево – Варна при км 83+100, където е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителни работи на обект ,,Интегриран проект за подобряване на водния сектор на град Добрич“ по лот 3 и лот 2, които се изпълняват в различни зони в града. В Добрич времето е слънчево и ясно, духа слаб вятър, температурата на въздуха е около 19 градуса.  \r\nЖулиета НИКОЛОВА", "date": "2018.07.16", "title": "Добрич: Продължават ремонтни дейности по път II-71 Силистра – Добрич и път II-29 Варна – Добрич"}
{"url": "http://www.focus-news.net/news/2018/07/16/2545746/srbija-danas-sarbiya-belarus-shte-dari-na-sarbiya-chetiri-novi-mig-29.html", "text": "До края на годината президентът на Беларус ще посети Сърбия и ще обяви решението на Минск да дари на западната ни съседка четири нови изтребители „МиГ-29“. Съответната информация потвърди беларуският посланик в страната Валери Брилов, като същевременно подчерта, че военно-техническото сътрудничество между двете страни ще продължи да се развива, съобщава електронното издание на сръбския ежедневник  Srbija Danas .  \r\nС новото дарение, армията на Сърбия ще разполага с общо 14 модернизирани „МиГ-29“. Машините ще бъдат доставени в Сърбия на същия принцип и условия, при които по-рано Белград получи самолети от Москва.  \r\n„До края на 2018 г. е планирано посещение на Александър Лукашенко. По отношение на развиването на двустранно сътрудничество в областта на военното оборудване, ние разполагаме с такова. Работим активно върху доставката и ремонта му. Сътрудничеството (между Беларус и Сърбия) продължава да бъде релевантно“, увери Брили. \r\nПреговорите между Белград и Минск за доставката на машините бяха обявени през април тази година, в рамките на посещението на сръбския военен министър Александър Вулин в Русия. . Тереза Герова", "date": "2018.07.16", "title": "Srbija Danas (Сърбия): Беларус ще дари на Сърбия четири нови „МиГ-29“"}
{"url": "http://www.focus-news.net/news/2018/07/16/2545745/sliven-narodniyat-predstavitel-ot-gerb-galya-zaharieva-organizira-priemen-den-za-grazhdani.html", "text": "Народният представител от ГЕРБ и заместник-председател на Комисията по образованието и науката в Народното събрание Галя Захариева ще се срещне с граждани в Сливен. Това съобщиха от пресцентъра на  ПП ГЕРБ . Приемната ще се проведе от 10.30 до 12.00 часа днес в офиса на ГЕРБ в Сливен на ул. \"Цар Освободител\" № 17. Предварителното записване за среща с депутата Галя Захариева е на тел. 044/63 32 23 или на място в офиса на партията.", "date": "2018.07.16", "title": "Сливен: Народният представител от ГЕРБ Галя Захариева организира приемен ден  за граждани"}
{"url": "http://www.focus-news.net/news/2018/07/16/2545748/komisar-aleksi-stratiev-15-po-malko-sa-zaginalite-na-patya-v-sravnenie-s-minaloto-polugodie.html", "text": "15% по-малко са загиналите на пътя в сравнение с миналото полугодие. Това каза в сутрешния блок „Добро утро, България“ на  Радио „Фокус“  експертът по пътна безопасност и бивш директор на КАТ комисар Алекси Стратиев. По думите му от началото на годината има намаление на пътните инциденти и жертвите. Той добави, че при запазване на статистиката тази година ще има със 100 души по-малко загинали на пътя. Стратиев предупреди, че традиционно месеците от юли до септември са и най-рискови с най-много транспортни произшествия. „Коренът на проблема се състои в много фактори, като основният е поведението на участниците в движението на пътя, така че ние наблягаме на това как участниците в движението се съобразяват с правилата, как се държат в зависимост от пътната обстановка или от поведението на останалите участници в движението. Без съмнение никой не иска да катастрофира, никой не иска да пострада. За съжаление при това интензивно движение през месеците от юли до септември пътуват много повече хора и се допускат много повече грешки, които водят до тежки произшествия. Има изключително много транзитно преминаващи чужденци, както и много туристи, които пътуват за нашите курорти, но не бих казал, че те са водещата причина за ПТП. Летните месеци предполагат по-интензивно движение по пътищата, тъй като хората отиват на почивка”, обясни комисар Стратиев. Той коментира още, че добрата инфраструктура безспорно предполага и по-висока скорост, но добрите пътища трябва да се следват от добър технически контрол на пътя. Експертът изрази надежда изграждането на тол системата успешно да внедри някои успешни европейски практики и у нас.", "date": "2018.07.16", "title": "Комисар Алекси Стратиев: 15% по-малко са загиналите на пътя в сравнение с миналото полугодие"}
{"url": "http://www.focus-news.net/news/2018/07/16/2545753/pazardzhik-ogranicheno-e-dvizhenieto-na-mosta-v-selo-boshulya-za-tovarni-avtomobili-s-teglo-nad-10-tona.html", "text": "Натоварено е движението по главните пътища на областта. Ограничение има на моста в село Бошуля, който е част от републиканската пътна мрежа. Това съобщи за  Радио „Фокус - Пазарджик  дежурният в Областно пътно управление. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.07.16", "title": "Пазарджик: Ограничено е движението на моста в село Бошуля за товарни автомобили с тегло над 10 тона"}
{"url": "http://www.focus-news.net/news/2018/07/16/2545749/smolyan-obshtinskiyat-savet-shte-provede-redovno-zasedanie.html", "text": "Общински съвет – Смолян ще проведе редовното си заседание от 14.00 часа днес в Сесийна зала на Община Смолян, съобщиха от пресцентъра на  Общината . В дневния ред са включени 15 точки. Сред тях са приемане на Наредба за условията и реда за настаняване и ползване на социални жилища в Община Смолян, както и удължаване срока на Договора за предоставяне безвъзмездно за управление на терен публична общинска собственост. Общинските съветници ще обсъждат и дейности, свързани с „Интегриран воден проект на агломерация Смолян“ и други важни за жителите на община Смолян въпроси. По последната точка от дневния ред кметът на Смолян Николай Мелемов ще отговаря на питания на общински съветници.", "date": "2018.07.16", "title": "Смолян: Общинският съвет ще проведе редовно заседание"}
{"url": "http://www.focus-news.net/news/2018/07/16/2545752/pregled-na-osnovnite-temi-v-burgaskiya-pechat.html", "text": "\"Погват фирми за съмнителни назначения\" е водещото заглавие на регионалния ежедневник  \"Черноморски фар\" . Масирани проверки на фирми със съмнителни краткотрайни назначения на служители вървят в цялата Бургаска област. Досега са извършени над 100 проверки. Част от фирмите са предадени на Прокуратурата и ДАНС. Очакват се още случаи да бъдат поети от специализираните органи. \r\n\"Учени, ловци и еколози настояват за президентско вето върху Закона за лова\" е друга от основните теми на днешния брой на изданието. Докато сме в разгара на кризата с чумата по овцете и козите, на границите ни чука още една сериозна заплаха - \"Африканска чума по свинете\". За превенция на тази страшна болест по свинете, са и част от промените в Закона за лова, които очертават нуждата от своевременно редуциране на популацията на дивата свиня на територията на цялата страна. \r\nТемата на деня е \"20% ръст на сделките с имоти в Бургас\". Изключителна активност на пазара на недвижимите имоти се наблюдава в първите три месеца на 2018 година, спрямо 2017 г. 120% е ръстът на издадените строителни разрешителни, заради голямото предлагане на имоти цените не са завишени драстично.", "date": "2018.07.16", "title": "Преглед на основните теми в бургаския печат"}
{"url": "http://www.focus-news.net/news/2018/07/16/2545754/veliko-tarnovo-povishena-e-opasnostta-ot-padashti-kamani-v-prohoda-na-republikata.html", "text": "Натоварен е трафикът по улица „Магистрална“ в областния център. Интензивно е движението и в района на пътен възел „Качица“, Южен пътен възел и по „Беляковско шосе“. Колони от автомобили има по бул. „България“, около Кооперативния пазар и пощата, предаде репортер на  Радио „Фокус“ – Велико Търново . Настилките в града са сухи, времето – ясно и слънчево. Две улици в старата градска част  – „Силвестър Пенов“ и „Шейново“, са затворени поради ремонт на водопроводна мрежа. Други въведени ограничения във Велико Търново няма. Екипи на полицията следят за правилното протичане на движението. Патрули има на входовете и изходите на града.  \r\nОтворен за движение е Проходът на Републиката, но там все още е в сила предупреждението за опасност от падащи камъни. В едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 11 януари 2019 година. Затворен за товарни автомобили над 10 тона е път -551 Дебелец - Средни колиби - Елена. Обходният  маршрут е през Дебелец - В. Търново - Лясковски кантон - Миндя - Елена и обратно. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 20 юли. \r\nЛуиза ТРАНЧЕВА", "date": "2018.07.16", "title": "Велико Търново: Повишена е опасността от падащи камъни в Прохода на Републиката"}
{"url": "http://www.focus-news.net/news/2018/07/16/2545755/ali-ahmeti-lider-na-dsi-georgi-ivanov-greshi-zakonat-za-ezitsite-i-dogovorat-za-imeto-mozhe-da-vstapat-v-sila-zaedno.html", "text": "Разработваме стратегия, която ще позволи Законът за официалната употреба на езиците и договорът за името на Гърция да встъпят заедно в сила. Това би било успешна крачка напред, изрази председателят на албанския „Демократичен съюз за интеграция“ Али Ахмети в интервю за тиранската телевизия Ora News, цитирано от скопското електронно издание  МКД . \r\nСпоред Ахмети, решението на президента на Македония Георги Иванов да не подпиша указите за двата закона е голяма грешка.  \r\nАлбанците са участвали в преговорите с Гърция и са пояснили кои от предложенията за новото име смятат за неприемливи.  \r\n„Албанците бяха дълбоко ангажирани в процеса за постигане на компромис с гръцката страна. Както е известно, решаването на въпроса за името бе сред основните условия, както на ЕС, така и на НАТО, тъй като Гърция има право на вето, така че без решаване на спора за името той щеше да продължи да ни възпрепятства и в бъдеще. Албанците са доволни, това е приемливо за нас. Казахме с кое име няма да се съгласим, това е Националната република Македония или Република Славомакедония\", поясни Ахмети. \r\nПо отношение на поканата за започване на преговори за присъединяване към НАТО, която Македония получи, лидерът на ДСИ определи като положителна новина за целия регион.„Поканата, отправена към Македония за членство в НАТО, е исторически момент за мир в региона, за стабилността в Република Македония, за междуетническите отношения в Македония. Разбира се, че членството на Македония в НАТО е важен момент за двете големи общности, македонците и албанците, защото мирът, стабилността и сигурността са от жизненоважно значение за нас, в Македония, но също така това е голямо предимство и за целия регион на Западните Балкани\", изрази увереност Ахмети. Тереза Герова", "date": "2018.07.16", "title": "Али Ахмети, лидер на ДСИ: Георги Иванов греши, законът за езиците и договорът за името може да встъпат в сила заедно"}
{"url": "http://www.focus-news.net/news/2018/07/16/2545751/d-r-damyan-iliev-babh-evtanaziyata-vav-fermi-ne-se-pravi-s-preduprezhdenie-zashtoto-e-vazmozhno-sobstvenitsi-da-ukriyat-zhivotni-i-da-se-komprometira-tsyalata-myarka.html", "text": "Пристъпване към евтаназия във ферми не се прави с предупреждение, защото е възможно собственици да укрият животни и по този начин да се компрометира цялата мярка. Това каза д-р Дамян Илиев, директор на Агенцията по храните (БАБХ), в предаването  \"Здравей, България\"  по  Нова телевизия .  \r\n\"Всеки нормален човек вижда трагедията в душите на хората. Но ние наистина не можем да се съобразим и да приемаме мерките емоционално - по никакъв начин\", коментира директорът на БАБХ. Той обясни, че тези правила не са европейски, а световни и трябва да се правят по един и същи начин навсякъде, за да гарантират в страната, че компетентният орган върши работата, както е договорено между всички страни и на него може да се вярва при международна търговия. \"Не само ние, а и партньорските ни страни трябва да са сигурни, че от там не може да излезе вирусът. Такава гаранция при карантина във ферми и стопанства просто не може да се даде\", коментира той.  \r\n\"Наистина имаше някакъв дисбаланс в информацията - то явно се вижда от всякъде, но по принцип пристъпване към евтаназия във ферми не се прави с предупреждение, защото се счита, че е възможно собственици да укрият животни и по този начин да се компрометира цялата мярка, каза д-р Илиев. Той отбеляза, че вчера са хванати животни в багажници от райони, от които не би трябвало да излизат. \r\n\"Мога да подам оставка само ако считам, че не върша професионално нещата си, от ветеринарна гледна точка и ако не мога да си свърша работа, както мисля, че трябва да се направи\", добави той.   \r\nД-р Илиев заяви, че не може да потвърди появилата се информация, че чумата е пренесена у нас от бежанци. \"Все още не сме сигурни за начина, по който е внесено заболяването. Има 700 огнища в Турция, така че вариантите са няколко. Не бих искал в момента без да сме достатъчно сигурни да кажа какво е нашето мнение по въпроса\", заяви той.", "date": "2018.07.16", "title": "Д-р Дамян Илиев, БАБХ: Евтаназията във ферми не се прави с предупреждение, защото е възможно собственици да укрият животни и да се компрометира цялата мярка"}
{"url": "http://www.focus-news.net/news/2018/07/16/2545756/varna-narodni-predstaviteli-se-sreshtnaha-sas-samodeytsi-vav-vetrinskoto-selo-nevsha.html", "text": "Самодейци от село Невша, община Ветрино, посрещнаха в читалище „Нива 1901” председателя на Народното събрание Цвета Караянчева и варненските депутати от ГЕРБ Нели Петрова, Таня Петрова и Емилия Милкова. Това съобщават от пресцентъра на ПП ГЕРБ – Варна. В края на юни представители на местния фолклорен състав посетиха парламента със съдействието на народния представител Нели Петрова и отправиха покана към Цвета Караянчева да им гостува при предстоящата си визита във Варненска област. Днес председателят на НС беше приветствана в селото от кмета на община Ветрино д-р Димитър Димитров и кметът на Невша Зоя Атанасова. „Само когато сме заедно и предаваме нашите традиции и фолклор на следващите поколения, можем да оцелеем като нация”, заяви Караянчева в обръщението си към самодейците и аплодира изпълненията, с които топло я посрещнаха. „Продължавайте да пазите българския дух! Предавайте на своите деца и внуци богатството на българския фолклор. Бъдете живи, здрави и все така млади по дух!”, пожела председателят на НС. „Читалището ни е основано през далечната 1901 г. и е най-старото в община Ветрино. Гордеем се да бъдем част от единствения самодеен сатиричен състав в Североизточна България, с който сме донесли на своя роден край много грамоти и награди. Този месец ни предстои да участваме и във фолклорния фестивал в Карнобат”, разказа Георги Бонев. Самодейците запознаха председателя на НС и депутатите със своята дейност и с интересната история на селото. Те високо оцениха засвидетелстваното им внимание и изказаха специални благодарности към Нели Петрова, която подпомага финансово много от инициативите на състава, към кмета на общината д-р Димитър Димитров и Общинския съвет, които винаги ги подкрепят и са предприели основен ремонт на читалището.  Цвета Караянчева и варненските депутати разгледаха с интерес и православния храм „Св. Атанасий” в Невша, където отец Георги им разказа за извършеното цялостно обновяване на църквата.  По-рано днес народните представители посетиха и Ветрино, като се срещнаха с кметове на населените места в общината и представители на местната администрация. Дискутирани бяха националните политики в областта на културата и образованието. Емилия Милкова отбеляза, че и трите читалища в общината – във Ветрино, в Невша и в Неофит Рилски, работят много активно, а библиотеките им са част от програмата „Глобални библиотеки”. „В четвъртък бяха отпуснати предвидените от държавата 1 млн. лв. за обновяване на библиотечните фондове. Разчитаме тази сума да бъде оптимално оползотворена, за да се осигурят нови книги за читателите”, информира Милкова. Д-р Димитър Димитров запозна народните представители с европроектите, които се изпълняват и със стартиралата реализация на  мащабна реконструкция на водопровод във Ветрино и Белоградец. „Ще бъдат подменени около 15 км от водопроводната мрежа. Стойността на проекта е 5,8 млн. лв. без ДДС”, информира кметът и отправи специална покана към председателя на НС да бъде гост на празника на общината догодина, когато Ветрино ще празнува своята 40-ата годишнина. Тази вечер Цвета Караянчева ще присъства на тържествената церемония, с която в Летния театър в морската столица ще бъде открит Международният балетен конкурс. Председателят на НС е патрон на балетната олимпиада във Варна, която е най-старият и най-престижният балетен  конкурс в света.", "date": "2018.07.16", "title": "Варна: Народни представители се срещнаха със самодейци във ветринското село Невша"}
{"url": "http://www.focus-news.net/news/2018/07/16/2545759/kyustendil-ogranichena-e-skorostta-na-dvizhenie-v-rayona-na-svlachishteto-po-patya-rila-rilski-manastir.html", "text": "Ограничена е скоростта на движение в района на свлачището по пътя Рила – Рилски манастир. Това съобщи за  Радио „Фокус” – Кюстендил  дежурният в Областно пътно управление – Кюстендил. Въведено е ограничение на скоростта в участък от пътя Рила – Рилски манастир заради свлачище. В района на свлачището са предприети аварийни и укрепителни дейности. Необходимо е шофьорите да карат внимателно, да спазват пътната сигнализация и въведеното ограничение на скоростта – до 40 км/час, тъй като в участък с дължина 250 метра движението се извършва в една лента.  Срокът е до 31 юли. В участък от пътя Бобов дол – Жедна се изгражда нов път заради свлачище. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.07.16", "title": "Кюстендил: Ограничена е скоростта на движение в района на свлачището по пътя Рила – Рилски манастир"}
{"url": "http://www.focus-news.net/news/2018/07/16/2545757/zapochva-dopalnitelen-priem-na-kandidatstudentski-dokumenti-za-bakalavarskite-spetsialnosti-na-meditsinski-universitet-pleven.html", "text": "Днес ще излязат оценките от конкурсния изпит по химия на кандидат-студентите за магистърските специалности „Медицина“ и „Фармация“, които могат да бъдат проверявани чрез електронната система на сайта или на място в Ректората. Това съобщиха от пресцентъра на  Медицински университет - Плевен . Зрелостниците, които желаят да кандидатстват за бакалавърските специалности, но не са успели да подадат документите си през юни, имат втори шанс да направят това. Допълнителнителният период за подаване на кандидатстудентски документи е от 16 до 18 юли 2018 г. в зала 106 на Ректората.  Тестът по биология за бакалавърските специалности е на 23 юли 2018 г.  \r\nЗа поредна година Медицински университет – Плевен (МУ-Плевен) заложи на успешното провеждане на предварителна изпитна сесия за кандидат-студенти през март и април 2018 г., резултатите от която имат еднаква тежест в балообразуването като изнесените и редовните изпити по биология и химия. Кандидатите за бакалавърските специалности могат да кандидатстват само с оценката по биология от държавен зрелостен изпит или с оценка от друга матура по избор, без да се явяват на изпит.  \r\nМедицински университет – Плевен предлага обучение за общо 513 студенти-първокурсници в 14 специалности, 4 магистърски и 10 бакалавърски програми в 5 професионални направления – медицина, фармация, здравни грижи, обществено здраве и социални дейности. Обявените места за специалност „Социални дейности» са за обучение срещу заплащане, като кандидатстването се осъществява при условията за бакалавърските специалности. С Решение на Министерски съвет № 341/21.05.2018 г. е утвърден броят на приеманите за обучение студенти и докторанти във висшите училища за учебната 2018 – 2019 година. В МУ-Плевен са увеличени местата за прием на студенти по държавна поръчка за специалностите „Медицина“ (120), „Фармация“ (60), „Медицинска сестра“ (70), „Помощник-фармацевт“ (21), „Медицинска рехабилитация и ерготерапия“ (40) и „Медицинска козметика“ (15).  \r\nЗа първа година Медицински университет – Плевен проведе изнесени предварителни изпити за бакалавърските си специалности. В градовете Монтана и Видин кандидатит-студентите имаха възможност да се явят на тест по биология за 9 специалности на висшето училище, водещи до придобиване на степен „Бакалавър“ и „Професионален бакалавър“. Решението за изнесените изпити в тези области произтича от доказано най-високия процент кандидати от тези региони. Явявайки се на изнесените изпити, гимназистите получиха оценка, която е равностойна на резултатите от предварителната и редовната сесии.", "date": "2018.07.16", "title": "Започва допълнителен прием на кандидатстудентски документи за бакалавърските специалности на Медицински университет - Плевен"}
{"url": "http://www.focus-news.net/news/2018/07/16/2545760/smolyan-propadnali-patni-banketi-zatrudnyavat-dvizhenieto-po-patishtata-hvoyna-mestnost-rozhen-shiroka-laka-devin-rudozem-byala-reka-i-rudozem-smilyan.html", "text": "Нормално проходими са пътищата в областта. Това съобщиха за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са сухи. Заради валежите от последните седмици и преовлажняването на почвите е повишена опасността от свличане на земни маси и падащи камъни по всички пътища в област Смолян и водачите трябва да шофират с повишено внимание и съобразена скорост. През нощта не са получавани сигнали за инциденти по пътищата в областта. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ - Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Движението по пътя Рудозем – Смилян се осъществява в една лента поради пропадане на пътното платно. Участъкът е сигнализиран с пътни знаци. \r\nОстава затворен пътят Смолян – Мадан край село Тикале заради голямото срутище. Обходният маршрут за автомобили до 12 тона е Влахово – Орешец, на който в момента също има две свлачища. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nВ Смолян автомобилният трафик в сутрешните часове на първия работен ден от седмицата е по-интензивен по бул. „България“, прилежащите към него улици и кръстовища. \r\nНели ГЕРГЬОВСКА", "date": "2018.07.16", "title": "Смолян: Пропаднали пътни банкети затрудняват движението по пътищата Хвойна – местност Рожен, Широка лъка – Девин, Рудозем – Бяла река и Рудозем – Смилян"}
{"url": "http://www.focus-news.net/news/2018/07/16/2545761/mvr-trima-dushi-sa-zaginali-v-katastrofi-v-stranata-prez-izminaloto-denonoshtie.html", "text": "Трима души са загинали в катастрофи в страната през изминалото денонощие. Това съобщиха от  пресцентъра на МВР . В София са станали 3 тежки и 33 леки пътни произшествия, ранените са четирима. От началото на месеца в катастрофи са загинали 29 души, а от началото на годината- 275. От 1 до 15 юли спрямо същия период на 2017 г. загиналите са с 40 по-малко.", "date": "2018.07.16", "title": "МВР: Трима души са загинали в катастрофи в страната през изминалото денонощие"}
{"url": "http://www.focus-news.net/news/2018/07/16/2545758/gabrovo-ogranichenie-za-tovarni-avtomobili-nad-5-tona-e-vavedeno-v-uchastak-ot-patya-mezhdu-selo-draganovtsi-i-gabrovo-zaradi-remont.html", "text": "Ограничение за товарни автомобили над 5 тона е въведено в отсечка от пътя между село Драгановци и областния център. В участъка от км 18+000 до км 18+965 тече ремонт на пътно съоръжение. Това съобщиха за  Радио „Фокус“ – Велико Търново  от Областно пътно управление – Габрово. Движението по направление Габрово – Севлиево се пренасочва през пътен възел „Попови“ по път III-5004 към село Рязковци, оттам по път III-4403 към село Козирог и по път III-4041 към Севлиево. Поставена е необходимата сигнализация, а срокът за приключване на дейностите е 12 септември. Условията за пътуване в региона са нормални. Времето е ясно и слънчево, трафикът в началото на работната седмица е интензивен. Ограничено е движението и в района на село Новаковци по път II-44 Севлиево – Габрово от км 18+000 до км 18+965. Причината отново е ремонт на пътно съоръжение, при км 18+693. Движението по направление Габрово – Севлиево се организира през селата Горна Росица, Райновци, Враниловци и град Севлиево. Трафикът по направление Севлиево – Габрово се организира по път III-4402 през селата Горна Росица, Гъбене, Райновци, Враниловци и град Габрово. Поставена е необходимата пътна сигнализация. Срокът за приключване отново е 12 септември. Отворен за движение е прохода Шипка, но остава в сила забраната за товарни автомобили над 12 тона. Други въведени ограничения в региона няма. \r\nЛуиза ТРАНЧЕВА", "date": "2018.07.16", "title": "Габрово: Ограничение за товарни автомобили над 5 тона е въведено в участък от пътя между село Драгановци и Габрово заради ремонт"}
{"url": "http://www.focus-news.net/news/2018/07/16/2545762/pregled-na-osnovnite-temi-vav-velikotarnovskiya-pechat.html", "text": "„Фермери готвят блокада на границите с Турция и Румъния“ е заглавие от първа страница на областния всекидневник  „Янтра Днес” . В 12.00 часа в петък над 500 животновъди от страната затвориха за 10 минути главен път София – Варна при Шереметя. Под звуците на погребалния марш изсипаха гюмове с мляко и запалиха чували с овча вълна, като заявиха, че тази суровина у нас не се изкупува. „Разрушени мостове и стълби застрашават живота на туристите по Еменската пътека“, пише още вестникът. Дървените мостчета и наблюдателници на Еменската екопътека застрашават живота и здравето на стотиците туристи, които посещават мястото. „Роми нападнаха медицинска сестра“ е новина от криминалната хроника. В изданието ще откриете и материал, разказващ за античен фестивал, който се проведе през уикенда в Никополис ад Исрум.   \r\n„Митко Минев развя българския флаг на Конвенция на ротарианците в Торонто“ е заглавие от другия областен ежедневник  „Борба“ . Преди броени дни семейство Миневи се завърна от Канада, където Митко Минев е развял заедно с още няколко ротарианци от региона българския флаг по време на Световна конвенция на организацията в Торонто, където са участвали над 137 държави. „Над 500 животновъди от страната изливаха мляко и гориха вълна край Велико Търново“ е друга тема от вестника. Над 500 животновъди от страната взеха участие в Национален протест на главния път София – Варна край търновското село Шереметя. Фермерите изразиха недоволството си срещу определяната от тях като безхаберна политика спрямо бранша на държавата в лицето на Министерство на земеделието. „6 хиляди лева гаранция за насилника на баба Мария от Златарица, той няма пари да плати“ е криминална новина от всекидневника. На първа страница на областния ежедневник е поместен и материал, разказващ за методология на свищовлията Ахмед Куйтов за работа с младежи, която бе призната от Европейската комисия.", "date": "2018.07.16", "title": "Преглед на основните теми във великотърновския печат"}
{"url": "http://www.focus-news.net/news/2018/07/16/2545750/politico-duhat-na-helzinki-se-sabuzhda-za-da-posreshtne-donald-tramp-i-vladimir-putin.html", "text": "Време е Финландия да излезе от сянка: Доналд Тръмп и Владимир Путин идват в Хелзинки, пишат в европейската редакция на изданието  Politico . \r\nФинландската столица бе в дълга лятна ваканция от някогашната си роля на посредник на световни лидери. За разлика от предходните срещи, този път Хелзинки не е домакин на среща, свикана в името на гарантирането на стабилността в Европа. Сега финландската столица посреща двама мъже, двама президенти на две суперсили, които тласнаха Стария континент към размирици.  \r\n\"Финландците имат смесени чувства с оглед този факт\", обяснява Ян Рийхелайнен, експерт по националната сигурност. \"Ние изградихме образ като на страна от типа посредник и сме горди да бъдем домакини. Но са налице страхове за това какво точно Тръмп и Путин може да се договорят тук\".  \r\nОт редакцията припомнят, че финландската столица е била домакин на множество срещи на високо равнище между САЩ и Русия. През 1990 г. в Хелзинки се срещат Джордж Буш-старши и Михаил Горбачов, за да обсъдят инвазията на Ирак в Кувейт. През 1997 г. Бил Клинтън и Борис Елцин обсъждат там разширяването на НАТО и контрола върху оръжията. Но може би най-величественото дипломатическо постижение на града е срещата на високо равнище през 1975 г., на която се събират представители на СССР, САЩ и други страни в името на добросъвестния диалог. Насърчаването на разговорите между непримиримите противниците - това всъщност е \"духът на Хелзинки\", който ще бъде събуден, за да посрещне държавните глави на САЩ и Русия.  Тереза Герова", "date": "2018.07.16", "title": "Politico: \"Духът на Хелзинки\"  се събужда, за да посрещне Доналд Тръмп и Владимир Путин"}
{"url": "http://www.focus-news.net/news/2018/07/16/2545767/vladimir-putin-po-vreme-na-svetovnoto-parvenstvo-po-futbol-sa-predotvrateni-25-miliona-kiberataki.html", "text": "По време на провеждането на Световното първенство по футбол са предотвратени почти 25 милиона кибератаки и тяхното въздействие върху информационната инфраструктура на Руската федерация. Това разкри държавният глава на страната Владимир Путин в рамките на среща с представители на Центъра на международното сътрудничество на междуведомствения оперативен щаб по гарантиране на сигурността на Мондиал 2018, предава  TACC . \r\n„В периода на шампионата са неутрализирани почти 25 милиона кибератаки и други престъпни въздействия на информационната структура на Русия, свързани с провеждането на световното първенство по футбол“, обяви Путин.  \r\nЗа гарантирането на сигурността на Мондиал 2018 са били задействани 130 представители на спецслужби на 34 държави, допълни руският президент.  Тереза Герова", "date": "2018.07.16", "title": "Владимир Путин: По време на Световното първенство по футбол са предотвратени 25 милиона кибератаки"}
{"url": "http://www.focus-news.net/news/2018/07/16/2545764/varna-moshtite-na-sv-matrona-moskovska-i-sv-luka-voyno-yasenetski-shte-badat-izlozheni-za-poklonenie-v-hram-uspenie-bogorodichno.html", "text": "Мощите на св. Матрона Московска и св. Лука Войно-Ясенецки, Архиепископ Кримски и Симферополски ще бъдат пренесени във Варна за поклонение. Това съобщиха от пресслужбата на  Варненска и Великопреславска митрополия . Светините трябва да бъдат посрещнати на 18 юли в 11.00 часа в Катедралния храм „Успение Богородично“. Мощите на светците ще бъдат изпратени от катедралния храм „Св. Троица“ в Русе.", "date": "2018.07.16", "title": "Варна: Мощите на св. Матрона Московска и св. Лука Войно-Ясенецки ще бъдат изложени за поклонение в храм „Успение Богородично“"}
{"url": "http://www.focus-news.net/news/2018/07/16/2545768/prezidentat-na-portugaliya-marselu-ribelu-di-soza-beshe-spetsialen-gost-na-predstavyaneto-na-avtobiografichnata-kniga-na-tsar-simeon.html", "text": "Цар Симеон и Царица Маргарита посетиха Португалия по повод излизането на португалски език на автобиографичната книга на Царя “Симеон II. Една необикновена съдба”. Това съобщиха от пресофиса на  Н. Пр. Цар Симеон II . Това беше поредната премиера на книгата в последните няколко години. След тези в София, Париж, Мадрид, Брюксел и Истанбул, изданието вече е достъпно и на португалски език. Премиерата се състоя в гр. Кашкайш, недалеч от столицата Лисабон, в лятната резиденция на президента на Португалия - Palácio da Cidadela de Cascai \r\nН. Пр. г-н Марселу Рибелу ди Соза лично посрещна Техни Величества и присъства на представянето. Сред над 250-те гости бяха посланикът на България в Португалия Н. Пр. г-н Василий Такев, посланикът на Румъния, дипломати, журналисти,  представители на издателството “The Вook Hut”, много приятели на Царя от Португалия. Особено вълнуваща беше срещата на Негово Величество с внука на Робер дьо Бурболон, личен секретар на Цар Фердинанд, който след това става маршал на двора. \r\nГостите приветства първо племенницата на Цар Симеон Княгиня Александра Надежда, която е дъщеря на сестра му Княгиня Мария-Луиза и живее със семейството си в Португалия. \r\nКнигата след нея представи д-р Мария Инасиа Резола, професор и изследовател на Центъра за съвременни изследвания на Университета Нова де Лисабон. Представянето премина под формата на въпроси, които тя и публиката задаваха на Негово Величество за годините в изгнание, завръщането в България, работата му като министър-председател, свързана с приемането на България в НАТО и Европейския съюз, отношенията му с Франко, Крал Хасан II, Крал Хуан Карлос и др. След музикалната програма, в който участваха и български изпълнители, Царят раздаде многобройни автографи и с Царицата се снимаха за спомен с много от гостите.", "date": "2018.07.16", "title": "Президентът на Португалия Марселу Рибелу ди Соза беше специален гост на представянето на автобиографичната книга на Цар Симеон"}
{"url": "http://www.focus-news.net/news/2018/07/16/2545769/smolyan-planinski-spasiteli-izdirvat-78-godishen-mazh-izcheznal-v-rayona-na-vrah-perelik.html", "text": "Планински спасители издирват 78-годишен мъж от Смолян, който е изчезнал вчера в района на връх Перелик. Това съобщи за  Радио „Фокус“ – Смолян  дежурният в Планинската спасителна служба към БЧК в Пампорово. Мъжът е тръгнал от дома си в неделя по обяд и близките му са имали връзка с него до 15.30 часа. След 15.45 часа те не могли да осъществят връзка с него. Веднага е сформиран екип от 9 планински спасители, които са издирвали изчезналия възрастен мъж до 21.30 часа снощи. От тази сутрин претърсването на района продължава, като в акцията участват шест спасители. Очаква се в издирването да се включат полици и горски служители, каза още дежурният от ПСС – Пампорово. \r\nНели ГЕРГЬОВСКА", "date": "2018.07.16", "title": "Смолян: Планински спасители издирват 78-годишен мъж, изчезнал в района на връх Перелик"}
{"url": "http://www.focus-news.net/news/2018/07/16/2545770/sport-grigor-dimitrov-zapazva-shestata-si-pozitsiya-v-ranglistata-novak-dzhokovich-vliza-v-top-10.html", "text": "Въпреки ранното си отпадане от „Уимбълдън“ Григор Димитров запазва шестата си позиция в световната ранглиста по тенис и през тази седмица. \r\nС три места нагоре до номер пет се изкачва Кевин Андерсен от ЮАР. На върха остава испанецът Рафаел Надал, следван от Роджър Федерер, Александър Зверев и Хуан Мартин дел Потро.  \r\nПобедителят в най-стария и престижен турнир от „Големия шлем“ Новак Джокович се завърна в „Топ 10“, придвижвайки се с 11 позиции напред до номер 10. Миналогодишният финалист от „Уимбълдън“ Марин Чилич падна от второ на седмо място.  \r\nВ „Топ 10“ има и дриги промени: Доминик Тийм също отстъпва с две позиции до номер девет. Джон Иснър се придвижи с две места напред и вече е осми в света.", "date": "2018.07.16", "title": "Спорт: Григор Димитров запазва шестата си позиция в ранглистата, Новак Джокович влиза в „Топ 10“"}
{"url": "http://www.focus-news.net/news/2018/07/16/2545773/ekipi-na-pss-sa-pomognali-na-21-godishna-zhena-sas-schupen-glezen-v-pirin.html", "text": "Екипи на ПСС са помогнали на 21-годипна жена със счупен глезен в Пирин. Това съобщиха за  Агенция „Фокус“  от  Планинската спасителна служба (ПСС)  при БЧК. Туристката е слизала от заслон „Тевно езеро“ към хижа „Безбог“, когато си е наранила глезена. Два отряда на ПСС от Добринище и Банско са организирали групи, които са ѝ оказали помощ. Жената е предадена на „Бърза помощ“. \r\nОт вчера екипи на ПСС издирват и 76-годишен човек, който се е изгубил в района на Смолянските езера. \r\nЦветилена СИМЕОНОВА", "date": "2018.07.16", "title": "Екипи на ПСС са помогнали на 21-годишна жена със счупен глезен в Пирин"}
{"url": "http://www.focus-news.net/news/2018/07/16/2545771/blagoevgrad-bez-problemi-se-osashtestvyava-preminavaneto-na-avtomobili-prez-kulata.html", "text": "Без забавяния се извършва преминаването през ГКПП „Кулата“. Това съобщиха за  Радио „Фокус“ – Пирин  от Гранична полиция. На ГКПП „Илинден“ трафикът също е нормално натоварен, както и на българо-македонската граница. Няма данни за образуването на задръствания или колони от автомобили към този час на деня. \r\nЛивия НИНОВА", "date": "2018.07.16", "title": "Благоевград: Без проблеми се осъществява преминаването на автомобили през „Кулата“"}
{"url": "http://www.focus-news.net/news/2018/07/16/2545772/veliko-tarnovo-liturgiya-po-povod-denya-na-sv-yoan-tarnovski-beshe-otsluzhena-v-katedralniya-hram-rozhdestvo-bogorodichno.html", "text": "Литургия по повод Деня на Св. Йоан Търновски беше отслужена в катедралния храм „Рождество Богородично“, предаде репортер на  Радио „Фокус“ – Велико Търново . Десетки миряни запалиха свещ за здраве и се включиха в богослужението. На 16 юли Българската православна църква почита паметта на светеца Йоан Търновски. Според преданията, мъченик Йоан Търновски е българин от град Осман пазар (сега Омуртаг). Той е от богато търговско семейство, което фалира, когато Йоан е още малък. След 1812 година той се мести в Търново и става съдружник на тухлар и керемидар. Като младеж се увлича в заговор. Турците го арестуват. Те обесили сподвижниците му, а когато дошъл неговия ред, той от страх припаднал. След като го свестили, го измамили да приеме мохамеданство, ако иска да остане жив. В онова състояние на уплаха той обещал и изпълнил обещанието си. Но 8 месеца по-късно в него заговорила съвестта. Той не намирал покой ни денем, ни нощем. Помогнал му монах Йеротей от Светогорския манастир, който го посъветвал да се пресели някъде, където не го познават и да се посвети на пост и молитви. Дал му и една сребърна кутия с изображение на кръст върху нея, за да я продаде, защото му трябвали пари, а се срамувал сам да я продава. Като видели в ръцете му тая християнска кутия, турците започнали да издирват откъде може един мохамеданин да има такова нещо. Издирването стигнало дотам, че Йоан публично изповядал от наболялата си душа Христа и прокълнал Мохамеда. Това било съобщено на градоначалника. Йоан бил отново разпитван, но останал непоколебим в своята християнска вяра. Окован в тежки железни вериги, той бил хвърлен в тъмница, гдето имало множество затворени за неплатени данъци. Те свидетелствали, че през време на всенощната му молитва виждали над главата му голяма светлина. В продължение на 7-дневния си затвор Йоан не вкусил от турците ни хляб, ни вода. Хранела го Божията благодат. След седем дни управителят пробвал отново да го убеди, този път с ласки, но отново срещнал неуспех. След това Йоан отново бил измъчван и осъден на смърт. \r\nМъченик Йоан Търновски умира на 16 юли 1822 г. Втората нощ след обесването снели тялото на мъченика от бесилката. Не е известно къде са го положили. \r\nЛуиза ТРАНЧЕВА", "date": "2018.07.16", "title": "Велико Търново: Литургия по повод Деня на Св. Йоан Търновски беше отслужена в катедралния храм „Рождество Богородично“"}
{"url": "http://www.focus-news.net/news/2018/07/16/2545774/aktsenti-v-predavaneto-zona-kyustendil-na-radio-fokus-pirin.html", "text": "Първата тема в съвместното предаване на  Радио „Фокус” – Пирин  и Община Кюстендил „Зона Кюстендил” днес е свързана със създадения общински фонд за подкрепа на местни инициативи и обявената първа покана по него за набиране на проектни предложения. Приоритетна област на първата сесия е благоустрояване и озеленяване, а основната цел на схемата е да се подобри физическата и жизнената среда в общината. По темата ще говорим със зам.-кмета на Община Кюстендил с ресор „Инвестиционна политика” Росица Плачкова. Темата ще продължим и с председателя на Читалище „Братство” Иван Андонов. Читалището също проведе конкурс, свързан със създадения общински фонд за подпомагане на местни инициативи, но този път за творческа стипендия. Целта на конкурса беше представянето по най-артистичен начин на град Кюстендил. Втората част от предаването ще посветим на предстоящото отбелязване на Илинденско-Преображенското въстание. По този повод ще ви предложим разказа на историка Ангел Джонев за ролята и мястото на Кюстендилския край във връхната точка в национално-освободителната борба на македонските и тракийски българи от 1903 година. По повод годишнината от избухването на въстанието ще ви срещнем и с началника на „Държавен архив” – Кюстендил Петър Шейков, който ще разкаже за традиционната мобилна изложба, съдържаща документи и снимки, посветени на събитието. Предаването „Зона Кюстендил” се излъчва всеки понеделник от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2018.07.16", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2018/07/16/2545775/blagoevgrad-povishena-e-opasnostta-ot-padashti-kamani-v-kresnenskoto-defile-i-po-vtoroklasen-pat-19-simitli-gotse-delchev.html", "text": "Интензивно е движението по главен път Е-79 и автомагистрала „Струма“. Пътните настилки в областта са сухи и нормално проходими. Това съобщиха за  Радио „Фокус“ - Пирин  от Областно пътно управление – Благоевград. Натоварено движение, но без образуването на колони от автомобили се наблюдава и по второкласен път-19 Симитли – Гоце Делчев. През нощта не са регистрирани тежки пътни инциденти в региона. В Област Благоевград не се извършват ремонтни дейности по първокласната, второкласната и третокласната пътна мрежа в региона, заради които да са въведени ограничения за движението. Повишена опасност от падащи камъни има в Кресненското дефиле и по второкласен път-19 Симитли – Гоце Делчев. \r\nЛивия НИНОВА", "date": "2018.07.16", "title": "Благоевград: Повишена е опасността от падащи камъни в Кресненското дефиле и по второкласен път-19 Симитли – Гоце Делчев"}
{"url": "http://www.focus-news.net/news/2018/07/16/2545777/sliven-dvizhenieto-se-osashtestvyava-v-ednata-lenta-ot-selo-mokren-do-krastovishte-petolachkata-poradi-remontni-deynosti.html", "text": "Интензивен е трафикът по пътищата в Сливенска област, съобщиха от  Областно пътно управление . Затворени за тежки автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. Движението в участъка от село Мокрен до кръстовище \"Петолъчката\" от км 232+550 до км 233+550 се осъществява в едната лента поради извършване ремонтни дейности на асфалтовата настилка. Движението се регулира с пътни знаци. Ремонтът ще приключи в края на август. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.07.16", "title": "Сливен: Движението се осъществява в едната лента от село Мокрен до кръстовище \"Петолъчката\" поради ремонтни дейности"}
{"url": "http://www.focus-news.net/news/2018/07/16/2545779/sliven-divo-prase-rani-78-godishna-zhena.html", "text": "Диво прасе прободе със зъба си бедрото на 78-годишна туристка от Сливен. Тя е приета в МБАЛ „Д-р Иван Селимински”. Раната е обработена и пациентката е в добро състояние, съобщиха от  лечебното заведение \r\nПрез почивните дни е регистрирано едно пътнотранспортно произшествие. Пострадал е германски гражданин. Той е получил контузия на гърдите, но не е приет в болницата. \r\nОт 13 до 15 юли спешна помощ са потърсили 189 души. Хоспитализирани са 78 от тях. Извършени са 8 операции и 6 раждания.", "date": "2018.07.16", "title": "Сливен: Диво прасе рани 78-годишна жена"}
{"url": "http://www.focus-news.net/news/2018/07/16/2545778/pss-dobri-sa-usloviyata-za-turizam-v-niskite-chasti-na-planinite.html", "text": "Добри са условията за туризъм в ниските части на планините. Това съобщиха за  Агенция „Фокус“  от  Планинската спасителна служба (ПСС)  при БЧК. Не се препоръчва излизане във високите части, тъй като там духа вятър и времето е облачно и мъгливо. Температурите са между 6 и 16 градуса. Лифтовите съоръжения в курортите работят според летния си график. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.07.16", "title": "ПСС: Добри са условията за туризъм в ниските части на планините"}
{"url": "http://www.focus-news.net/news/2018/07/16/2545765/d-r-damyan-iliev-babh-spasyavame-biznes-za-nad-1-mlrd.html", "text": "Избиването на животни в Ямболско заради риск от чума е единствената възможна мярка при създалата се ситуация и липсата на комуникация със стопаните е нарочно търсен ефект с цел да няма укриване на добитък. Това каза директорът на Българската агенция за безопасност на храните Дамян Илиев в предаването „Тази сутрин” по  БТВ . Той категорично отхвърли твърденията, че е разпоредил масовата евтаназия преди да станат готови резултатите. „Нашето изследване е на 19 юни. На 23 юни изпращаме същата проба в референтна лаборатория и на 23 юни получаваме потвърждение. На 25 юни е издадена заповед”, обясни той. По думите му нашата лаборатория не е референтна, а акредитирана. Той посочи, че е видял болни животни, а заболяването е такова, че не винаги се развива клиника. Затова и е било решено да се избият всички стада, които може да са били в контакт с болни животни.На въпрос защо агенцията преди броени месеци е издалa ръководство, което сега не спазва, той отговори, че документът е написан за случаи, в които няма такъв голям риск от разпространение на вируса: „Практическото ръководство в момента не е състоятелно”. От думите му стана ясно още, че никъде карантината не се прилага като метод за борба със зарази – макар да я има в практическото ръководство, което подчинената му структура е издала преди няколко месеца. Илиев на няколко пъти подчерта, че БАБХ действат в синхрон с европейския орган по безопасността на храните  „Ди Джи Санте”. „Смятам, че може би спасяваме бизнес за над 1 млрд. Създаваме впечатление, че на агенцията може да се вярва от всички, които търгуват с България”, категоричен беше Дамян Илиев. Той призна, че е имало „разбалансирана история” с комуникацията със стопаните, но има свое обяснение за това: „Когато се прилагат тези мерки с евтаназията, собствениците не се предупреждават, защото има много случаи, в които се опитват да спасяват животни. Вчера заловихме животни, изнасяни в багажници, застрашена е сигурността на страната. Министър Порожанов не е искал неговата оставка: „Аз смятам, че трябва да си върша професионално работата. Ако бъда спиран да си върша работата, ще си я дам”.", "date": "2018.07.16", "title": "Д-р Дамян Илиев, БАБХ: Спасяваме бизнес за над 1 млрд."}
{"url": "http://www.focus-news.net/news/2018/07/16/2545763/zam-ministar-tsvetan-dimitrov-zhivotnovadite-shte-poluchat-palna-subsidiya-za-2018.html", "text": "Животновъдите ще получат пълна субсидия за 2018. Това каза заместник-министърът на земеделието, храните и горите Цветан Димитров в предаването  „Денят започва“  по  БНТ  във връзка с това дали властта ще спази обещанието си да обезщети животновъдите след масовата евтаназия на добитък в Ямболска област. По думите му, в такава тежка ситуация нищо не е достатъчно. \r\n„Аз съм убеден, че каквито и финансови стимули да дадем, надали ще можем да обезщетим тези хора заради стреса, който преживяха“, заяви Димитров. \r\nЗаместник-министърът обясни, че долните граници на обезщетенията за стокова овца започва от 190 лв, за агне 140 лв, за шиле 160 лв. За животни под селекционен контрол достига до 300 лв. Помощта de minimis ще бъде увеличена до 42 лв. Има извънредни обстоятелства, за които фермерите не носят вина, така че за 2018 г. те ще получат субсидиите си в пълен размер, допълни Димитров. \r\n„Министърът разпореди всеки разход, всяка стотинка, похарчена от фермера, да се осчетоводи. Така че, очаквам до края на деня да започнат плащанията. Една от животновъдните организации започна и кампания за даряване на животни“. \r\nКакво значение има кой е виновен - ние не търсим вина, коментира още Димитров. По думите му, Агенцията по безопасност на храните е спазила правилата за контрол и ако има грешка, тя е била чисто комуникативна с хората. \r\n„Връзката между човек и животно е голяма, това не е като да събориш незаконна ограда. \r\nВ седем общини имаме възбрана - две в Ямболско и пет в Бургаско. За хората болестта не е опасна, но икономическите щети могат да бъдат огромни“, допълни зам.-министърът.", "date": "2018.07.16", "title": "Зам.-министър Цветан Димитров: Животновъдите ще получат пълна субсидия за 2018"}
{"url": "http://www.focus-news.net/news/2018/07/16/2545783/veliko-tarnovo-v-svishtov-shte-se-provede-initsiativata-chas-po-balgarska-istoriya-po-povod-115-godini-ot-izbuhvaneto-na-ilindensko-preobrazhenskoto-vastanie.html", "text": "„Час по българска история“ по повод 115 години от избухването на Илинденско-Преображенското въстание организират в Свищов. Събитието е част от летните занимания за деца, които се провеждат в Градската библиотека. Това каза за  Радио „Фокус“ – Велико Търново  Руско Русев, библиотекар в отдел „Изкуства“ в културната институция. В рамките на инициативата служителите на библиотеката ще четат на децата откъси от книгата „Моята древна и млада родина“, а след това децата ще разказват какво са запомнили. \r\nИлинденско-Преображенското въстание избухва на 20 юли 1903 година (по стар стил). То тръгва от Битолския революционен окръг и се разпростира само за няколко дни в планинските местности на Битолска, Леринска, Костурска, Охридска и Кичевска кази околии. Кулминационната му точка става превземането на гр. Крушово и прокламирането на Крушовската република. На 6 август същата година въстанието избухва и в Одринско. Въстаниците успяват да освободят много селища в района на Странджа планина и крайморските градове Василико и Ахтопол. Тук връхната точка е обявяването на Странджанската република, която просъществува 26 дни. \r\nПротив въстаналото население в Македония и Одринско османското правителство изпраща 300 000 добре въоръжени редовни войници, снабдени с модерно оръжие и артилерия. Въпреки своя неуспех Илинденско-Преображенското въстание показва на цялата европейска общественост, че поробеното население в Македония и Одринско не иска повече да търпи чуждестранното иго и че ще продължи и по-нататък своята борба до извоюването на националната си независимост. \r\nЛуиза ТРАНЧЕВА", "date": "2018.07.16", "title": "Велико Търново: В Свищов ще се проведе инициативата „Час по българска история“ по повод 115 години от избухването на Илинденско-Преображенското въстание"}
{"url": "http://www.focus-news.net/news/2018/07/16/2545780/kyustendil-poveche-ot-30-detsa-se-vklyuchiha-vav-velosipeden-pohod-do-selo-shishkovtsi.html", "text": "Повече от 30 деца се включиха във велосипеден поход от Кюстендил до село Шишковци, предаде репортер на  Радио „Фокус” – Кюстендил . Инициативата се организира от Обединен детски комплекс – Кюстендил и е част от програмата „Детско лято”, реализирана през месеците юни, юли и август. Децата се събраха на площад „Велбъжд”, откъдето потегли походът. Те ще преминат по изградените велосипедни алеи в Кюстендил, през село Копиловци и ще достигнат до село Шишковци. Участниците в похода ще бъдат посрещнати от кмета на село Шишковци – Климент Терзийски. Жителите на селото са подготвили изненада за децата. Програмата предвижда те да се запознаят с обновената експозиция на къща-музей „Владимир Димитров – Майстора”. За сигурността на участниците във велосипедния поход се грижат екипи на „Спешен център” – Кюстендил и Районно управление – Кюстендил. \r\nВенцеслав ИЛЧЕВ", "date": "2018.07.16", "title": "Кюстендил: Повече от 30 деца се включиха във велосипеден поход до село Шишковци"}
{"url": "http://www.focus-news.net/news/2018/07/16/2545782/sofiya-chetiri-avtomobila-sa-se-udarili-na-bul-tsarigradsko-shose-v-rayona-na-4-km-v-posoka-plovdiv.html", "text": "Четири автомобила са се ударили на бул. \"Цариградско шосе\" в района на 4 км, в посока Пловдив, съобщи читател на  Агенция \"Фокус\" .", "date": "2018.07.16", "title": "София: Четири автомобила са се ударили на бул. \"Цариградско шосе\" в района на 4 км, в посока Пловдив"}
{"url": "http://www.focus-news.net/news/2018/07/16/2545781/dmitriy-peskov-govoritel-na-kremal-moskva-e-zagrizhena-ot-izyavleniyata-na-sasht-za-severen-potok-2.html", "text": "Изявленията на САЩ за „Северен поток 2“ са пример за недобросъвестна конкуренция и предизвикват загрижеността на Москва. Това заяви говорителят на Кремъл Дмитрий Песков в интервю за RT, цитирано от  РИА Новости . \r\n„Неотдавнашните изявления от американска страна за „Северен поток 2“, по изцяло търговски проект, са пример за недобросъвестна и нечестна конкуренция“, коментира Песков.  \r\nВ контекста на думите на държавния глава на САЩ Доналд Тръмп по отношение на руския му колега Владимир Путин, говорителят на Кремъл заяви, че „конкуренцията преди всичко е позитивно явление“.  \r\n„Конкуренцията развива света. Но при едно условие – честната конкуренция в политиката и в икономиката. Това води до ускоряване и развитието на всички глобални процеси. Със съжаление констатираме, че тази конкуренция не винаги е честна“, отбеляза Песков.  \r\nГоворителят на руския президент подчерта, че на срещата Тръмп-Путин в Хелзинки няма да бъде засегната темата за „Северен поток 2“. „Не бих казал, че ще бъде в дневния ред. Не мисля, че това трябва да бъде осбъдено най-напред“, изрази мнение Песков.  Тереза Герова", "date": "2018.07.16", "title": "Дмитрий Песков, говорител на Кремъл: Москва е загрижена от изявленията на САЩ за „Северен поток 2“"}
{"url": "http://www.focus-news.net/news/2018/07/16/2545784/st-komisar-nikolay-dimov-odmvr-smolyan-ekipi-na-politsiyata-i-pozharnata-se-vklyuchvat-v-izdirvaneto-na-78-godishniya-mazh-izcheznal-na-vrah-perelik.html", "text": "Екипи на полицията и пожарната се включват в издирването на 78-годишния мъж от Смолян, който изчезна вчера следобед на връх Перелик. Това каза за  Радио „Фокус“ – Смолян  старши комисар Николай Димов, директор на Областна дирекция на МВР – Смолян. По думите му първоначално мъжът е бил в гората с група от хора, като в последствие е останал сам. „Нямаме индикации, че човекът е станал жертва на престъпление. Няма обхват на телефона там и това ни затруднява допълнително. Разчитаме при претърсването на района и на планинските спасители, които познават добре местността“, уточни ст. комисар Димов. \r\nНели ГЕРГЬОВСКА", "date": "2018.07.16", "title": "Ст. комисар Николай Димов, ОДМВР - Смолян: Екипи на полицията и пожарната се включват в издирването на 78-годишния мъж, изчезнал на връх Перелик"}
{"url": "http://www.focus-news.net/news/2018/07/16/2545766/nzz-za-razlika-ot-prezidenta-na-sasht-vladimir-putin-otiva-spokoen-na-sreshtata-v-helzinki.html", "text": "Идеята за затопляне на руско-американските отношения и освобождаването им от тежестта на миналото чрез символичен \"нов старт\" и конструктивен диалог изглежда далеч по-чужда на света, отколкото бе допреди няколко години. Едно обаче е сигурно - президентът на Руската федерация Владимир Путин заминава за Хелзинки далеч по-спокоен, отколкото непредвидимия му американски колега Доналд Тръмп, коментират в редакцията на швейцарския ежедневник  Die Neue Zuercher Zeitung .  \r\nТъмните облаци над Москва и Вашингтон все още не са се разсеяли: присъединяването на Крим, намесата във въоръжения конфликт в източната част на Украйна, в Сирия, и предполагаемата роля на Кремъл в президентските избори в САЩ през 2016 г. са само част от проблемите, които водят до сериозни опасения за възможността за \"рестартиране\" на двустранните отношения.  \r\nВ последните дни нито една руска медия не се отказа от тезата, че за Путин успех е дори само това, че се организира среща с държавен глава на САЩ. На мълчанието трябва да бъде сложен край, особено след изострянето на тона във връзка с новите санкции срещу Москва и експулсирането на дипломати от двете страни. Не бива да се забравя, че доскоро заплахата от война между САЩ и Русия на сирийска земя изглеждаше съвсем реална.  \r\nЕвентуално подобряване в двустранните отношения може да доведе до това президентите на двете световни сили да се ангажират отново с диалог по стратегически въпроси, особено тези, касаещи разоръжаването и унищожаването на ракетите с малък и среден обсег на действие.  \r\nРусия може да бъде по-спокойна от САЩ в тази непредсказуема среща в Хелзинки. Кремъл не очаква никакви революционни решения, но и се надява на малко повече от добри думи. В тази връзка руснаците представиха във Вашингтон проектодокумент, в който са описани по-нататъшни стъпки за подобряване на отношенията, намаляване на конфронтацията и развитие на контакти между дипломати и военни. В Москва са напълно наясно, че Тръмп не може сам да вземе повечето решения - било то по отношение на санкциите или за връщането на Русия във формата Г-7. Следователно очакванията й са скромни. \r\nРусия има няколко причини за по-голямото спокойствие. Тръмп е под политически натиск - особено заради предполагаемите му връзки с Русия. От гледна точка на Москва, американският президент можеше да се обърне към Владимир Путин много по-рано, ако не бяха безкрайните драми за ролята на Кремъл в изборите от 2016 г.  \r\nРуският лидер не чувства вътрешен натиск за срещата на върха с Тръмп. Неговата власт е безспорна, а външната му политика се харесва на руснаците. В страната се чуват гласовете на недоволстващите от прекомерната демонстрация на сила в света, докато в страната резултатите от усилията за подобряване на условията на живот са скромни.  \r\nЕдното обаче не изключва другото. Следователно би било грешка да се предположи, че тези граждани биха желали да се откажат от възстановената тежест на Русия в света.  Тереза Герова", "date": "2018.07.16", "title": "NZZ: За разлика от президента на САЩ, Владимир Путин отива спокоен на срещата в Хелзинки"}
{"url": "http://www.focus-news.net/news/2018/07/16/2545787/burgas-tyalo-na-mazh-e-otkrito-v-rayona-na-sportnata-zala-v-zhk-lazur.html", "text": "Тяло на мъж е открито в района на спортната зала в жк. „Лазур“. Това потвърди за  Радио „Фокус“ – Бургас  говорителят на ОДМВР – Бургас Цветелина Рандева. По думите ѝ тялото е намерено преди минути и все още се изясняват причините за настъпването на смъртта. \r\nОчаквайте подробности! \r\nВеселина НИКОЛОВА", "date": "2018.07.16", "title": "Бургас: Тяло на мъж е открито в района на спортната зала в жк. „Лазур“"}
{"url": "http://www.focus-news.net/news/2018/07/16/2545776/afp-donald-tramp-obvini-lova-na-veshtitsi-na-fbr-za-loshite-otnosheniya-s-rusiya.html", "text": "Броени часове преди срещата си с руския президент Владимир Путин, държавният глава на САЩ Доналд Тръмп хвърли вината за хладните отношения между Вашингтон и Москва разследването за предполагаемата намеса на Кремъл в президентските избори в страната от 2016 г., предава  AFP .  \r\n„Нашите отношения с Русия НИКОГА не са били още по-лоши благодарение на многото години на глупост и безразсъдство на САЩ, а сега и на „лова на вещици“, написа Тръмп в социалната мрежа „Туитър“, визирайки разследването на специалния прокурор на САЩ Робърт Мюлер. Тереза Герова", "date": "2018.07.16", "title": "AFP: Доналд Тръмп обвини „лова на вещици“ на ФБР за лошите отношения с Русия"}
{"url": "http://www.focus-news.net/news/2018/07/16/2545788/kyustendil-otnovo-shte-bade-obyaven-konkurs-za-upravitel-na-obshtinskata-bolnitsa-v-dupnitsa.html", "text": "Отново ще бъде обявен конкурс за управител на общинската болница в Дупница. Това съобщи за  Радио „Фокус” – Кюстендил  Емил Гущеров, председател на Общински съвет – Кюстендил. По думите му на 20 юли от 10.00 часа в заседателната зала на Общината ще се проведе редовно заседание на Общинския съвет. Една от точките, включени в дневния ред за заседанието, е вземане на решение за провеждане на конкурс за възлагане на управлението на Многопрофилна болница за активно лечение „Св. Иван Рилски” – Дупница. Към момента дружеството се управлява от назначен прокурист, а обявяваните до момента конкурси за управител на лечебното заведение са безрезултатни. „Надявам се, че този път ще се появи кандидат, който ще бъде одобрен и от самата комисия”, каза Емил Гущеров. Председателят на Общинския съвет е внесъл и докладна записка, чрез която съветниците трябва да утвърдят решение на конкурсна комисия за управител на дружеството „Ученическо хранене”. В рамките на заседанието ще бъдат разгледани искания за издаване на записни заповеди, касаещи изпълнението на европейски проекти в Дупница. В дневния ред са включени разрешения за извършване на неотложен ремонт на прилежащи части, около сградата на „ГУМ - Дупница“, както и разрешение за закупуване на недвижим имот за нуждите на кметството в село Яхиново. Предвидена е актуализация на поименния списък на обектите за капиталови разходи, както и предложение за финансово стимулиране на волейболен клуб „Марек Юнион - Ивкони” през сезон 2018-2019 година, което ще се отпусне за постигнати изключителни успехи в областта на спорта. \r\nВенцеслав ИЛЧЕВ", "date": "2018.07.16", "title": "Кюстендил: Отново ще бъде обявен конкурс за управител на общинската болница в Дупница"}
{"url": "http://www.focus-news.net/news/2018/07/16/2545786/harvatiya-sled-mondial-2018-nay-velikite-v-nashata-istoriya-za-vsichki-vremena-komentari-v-harvatskite-medii-agentsiya-fokus.html", "text": "След оспорвания финал на Мондиал 2018 медиите в Хърватия продължават с емоционалните коментари за представянето на отбора на първенството, приветствайки националите като истински победители, макар да не успяха да вдигнат световната купа.  \r\nЕлектронното издание  Novi List  написа: „Дишахме като една душа в продължение на 53 дни“, като същевременно отбелязва, че социалните мрежи „горят“ от емоционални приветствия за националите на Хърватия.  \r\n\"Хърватия падна юнашки на финала на Световното първенство по футбол, Франция е първа!\", написа водещото хърватско електронно издание  Index  в коментар на завършилата финална среща на първенството в Русия. Изданието констатира, че отборът на Хърватия е бил само на крачка от футболната вечност и определи срещата като \"невероятна\". Glas Istre  написа: \"Храбра Хърватия! Имаме сребро! Луд финал - първи автогол, буря над Москва\". Vecernji List  отбеляза: \"Отборът, който ни накара да се гордеем. Хърватия е втора на световното по футбол. Франция е най-добра от всички\". \r\nВ друг материал, посветен на финалния мач, същото издание написа: „Най-великите в нашата история: 22 футболни звезди! За всички времена!“. Jutarnji List  озаглавява коментара си \"Svaka Cast! Glave gore! (Всяка чест! Главите горе!) и констатира, че хърватите са владеели топката повече и са стреляли повече към вратата на противника, който обаче е имал брилянтните Гризман, Мбапе и Погба.  Glas Slavonije  се присъединява в оценката за борбената игра на хърватите извеждайки в заглавие: \"Храбра хърватия без коментар, но Франция е първа\". \r\nХърватската национална телевизия  HRT  съобщава, че Лука Модрич е избран за най-добър играч на първенството по футбол и цитира думите на Пленкович, след финала срещу Франция, че \"Хърватия е доказала че е най-добрият отбор на Мондиала\".  \r\nОтличието на Модрич от Мондиал 2018 не бе пропуснато и от информационната агенция  HINA , която публикува статия за футболиста под заглавие: „Модрич – от драмата на изгнаник до най-добрия играч в света“.  \r\nСпециализираният сайт  Sportnet.hr  написа: „Трудно беше да се гледат тъжните очи и сълзите на капитана Лука Модрич, който заедно със съотборниците си радваше хърватските фенове през последния месец“.  \r\nЕлектронното издание  24sata.hr  отбелязва \"Сребро със златно сияние\", като допълва, че до второто място на отбора на Хърватия се е стигнало след \"юнашка борба\". Тереза Герова", "date": "2018.07.16", "title": "Хърватия след Мондиал 2018: „Най-великите в нашата история! За всички времена!“ (Kоментари в хърватските медии – Агенция „Фокус“)"}
{"url": "http://www.focus-news.net/news/2018/07/16/2545785/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.07.16", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/07/16/2545789/prof-donka-baykova-dietolog-organizmat-ne-tryabva-stresovo-da-se-podgotvya-za-otslabvane-pravilniyat-protses-e-stapka-po-stapka.html", "text": "Организмът не трябва стресово да се подготвя за отслабване, правилният процес е стъпка по стъпка. Преходът към усилена редукция на излишни килограми трябва да бъде плавен. Това каза в сутрешния блок „Добро утро, България“ на  Радио „Фокус“  диетологът проф. Донка Байкова. Тя добави, че процесът трябва стане в продължение на няколко дни. „Ако сме консумирали до този момент висококалорийни червени меса, по-мазни храни и колбаси, по-мазни сирена и кашкавали, трябва да минем на по-нискомаслени млечни продукти, кисело мляко, таратор, български миш-маш за обяд. След 3 дни можем да предприемем един детокс режим – за 3 дни 5 пъти през деня да си осигурим достатъчно богато разнообразие на плодове и зеленчуци“, обясни тя. Диетологът проф. Донка Байкова препоръчва лятото да се избягват висококалорични храни поне за 3 месеца, а да се набляга на плодове, зеленчуци и много вода. Тя добави, че активно работещ човек е добре да закусва храни, богати на витамини и минерали, със засищащ ефект, овесени ядки, много плодове. За хората, които не полагат тежък физически труд, проф. Байкова препоръчва смутита, ябълки и млечни продукти.", "date": "2018.07.16", "title": "Проф. Донка Байкова, диетолог: Организмът не трябва стресово да се подготвя за отслабване, правилният процес е стъпка по стъпка"}
{"url": "http://www.focus-news.net/news/2018/07/16/2545794/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-17-yuli.html", "text": "„Софийска вода” временно ще прекъсне водоснабдяването в някои части на столицата на 17 юли. Това съобщиха от пресцентъра на  дружеството . \r\nВъв връзка с подмяна на водомер на ул. „Монтевидео“ кв. „Овча купел“ , се налага спиране на водоподаването от 10:00 до 16:00 часа на клиентите на „Софийска вода”, живеещи в района на: бл. 4А, бл. 5А, бл. 215А, бл. 216А висока зона. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: до бл. 4А. \r\nВъв връзка с подмяна на сградно водопроводно отклонение на ул. „Иван Гарванов“ кв. „Факултета“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Иван Гарванов“ от ул. „Книжовник“ до ул. „Георги Папанчев“, ул. „Кирил Григоров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.“Иван Гарванов“ ъгъла с ул. „Георги Папанчев“. \r\nВъв връзка с изграждане на сградно водопроводно отклонение на бул. „История Славянобългарска“ кв. „Военна рампа“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: бул. „История Славянобългарска“, по ул. „Каменоделска“ от ул. „Грънчарска“ до ул. „Кожарска“; ул. „Индустриална“, ул. „Заводска“, ул. „Грънчарска“, ул. „Каменоделска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „История Славянобългарска“№6 до блоковете. \r\nВъв връзка с пресвързване на уличен водопровод на ул. „Майор Коста Паница“ гр. Банкя, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: ул. „Майор Коста Паница “ от ул. „Люлин“ до ул. „Майор Коста Паница“№29; ул. „Люлин“ от ул. „Майор Коста Паница“ до края на улицата. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Майор Коста Паница“ ъгъла с ул. „Люлин“ . \r\nВъв връзка с подмяна на сградно водопроводно отклонение на ул. „Йордан Димчев“ кв. „Челопечене“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Борис Петров“, ул. „Йордан Димчев“, ул. „Войнишка чешма“, ул. „Ангел Маджаров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.“Борис Найденов“ ъгъла с ул. „Ангел Маджаров“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.07.16", "title": "„Софийска вода” временно ще прекъсне водоснабдяването в някои части на столицата на 17 юли"}
{"url": "http://www.focus-news.net/news/2018/07/16/2545790/pregled-na-osnovnite-temi-vav-varnenskiya-pechat.html", "text": "„Променят маршрутите на 10 автобуса“, съобщава на първата си страница днес вестник  „Черно море“ . По информация на изданието промени в движението в градския транспорт във Варна ще има по линиите с номера 10, 209, 36, 37, 12, 17, 17А, 17/60, 46, 55 и тролейбусни линии 86 и 88 влизат. Те влизат в сила от 17 или от 21 юли в зависимост от линията. Причината е изпълнение на три обекта по проект „Интегриран градски транспорт на Варна“, втора фаза, финансиран по Оперативна програма „Региони в растеж“. „Пуснаха новите рейсове по различни линии“, пише на втора страница в днешния брой. Редакцията припомня, че новите 15 автобуса на „Градски транспорт“, които са „Евро6“, вече се движат по варненските улици. Те са разпределени по всички линии. „Изградиха нова електроразпределителна мрежа в местността Добрева чешма“ е друго заглавия в броя в понеделник. За новата въздушна мрежа електроразпределителното дружество във Варна е инвестирало 270 хиляди лева в реализацията. „Ученик от МГ спечели златен медал на Балканиадата по информатика“, е водещото заглавие на трета страница. Александър Кръстев от Математическата гимназия „Д-р Петър Берон“ във Варна е станал златен медалист на Балканиадата по информатика за старша възраст. Трите сребърни медала на състезанието са спечелени от Виктор Терзиев от СМГ, Мартин Копчев от ПМГ „Акад. Иван Гюзелев“ в Габрово, и Радослав Димитров от МГ „Акад. Кирил Попов“ – Пловдив. „Започна балетната олимпиада. В конкурса ще се включат 150 млади надежди от най-големите школи от Европа, Азия, Северна и Южна Америка“, се посочва в друга новина на страниците на вестника. В нея се казва още, че елитът на балетния свят се е събрал край откритата сцена, за да види надпреварата между кандидатите за най-ценените балетни награди в света – наградите от Варна. В журито, водено от иконата на танца проф. Владимир Василиев от Русия, влизат балетмайстори от цял свят, педагози, директори на оперни театри. Сред тях са лауреатите от конкурса Лойпа Араухо от Куба, доц. Ясен Вълчанов от България, Ерик ВюАн от Франция. „Младежи с вреждания придобиха кулинарни умения“, гласи друга новина на трета страница. Десет младежи с умствена изостаналост и ментално затруднение преминаха 3-месечно професионално обучение за специалност „Помощник-кухня“. Инициативата е част от дейността на сдружение „Няма невъзможни неща“ и цели да им помогне да се развиват и реализират на пазара на труда. „Обучават ловците как да разпознават чумави свине“, се съобщава още в днешния брой. Експерти на Североизточно държавно предприятие СИДП) и ветеринари провеждат обучения на ловците във Варненско във връзка с въведените превантивни мерки срещу разпространението на африканска чума по свинете. В рубриката „Тема с продължение“, изданието съобщава, че се подготвя нов морски коридор от Баку до българските пристанища. В интервю за вестника инж. Ангел Забуртов, генерален директор на ДП „Пристанищна инфраструктура“, е потвърдил, че създаването на Алатската зона за свободна търговия открива възможност потокът от стоки за Европа да минава през Черно море и големите ни портове Варна и Бургас.", "date": "2018.07.16", "title": "Преглед на основните теми във варненския печат"}
{"url": "http://www.focus-news.net/news/2018/07/16/2545792/dobrich-rituali-po-podnasyane-na-ventsi-i-tsvetya-shte-se-provedat-pred-pametnitsite-na-vasil-levski-i-kap-dimitar-spisarevski.html", "text": "Гражданите на Добрич ще почетат Апостола на българската свобода – Васил Левски, по повод 181 години от неговото рождение и кап. Димитър Списаревски по повод 102 години от неговото рождение с поднасяне на цветя на паметниците на героите. Това съобщиха от пресцентъра на  Общината . Ритуалите по поднасяне на цветя и венци ще се състоят на 18 юли от 10.00 часа пред паметника на Васил Левски и на 19 юли през целия ден на паметната плоча на кап. Димитър Списаревски.", "date": "2018.07.16", "title": "Добрич: Ритуали по поднасяне на венци и цветя ще се проведат пред паметниците на Васил Левски и кап. Димитър Списаревски"}
{"url": "http://www.focus-news.net/news/2018/07/16/2545795/vidin-natovaren-e-trafikat-v-oblastta-v-posoka-gkpp-dunav-most-2.html", "text": "Натоварен е трафикът в областта в посока ГКПП „Дунав мост 2“. Това каза за  Радио „Фокус“  дежурният служител в Областно пътно управление – Видин. Той посочи, че през летния сезон трафикът към  пункта е по-интензивен. Към другите два гранични пункта във Видинска област – „Връшка чука“ и „Брегово“, трафикът е спокоен. Движението по път III-1411 с. Слана Бара – Видин е ограничено за автомобили  над 5 т поради компрометирано експлоатационно състояние на мост. Движението по път III-1411 с. Буковец – с. Слана бара в участъка между с. Буковец и с. Слана бара е ограничено поради авариен ремонт на мост над р. Тополовец. Във Видин трафикът е натоварен в централната градска част, на входно изходните артерии на града и по бул. “Панония“. \r\nАнна ЛОЗАНОВА", "date": "2018.07.16", "title": "Видин: Натоварен е трафикът в областта в посока ГКПП „Дунав мост 2“"}
{"url": "http://www.focus-news.net/news/2018/07/16/2545797/varna-okrazhnata-prokuratura-zadarzha-za-72-chasa-dvama-mazhe-za-otglezhdane-na-rasteniya-ot-roda-na-konopa-izzeti-sa-okolo-15-kg-marihuana.html", "text": "В ареста за срок до 72 часа Окръжната прокуратура във Варна задържа двама мъже, след като им повдигна обвинения за засяване и отглеждане на марихуана в лабораторни условия и за държане на високорискови наркотични вещества с цел разпространение. Това съобщиха от пресцентъра на  Апелативна прокуратура - Варна . Разкриването на лабораторията за производство на марихуана е станало благодарение на доброто сътрудничество между ОД на МВР, сектор БОП и прокуратурата. \r\nНа 13 юли тази година в село Кичево е било установено, че молдовският гражданин Виталий Ч. и Любомир К. отглеждат растения от рода на конопа. При претърсване на лабораторията са иззети 482 саксии с насаждения в ранен стадий на развитие и апаратура за отглеждане на марихуана. В гориста местност край селото са намерени укрити 5 чувала с около 15 кг суха тревиста маса. \r\nДнес Окръжната прокуратура във Варна ще внесе искане в съда за вземане мерки за неотклонение „Задържане под стража“ спрямо двамата обвиняеми.", "date": "2018.07.16", "title": "Варна: Окръжната прокуратура задържа за 72 часа двама мъже за отглеждане на растения от рода на конопа, иззети са около 15 кг марихуана"}
{"url": "http://www.focus-news.net/news/2018/07/16/2545800/sofiya-nyama-postradali-pri-katastrofata-na-bul-tsarigradsko-shose.html", "text": "Няма пострадали при катастрофата на столичния бул. „Цариградско шосе“. Това съобщиха за  Агенция „Фокус“  от пресцентъра на  СДВР . Пътнотранспортното произшествие е станало между три автомобила. Сигнал за инцидента е подаден малко след 9.00 ч. Нанесени са само материални щети. \r\nЦветилена СИМЕОНОВА", "date": "2018.07.16", "title": "София: Няма пострадали при катастрофата на бул. „Цариградско шосе“"}
{"url": "http://www.focus-news.net/news/2018/07/16/2545796/plovdiv-bez-voda-sa-chasti-ot-karlovo-klisura-kalofer-i-plovdiv-zaradi-avarii.html", "text": "Без вода са живущите на булевард „Никола Вапцаров“ в Пловдив заради авария в района на кметството „Южен“. Това съобщиха за  Радио „Фокус“ – Пловдив  от водоснабдителното дружество, обслужващо областта. Засегнати са и ул. „Македония“, ул. „Пере Тошев“, ул. „Кичево“, ул. „Скопие“, ул. „Бугариево“ и района в близост на аварията. Вода нямат и домакинствата на ул. “П. Д. Петков“ и ул. “Граф Игнатиев“. \r\nЕкипи от водоснабдителното дружество работят по отстраняването на аварии в град Калофер до жп гарата, в град Клисура и ул. „Генерал Карцов“ в Карлово. Не е посочен краен срок за отстраняването на авариите. \r\nВесела КРЪСТЕВА", "date": "2018.07.16", "title": "Пловдив: Без вода са части от Карлово, Клисура, Калофер и Пловдив заради аварии"}
{"url": "http://www.focus-news.net/news/2018/07/16/2545801/anton-spasov-agronom-ot-pazardzhik-goreshtoto-vreme-okazva-negativno-vliyanie-varhu-zelenchukovite-kulturi-na-otkrito.html", "text": "Горещото време оказа негативно влияние и върху зеленчуковите култури, които са засадени на открито. Това каза за  Радио „Фокус“ – Пазарджик  Антон Спасов, агроном от Пазарджик. Плодовете на растенията, които са изложени на пряко слънчево греене, се повреждат и стават негодни за консумация. Горещините отключват и появата на вредители и заболявания по културите. Акарите се появяват по зеленчуците, а те се размножават много бързо и понякога дори унищожават насажденията. „Добре е културите да се поливат по-често - през ден-два, когато няма валежи и горещините са големи, но трябва да се избягва поливането в горещите часове на деня. Поливането трябва да стана рано сутрин или късно вечер\", уточни агрономът. \r\nАлбена ЖИЛЕКОВА", "date": "2018.07.16", "title": "Антон Спасов, агроном от Пазарджик: Горещото време оказва негативно влияние върху зеленчуковите култури на открито"}
{"url": "http://www.focus-news.net/news/2018/07/16/2545791/faz-sreshtata-tramp-putin-vashington-se-nuzhdae-ot-moskva-sreshtu-pekin.html", "text": "Германците са толкова свикнали със свободата и просперитета, че техните стратегически инстинкти изчезнаха. Крайно време е Европа да се защитава сама, защото в Хелзинки държавният глава на САЩ Доналд Тръмп може да даде картбланш в Европа на руския президент Владимир Путин, за да го спечели като съюзник срещу Китай, коментира в статия за водещия германски национален ежедневник  Die Frankfurter Allgemeine Zeitung  Максимилиан Терхале, доцент по стратегически изследвания в Университета в Уинчестър и старши научен сътрудник в Кралския колеж в Лондон. \r\nВ днешно време това би трябвало да се превърне в кредо на външната политика, но стратезите й заобикалят тази тема и в резултат губят доверието на гражданите. Последното видео послание на канцлера на ФРГ от срещата на върха в Брюксел не беше много убедителна. Налице са пукнатини. Видни.  \r\nНеизбежно новите енергийно-политически съзвездия на международната сцена подлагат на изпитание ядрото на убежденията на Меркел за външната политика. Първото основно предположение на Меркел, което бе ясно разпознато по време на Кримската криза, е, че великите сили не водят войни помежду си. Това би било твърде рисковано. Второто произтича от първото: когато военните заплахи ескалират, те трябва да преминат на ниво дискусия за икономиката - чрез санкции. Т.е. Берлин разчита на \"промяна чрез икономическата тежест на Германия\". Това е основата на външната политика на ФРГ, изградена на база предимството, което икономическите ресурси дават на страната. В Берлин действат, изхождайки от икономическата ориентация на външната политика, която е прагматично-ориентирана.  \r\nПодходът на Меркел започва да показва ясни пукнатини. Стратегиите на великите сили отдавна са на различно ниво, гарантиращо им трансформиране на световната политика в техен интерес. По същество това означава, че основното предположение на Меркел за свят без войни не е правилно.  \r\nРешаващият фактор сега е, че САЩ искат да отслабят Китай като световен политически и глобален икономически съперник за световно господство. Според Вашингтон само по този начин ще може да бъде наложена американската концепция за ред, основан единствено на безспорната военна сила. Един поглед сякаш е достатъчен, за да стане ясно, че пътят на Китай става все по-сходен с този на Германския Райх преди Първата световна война.  \r\nНо канцлерът на ФРГ вижда в запазването на свободната търговия най-доброто нещо. Тя разсъждава икономически, без да отчита другите, опасните военни измерения на възхода на Китай. Стратегията на Берлин - промяна чрез търговия - тук едва ли е разбираема. \r\nНо за да отслабят Китай, САЩ се нуждаят от Русия. Само тогава Пекин може да бъде изолиран в международен мащаб. Ето защо за Тръмп срещата с Путин е от изключителна важност. Тези неприятни тренировки на мисълта заварват Берлин до голяма степен пленен в мрежите на традиционните подходи. Те включват надеждата, че Джеймс Матис в крайна сметка ще остане основата на трансатлантическия лагер в американското правителство.  Разбира се, Конгресът на САЩ вече доказа, че е надеждна преграда срещу уклона на Тръмп към Путин. Но антикитайските настроения в САЩ скоро ще достигнат до ниво, което ще позволи на Тръмп да продаде своята проруска позиция като стратегическа необходимост. \r\nУязвимостта на нашата сигурност лъсна по най-грубия начин. В крайна сметка ще даде ли Тръмп на Путин картбланш за Европа, за да го спечели срещу Китай? Това би била дългоочаквана награда за руския лидер. При това положение Берлин ще трябва задължително да остане в германско-френската ос, да търси контакт с Полша на изток, дори и по този начин да влезе в противоречие с Вашингтон. ФРГ трябва да работи за запазване на Обединеното кралство в рамките на Европейския съюз и да направи по-малките страни от Общността материално имунизирани срещу Китай и Русия и техния подход за \"разделяй и владей\". По отношение на Пекин, по-специално, Берлин най-накрая трябва да се откаже от всички химери и да погледне на от гледната точка на реалната политика. Всичко останало е против нашите дългосрочни интереси и ценности. Тереза Герова", "date": "2018.07.16", "title": "FAZ: Срещата Тръмп-Путин: Вашингтон се нуждае от Москва срещу Пекин"}
{"url": "http://www.focus-news.net/news/2018/07/16/2545802/kardzhali-intenziven-e-trafikat-na-izhod-za-tovarni-avtomobili-na-gkpp-makaza.html", "text": "Интензивен е трафикът на изход за товарни автомобили на ГКПП „Маказа“ към 10:00 часа. Това съобщиха за  Радио „Фокус“ – Смолян  от Главна дирекция „Гранична полиция“. На граничните пунктове „Златоград“ и „Капитан Петко войвода“ на българо-гръцката граница преминаването на автомобили и в двете посоки се осъществява нормално. \r\nНели ГЕРГЬОВСКА", "date": "2018.07.16", "title": "Кърджали: Интензивен е трафикът на изход за товарни автомобили на ГКПП „Маказа“"}
{"url": "http://www.focus-news.net/news/2018/07/16/2545798/dvadeset-godini-sled-parvata-svetovna-kupa-frenskiyat-otbor-otnovo-vleze-v-istoriyata-komentari-vav-frenskite-medii-agentsiya-fokus.html", "text": "„Хората, които не са любители на футбола, вероятно не са доволни днес. Защото той е единствената тема в печата“, предупреждава  Radio France Internationale (RFI)  в материал, обобщаващ настроението на французите след победата на Мондиал 2018.  \r\nСлед оспорвания финал на Мондиал 2018 медиите във Франция продължават с емоционалните коментари за победата на националите, която донесе на страната втора световна купа. В очакване на завръщането им в страната, играчите на Дидие Дешан са представени като истински герои от средствата за масова информация.   \r\n\"Франция е световен шампион!\", написа водещото издание  La Croix .  \"Отборът на Франция спечели Световната купа в Русия през 2018 г. Тази неделя, 15 юли, на финала, тя преодоля страховития хърватски отбор с резултат 4 :2. Французите се радват в цялата страна\", отбеляза изданието. \r\n\"Световни шампиони!\", пише  Les Échos.  \"Сините печелят срещу хърватите с голове от Гризман, Погба и Мбапе. Какъв по-добър начин да отпразнуваме 20 години от първата световна купа, спечелена от Сините? С втора победа! Играчите на френския отбор отново влязоха в историята\", бе коментарът на редакцията.  \r\n\"Франция печели втора световна купа след вълнуващ финал срещу Хърватия\", е заглавието на спортния ежедневник  L'Équipe.  \"Двадесет години след първата си коронация през 1998 г., френският отбор спечели втората си титла на световното първенство тази неделя, доминирайки Хърватия в луд финал (4:2) на стадион \"Лужники\" в Москва\", написа вестникът. \r\n\"20 години по-късно, \"Сините\" отново са световен шампион\", пише  Le Figaro.  \"Студени и реалистични, сините отнесоха Хърватия тази неделя в Москва, на финала на Световната купа 2018. Те са начело на света, както Зинедин Зидан и компания през 1998 г.\" L'Humanité  излезе със заглавие: \"Дългият марш на Сините до втората титла\".  \r\n\"Сините са световен шампион\", не пропусна да отбележи и водещият ежедневник  Le Monde. \r\n\"20 години след титлата от 1998 г., \"Сините\" бележат втора звезда на фланелката си. Хората на Дидие Дешамп победиха тази неделя във финала смелия отбор от Хърватия (4-2).Спомен за целия живот!\", написа  столичното издание  Le Parisien .", "date": "2018.07.16", "title": "Двадесет години след първата световна купа: „Френският отбор отново влезе в историята!“ (Kоментари във френските медии – Агенция „Фокус“)"}
{"url": "http://www.focus-news.net/news/2018/07/16/2545804/blagoevgrad-zapochva-lyatnata-zanimalnya-pastro-lyato-v-simitli.html", "text": "Започва лятна занималня „Пъстро лято“ в Симитли. Това каза за  Радио „Фокус“ – Пирин  Таня Тасева, експерт „Връзки с обществеността“ към Общината. Първата инициатива е днес, когато децата на Симитли ще се запознаят с ветеран от Втората световна война. „В залата на общинска администрация – Симитли всички заедно ще честват 95-та годишнина на Стоил Митрев – героят от Драва и носител на ордена „За храброст“. Той ще разкаже  от първо лице пред участниците своите спомени от събитията преди  над 70 години“, каза още Тасева. \r\nНа 17 юли общинската администрация е подготвила еднодневна екскурзия на децата в Национален парк „Пирин“. „Всички заедно ще отидат да видят Байкушевата мура, хижа Вихрен и езерото „Окото“, добави Тасева. \r\nНа 18 юли всички заедно ще отбележат 181 години от рождението на Апостола. Венци и цветя ще бъдат поднесени на бюст паметника на Васил Левски в мемориалния парк на площад „Септември“ в Симитли. \r\nНа 19 юли, децата сами ще направят градският парк, в който играят всеки ден, по-приветлив и приятен. „Те ще запретнат ръкави и ще почистят заедно площите на лесопарка“, заяви Тасева. \r\nНа 20 юли, когато се отбелязват 115 години от Илинденско-Преображенското въстание, читалището в Симитли ще направи едно виртуално пътешествие в историята.  Всички мероприятия за децата ще започват в 10.00 часа. \r\nЗа поредна година Община Симитли разработва програма, част от стратегията за здравословно развитие на младежта, в която всеки ученик може да оползотвори максимално лятната ваканция. \r\nЛивия НИНОВА", "date": "2018.07.16", "title": "Благоевград: Започва лятната занималня „Пъстро лято“ в Симитли"}
{"url": "http://www.focus-news.net/news/2018/07/16/2545803/nim-zapochva-tsyalostno-prouchvane-na-kulturnoto-nasledstvo-na-selo-dobarsko.html", "text": "Националният исторически музей (НИМ) организира етнографска експедиция и проучвания в района на един от своите филиали – село Добърско. Това съобщиха от  пресцентъра на музея . Добърско се намира в община Разлог, а местоположението му е важен фактор за неговото икономическо и културно-демографско развитие. Районът има богато културно наследство; компактно в етнографско отношение българско население, което съхранява и пренася през годините традиции и фолклор. Средновековният храм \"Св. Св. Теодор Тирон и Теодор Стратилат\" е филиал на НИМ, паметник под защитата на ЮНЕСКО и недвижима културна ценност от национално значение. Той е сред най-атрактивните и посещавани паметници в региона, откроявайки с. Добърско като пазител на историческата и културната памет. Самодейната група за автентичен фолклор от селото, създадена преди половин век, е вписана през 2012 г. в Националната система на живите човешки съкровища като „Добърски баби – пазители на традиционния обред Водици”. Теренните експедиции ще се проведат в периода 18-24 юли и 17-21 август 2018 г., а цялостните резултати се предвижда да бъдат представени и публикувани през 2019 г. Екипът, съставен от специалисти етнолози от НИМ и учени фолклористи от ИЕФЕМ – БАН, има за цел да проучи различни елементи от цялостното материално и нематериално културно наследство в селото и в региона. Сред основните набелязани теми за изследване са народен календар, занаяти и поминък, традиционно облекло, народни вярвания и мироглед, религиозна култура, музикален фолклор и словесни традиции.", "date": "2018.07.16", "title": "НИМ: Започва цялостно проучване на културното наследство на село Добърско"}
{"url": "http://www.focus-news.net/news/2018/07/16/2545806/plovdiv-pozhar-e-goryal-v-magazin-za-alkohol-i-tsigari-na-ul-kapitan-raycho-nyama-postradali.html", "text": "Пожар в денонощен магазин за алкохол и цигари е станал тази сутрин в центъра на Пловдив на улица „Капитан Райчо“, няма пострадали хора. Това каза за  Радио „Фокус“ – Пловдив  говорителят РДПБЗН инспектор Цвятко Дешев. Сигналът за пожара е получен в 6.20 часа. Един пожарен автомобил е посетил местопроизшествието. Вследствие на пожара има опушени стени около 50 кв. м, засегната е една кафе машина, една витрина и 200 кутии с цигари. Магазинът е спасен. Причините за пожара са в процес на установяване от 4-то Районно управление. \r\nВесела КРЪСТЕВА", "date": "2018.07.16", "title": "Пловдив: Пожар е горял в магазин за алкохол и цигари на ул. „Капитан Райчо“, няма пострадали"}
{"url": "http://www.focus-news.net/news/2018/07/16/2545807/kyustendil-sas-zanimaniya-po-prilozhni-izkustva-tantsi-sport-i-etnografsko-atelie-prodalzhava-programata-na-aktivno-lyato-v-dupnitsa.html", "text": "Със занимания по приложни изкуства, танци, спорт и етнографско ателие продължава програмата на „Активно лято” в Дупница. Това съобщи за  Радио „Фокус” – Кюстендил  Ценка Стоянова, секретар на Местната комисия за борба с противообществените прояви на малолетни и непълнолетни лица. В рамките на днешния ден се провеждат занимания по футбол и по приложни изкуства. Демонстрациите и тренировките по футбол се организират на стадион „Бончук” от Янек Кючуков, а заниманията по приложни изкуства се провеждат в залата на Община Дупница, организирани са от Центъра за обществена подкрепа в града. В следващите дни ще бъдат организирани танцов урок с „Денс машийн”, занимания с музикални инструменти и интерактивно занятие „Когато от теб зависи опазването на обществения ред”. В това занимание ще бъде представена професията на полицая, с участието на служители на полицейското управление в града \r\nВенцеслав ИЛЧЕВ", "date": "2018.07.16", "title": "Кюстендил: Със занимания по приложни изкуства, танци, спорт и етнографско ателие продължава програмата на „Активно лято” в Дупница"}
{"url": "http://www.focus-news.net/news/2018/07/16/2545805/natsionalniyat-voennoistoricheski-muzey-predstavya-spasenite-boyni-znamena-na-balgarskata-armiya-ot-18-yuli-do-19-avgust.html", "text": "На 18 юли (сряда), от 17.00 часа в Националния военноисторически музей ще бъде открита изложбата „Спасените бойни знамена на Българската армия“. Тя е посветена на две значими годишнини – 140 години от създаването на Българската армия и 100 години от края на Първата световна война. Това съобщиха от  пресцентъра на музея . В изложбата за първи път ще бъдат представени оригиналите на всички спасени бойни знамена на българските полкове, участвали в Първата световна война, които се съхраняват в Националния военноисторически музей. Българските офицери и войници, останали в заложничество, свалят от дръжките знамената и за да не ги предадат във вражески ръце, с риск за живота си, те ги укриват и пренасят в България. Този акт на себеотрицание остава в историята като един от най-емблематичните примери за опазване честта и славата на Българската армия. Точно 100 години след тези събития Националният военноисторически музей ще припомни, че 140-годишната ни армия няма пленено знаме и въпреки тежките битки, които е водила, и пораженията, които е претърпявала, винаги е успявала да запази честта на Родината. Освен бойните светини в изложбата ще бъдат показани и вещи на спасителите на знамената, възпоменателни гривни и ордени, които ще допълнят разказа за героизма и честта на българския войн. Изложбата може да бъде разгледана до 19 август.", "date": "2018.07.16", "title": "Националният военноисторически музей представя спасените бойни знамена на Българската армия от 18 юли до 19 август"}
{"url": "http://www.focus-news.net/news/2018/07/16/2545793/korneliya-ninova-bsp-tazi-sutrin-v-selo-sharkovo-e-spokoyno-politsiyata-se-iztegli-nyama-novi-ubiti-zhivotni.html", "text": "На всички от Варна, Бургас, Пловдив, София и други градове, с които вчера се сприятелихме в Шарково и звънят да питат, на тези, които се интересуват: тази сутрин в селото е спокойно. Това написа лидерът на БСП Корнелия Нинова в социалната мрежа  „Фейсбук“  във връзка с напрежението в Ямоблско заради евтаназирането на животни заради чума по дребния добитък. Полицията се изтегли. Няма нови убити животни. Нашите депутати Кристиан и Николай остават тук. Чакаме решението на съда по нашата жалба, пише още лидерът на БСП.", "date": "2018.07.16", "title": "Корнелия Нинова, БСП: Тази сутрин в село Шарково е спокойно - полицията се изтегли, няма нови убити животни"}
{"url": "http://www.focus-news.net/news/2018/07/16/2545799/smolyan-vodata-v-chepelare-veche-e-godna-za-piene.html", "text": "Водата в град Чепеларе е годна за пиене и отговаря на Наредба № 9 за качеството на питейната вода. Това съобщиха от  водоснабдителното дружество , обслужващо област Смолян.", "date": "2018.07.16", "title": "Смолян: Водата в Чепеларе вече е годна за пиене"}
{"url": "http://www.focus-news.net/news/2018/07/16/2545808/montana-nivoto-na-reka-dunav-se-e-ponizhilo-kray-lom-s-15-sm-za-poslednoto-denonoshtie.html", "text": "Край Лом през последното денонощие понижението в нивото на реката е 15 см и водният стоеж е 351 см, съобщиха от  Хидрометеорологичната станция в Ново село . Нивото на реката край Видин е 315 см, регистрираното понижение е от 7 см. Нивото на Дунав в началото на българския участък на реката при Ново село за последното денонощие се е понижило със 7 см и водният стоеж е 266 см. Нивото на реката край Оряхово е 239 см, там е регистрирано понижение за последното денонощие от 13 см. Температурата на водата край Ново село е 23,2 градуса, край Оряхово е 24,2 градуса.", "date": "2018.07.16", "title": "Монтана: Нивото на река Дунав се е понижило край Лом с 15 см за последното денонощие"}
{"url": "http://www.focus-news.net/news/2018/07/16/2545809/sliven-55-godishna-zhena-ot-kotel-e-stanala-zhertva-na-telefonna-izmama-sas-sumata-ot-7000-lv.html", "text": "55-годишна жена от град Котел е станала жертва на телефонна измама. Това съобщиха от  ОДМВР - Сливен . На 13 юли жената е получила телефонно обаждане от мъж, който се е представил за полицейски служител. Той я е въвел в заблуждение, че помага на органите на реда за залавянето на измамници, които са опасни и могат да наранят нея и близките й. Въвлечена в измамната схема, жената оставила пред пътната врата сумата от 7000 лева. По случая в РУ - Котел е образувано досъдебно производство.", "date": "2018.07.16", "title": "Сливен: 55-годишна жена от Котел е станала жертва на телефонна измама със сумата от 7000 лв."}
{"url": "http://www.focus-news.net/news/2018/07/16/2545810/elka-dimova-zam-kmet-na-dobrich-gotov-e-otchetat-za-izpalnenie-na-prihodite-na-obshtinata-za-parvite-shest-mesetsa-na-godinata.html", "text": "Готов е отчетът за изпълнение на приходите на Общината за първите шест месеца на годината. Това съобщи зам.-кметът „Финанси и общинска собственост“ Елка Димова, предаде кореспондент на  Радио „Фокус” – Варна . Общото изпълнение е 63.99% от годишния план за 2018 година. В цифри това е 13 312 471 лв. собствени приходи. Изпълнението на данъчните приходи е 66.54% (4 750 865 лв.). В сравнение със същия период на миналата година 111.54% е изпълнението спрямо годишния план. Отчита се преизпълнение през тази година. Приходите от разпореждане с общинско имущество е 59.17%. Спрямо миналата година изпълнението е 380%. Като интересни се определят тази година сделките с продажба на общинско имущество, подчерта Елка Димова. Тя съобщи, че на следващата сесия на Общинския съвет ще бъдат направени предложения за актуализация на бюджета на Общината.  \r\nЖулиета НИКОЛОВА", "date": "2018.07.16", "title": "Елка Димова, зам.-кмет на Добрич: Готов е отчетът за изпълнение на приходите на Общината за първите шест месеца на годината"}
{"url": "http://www.focus-news.net/news/2018/07/16/2545813/sliven-chetiri-sela-ot-oblastta-sa-bez-voda-poradi-avarii.html", "text": "Четири сливенски села са без вода поради аварии, съобщиха от  водоснабдителното дружество , обслужващо областта.. До 15.00 часа е прекъснато водоподаването на селата Новачево, Градско, Крушаре, Голямо Чочовени. При възможност водата ще бъде пусната по-рано.", "date": "2018.07.16", "title": "Сливен: Четири села от областта са без вода поради аварии"}
{"url": "http://www.focus-news.net/news/2018/07/16/2545816/dobrich-obshtinata-kandidatstva-s-proekt-osiguryavane-na-dostapna-sreda-v-stadion-druzhba.html", "text": "Община Добрич ще кандидатства с проектно предложение „Осигуряване на достъпна среда в стадион „Дружба“ по Програма „Красива България“ на Министерството на труда и социалната политика. Това съобщиха от пресцентъра на  Общината . Проектът предвижда обособяване на зони на трибуните за хора с намалена подвижност и хора с увреждания и достъп към нея, както и ремонт и изграждане на санитарни помещения включително осигуряване на достъпна среда за тях. Дейностите ще покрият част от предписанията на Български Футболен Съюз и ще подпомогнат провеждането на предстоящото Европейско първенство по футбол на УЕФА за девойки до 17 години през 2019 г. в град Добрич. Освен това с реализирането на  проекта ще се създадат трайни благоприятни условия за провеждане на спортни прояви и мероприятия в града и нормално функциониране на стадиона. Максималният бюджет, с който се кандидатства е 120 000 с ДДС.", "date": "2018.07.16", "title": "Добрич: Общината кандидатства с проект „Осигуряване на достъпна среда в стадион „Дружба“"}
{"url": "http://www.focus-news.net/news/2018/07/16/2545814/sliven-rakovodstvoto-na-damtn-se-sreshtna-s-oblastniya-upravitel-chavdar-bozhurski-zaradi-promeni-v-zakona-za-vodite.html", "text": "Ръководството на Държавната агенция за метрологичен и технически надзор проведе работна среща с областния управител на Сливен Чавдар Божурски във връзка с приети промени в Закона за водите. Това съобщиха от  Областна администрация . В срещата участваха председателят на  ДАМТН  Петър Горновски,  неговият заместник и директор на ГД „Надзор на язовирни стени и съоръжения“ ген. Кирил Войнов, главният секретар на агенцията Николай Николов, директорът на дирекция в областната администрация Мартина Златева. \r\nРъководният екип на ДАМТН запозна областния управител с влезлите на 3 юли в сила законови промени, с които се създава Държавно предприятие за управление и стопанисване на язовири, публична и частна държавна собственост. Дава се възможност на общините по определена процедура да прехвърлят безвъзмездно на държавата собствеността на общински язовири, за които не могат да се грижат поради липса на средства или други причини. \r\nНа срещата бяха представени и резултатите от проверките на територията на Сливенска област от началото на годината досега. Инспекторите на ДАМТН са установили 26 нарушения. В този брой влизат всички неизправности, констатирани при проверките на водните съоръжения, като много от язовирите са с повече от едно нарушения, а значителна част са с предписания по документацията. \r\nПо време на срещата бе дискутирана и предстоящата категоризация на язовирите по степен на потенциална опасност, която ще се извършва от комисиите, назначени със заповед на областните управители. По този начин ще се гарантира извършването на ежегодни проверки на язовирите с висока и значителна степен на потенциална опасност. Определената степен ще има значение при определяне на изискванията за експлоатация на съоръженията.", "date": "2018.07.16", "title": "Сливен: Ръководството на ДАМТН се срещна с областния управител Чавдар Божурски заради промени в Закона за водите"}
{"url": "http://www.focus-news.net/news/2018/07/16/2545811/sport-viktoriya-tomova-se-izkachi-sas-sedem-mesta-v-svetovnata-ranglista-andzhelik-kerber-otnovo-e-sred-parvite.html", "text": "Първата ракета на България при жените Виктория Томова се придвижи със седем места напред в световната ранглиста и през новата седмица е под номер 128. С три места надолу до 186-та позиция пада Елица Костова. Сесил Каратанчева отстъпва с едно място до номер 207.  \r\nШампионката от „Уимбълдън“ Анджелик Кербер се завърна сред първите четири в световната ранглиста. Германката се изкачва с шест места в света и вече е под номер четири.  \r\nНачело на класацията остава румънката Симона Халеп, следвана от Каролин Вожняцки. Слоун Стивънс се изкачва до рекордното в кариерата й трето място.  \r\n„Топ 10“ допълват Елина Свитолина, Каролин Гарсия, Гарбине Мугуруса, Петра Квитова, Каролина Плишкова и Юлия Гьоргес.", "date": "2018.07.16", "title": "Спорт: Виктория Томова се изкачи със седем места в световната ранглиста, Анджелик Кербер отново е сред първите"}
{"url": "http://www.focus-news.net/news/2018/07/16/2545819/plovdiv-mazh-beshe-osaden-na-3-godini-zatvor-zaradi-prichinyavane-na-katastrofa-s-edin-zaginal-i-drug-tezhko-ranen.html", "text": "Пловдивският апелативен съд измени от условна в ефективна от 3 години лишаване от свобода присъдата, постановена от Пазарджишкия окръжен съд, с която  подсъдимия Д. Т. е признат за виновен в причиняване на катастрофа с един  загинал и друг тежко ранен човек. Това съобщиха от пресцентъра на  Съдебна палата Пловдив . Върховният касационен съд потвърди решението на пловдивските апелативни магистрати, присъдата влезе в сила. Подсъдимият с инициали Д. Т. управлявал товарен автомобил натоварен с бетонови блокчета итонг на 12.07.2016 година на автомагистрала „Тракия“ в посока от София към Пловдив. След 70-тия километър видял струпване на автомобили,  но тъй като карал с над 120 километра в час преценил, че няма да може да спре с тежкия товар. За да не се блъсне в колите пред него се опитал да мине през пролука между автомобилите, но се ударил в един камион, блъснал и смачкал до неузнаваемост джипа с пострадалите и закачил  товарен автомобил с цистерна, пълна с бензин. Излетял от магистралата като смачкал мантинелата и металните заграждения и се озовал в крайпътна канавка, а ремаркето се откъснало. Джипът бил с газова уредба, от която след удара започнало изтичане на газ. Само намесата на пожарникари и полицаи предотвратила евентуална експлозия. Според апелативните магистрати Окръжния съд в Пазарджик е подценил установената по делото висока степен на обществена опасност на самия подсъдим като водач, за който по делото има категорични данни, че се е проявил като системен нарушител на правилата за движение, тъй като има множество актове и фишове за превишена скорост. За това тригодишната условна присъда е изменена в 3 години лишаване от свобода, което шофьорът да излежи в затвора.", "date": "2018.07.16", "title": "Пловдив: Мъж беше осъден на 3 години затвор заради причиняване на катастрофа с един загинал и друг тежко ранен"}
{"url": "http://www.focus-news.net/news/2018/07/16/2545820/dobrich-chast-ot-grada-e-s-narusheno-vodosnabdyavane-zaradi-avarii.html", "text": "Три улици в града са с нарушено водоснабдяване, по информация на ВиК - Добрич, предаде кореспондент на  Радио „Фокус” – Варна . В Добрич екипи работят по отстраняване на аварии по ул. „Спартак“, ул. „Ген. Кантарджиев“, ул. „Батак“. В област Добрич-селска се работи в с. Козлодуйци, с. Лясково, с. Стожер, с. Стефаново и Помпена станция – Оброчище, в община Балчик – по ул. „П. Р. Славейков“ и в с. Рогачево, в община Каварна - по ул. „Нефтяник“ в морския град и в  с. Иречек, в община Тервел - в с. Божан, в община Генерал Тошево - с. Красен, с. Кардам, с. Изворово и с. Чернооково.  \r\nЖулиета НИКОЛОВА", "date": "2018.07.16", "title": "Добрич: Част от града е с нарушено водоснабдяване заради аварии"}
{"url": "http://www.focus-news.net/news/2018/07/16/2545815/evropa-v-ochakvane-na-sreshtata-tramp-putin-komentari-v-evropeyskiya-pechat-agentsiya-fokus.html", "text": "Остават броени часове до началото на срещата на върха между държавния глава на САЩ Доналд Тръмп и руския президент Владимир Путин в Хелзинки. В напрегнато очакване на преговорите във финландската столица в Европа не спират да си задават въпроса какви ще бъдат последиците за Стария континент от евентуално споразумение между лидерите на двете световни суперсили.  Die Presse: За какво ще говорят Доналд Тръмп и Владимир Путин в Хелзинки \r\nПрезидентите на САЩ и Русия Доналд Тръмп и Владимир Путин ще проведат първата си среща на високо равнище. Тя ще се състои на изключително символично място: в Хелзинки, където през 1975 г. 35 държави, включително СССР, подписват Заключителния акт на Съвещанието за сигурност и сътрудничество в Европа (ОССЕ), който поставя основите на нови принципи на международното сътрудничество. Непредсказуемостта на Тръмп и неприемливата политика на Путин правят подобен резултат от срещата във финландската столица на практика невъзможен. Австрийският национален ежедневник  Die Presse  представя списък на темите, които съветниците на двамата лидери вероятно са подготвили за обсъждане. \r\nНадпревара във въоръжаването \r\nКакто Тръмп, така и Путин използваха реторика за арсенала от ядрени оръжия, с които разполагат двете суперсили. По този начин отново на преден план излязоха опасенията за нова надпревара във въоръжаването. Тя би била опасна и твърде скъпа - както за Русия, така и за САЩ.  \r\nАко двамата президенти успеят да постигнат споразумение, което по някакъв начин държи проблема под контрол, то срещата би била победа и за двете страни. Напредъкът в борбата за удължаване на новия договор за разоръжаването, който изтича през 2021 г., ще бъде значителен успех. В петък лидерът на Вашингтон описа ядрените оръжия като \"най-големия проблем в света\". Той обаче не представи конкретни предложения по въпроса. \r\nСанкции \r\nПутин се стреми към избягване на американските санкции. През 2017 г. Конгресът бе категоричен: Тръмп може да наложи ограничения само с одобрението на американските законодатели. Държавният глава на САЩ обаче има правото да обяви известни облекчения на санкциите без одобрението на Конгреса. Вероятно е Тръмп да изпрати ясен сигнал, че американското правителство не планира разширяване на списъка с руски компании и физически лица, срещу които са наложени санкции. Това ще улесни международните инвестиции в Русия, от които правителството в Москва спешно се нуждае. \r\nСирия \r\nСъюзникът на САЩ в лицето на Израел се опасява, че бойците, подкрепяни от Иран, ще останат по границата на страната след края на войната в Сирия. Тръмп би могъл да поиска от Путин да използва влиянието си, за да отслаби иранското присъствие в разкъсваната от граждански конфликт държава. За Путин обаче това би било опасно - по този начин Кремъл може да се лиши от съюзника си Техеран, а това означава, че руските войници ще бъдат принудени да поемат тежестта на борбата в Сирия.  \r\nДипломация \r\nПрез последната година бяха закрити дипломатически представителства и на двете страни, а техния персонал - експулсиран. Първо заради твърденията за предполагаемата руска намеса в президентските избори в САЩ през 2016 г., а по-късно и заради случая с предполагаемото отравяне във Великобритания на бившия руски офицер от Главното разузнавателно управление (ГРУ) Сергей Скрипал. В Хелзинки Тръмп и Путин биха могли да постигнат съгласие за повторно отваряне на закритите институции.  \r\n\"Задният двор\" на Русия \r\nСлед присъединяването на Крим към Русия през 2014 г. НАТО рязко увеличи броя на ученията, провеждани на територията на Източна Европа, разгневявайки по този начин Москва. Ако лидерът на Белия дом се съгласи броят на маневрите да бъде намален, то това би било огромен успех за Путин. Източници от кръговете на Алианса вече разкриха, че са подготвени за катастрофален сценарий, в който Тръмп обявява замразяване на американското участие в ученията или оттегляне на военнослужещите на САЩ от балтийските острови.  \r\nУкрайна \r\nСАЩ подкрепиха Украйна в конфликта с Русия със стотици милиони долари военна помощ. За лидерът на Кремъл би било истински триумф, ако убеди събеседника си да преустанови отпускането на тази помощ за Киев. В замяна Путин може да направи отстъпки по отношение на разполагането на миротворци в Източна Украйна. Изключено е обаче да направи отстъпки по въпроса за Крим.  \r\nПредизборната кампания в САЩ \r\nТръмп съобщи по време на посещението си в Обединеното кралство, че ще говори с Путин за твърденията за намеса в президентската кампания на САЩ през 2016 г. Темата отново излезе на преден план, след като в петък американците повдигнаха обвинения срещу 12 членове на руското военно разузнаване. Те са уличени в конспирация с цел повлияване на предизборната кампания. Според обвинителните актове те са проникнали в компютърните мрежи на избирателната комисия на Демократическата партия и на кандидата за президент Хилъри Клинтън и са разпространили информация в интернет. Руската страна отрече каквото и да е влияние върху изборите. \r\n*** FAZ: Срещата Тръмп-Путин: Вашингтон се нуждае от Москва срещу Пекин \r\nГерманците са толкова свикнали със свободата и просперитета, че техните стратегически инстинкти изчезнаха. Крайно време е Европа да се защитава сама, защото в Хелзинки държавният глава на САЩ Доналд Тръмп може да даде картбланш в Европа на руския президент Владимир Путин, за да го спечели като съюзник срещу Китай, коментира в статия за водещия германски национален ежедневник  Die Frankfurter Allgemeine Zeitung  Максимилиан Терхале, доцент по стратегически изследвания в Университета в Уинчестър и старши научен сътрудник в Кралския колеж в Лондон. \r\nВ днешно време това би трябвало да се превърне в кредо на външната политика, но стратезите й заобикалят тази тема и в резултат губят доверието на гражданите. Последното видео послание на канцлера на ФРГ от срещата на върха в Брюксел не беше много убедителна. Налице са пукнатини. Видни.  \r\nНеизбежно новите енергийно-политически съзвездия на международната сцена подлагат на изпитание ядрото на убежденията на Меркел за външната политика. Първото основно предположение на Меркел, което бе ясно разпознато по време на Кримската криза, е, че великите сили не водят войни помежду си. Това би било твърде рисковано. Второто произтича от първото: когато военните заплахи ескалират, те трябва да преминат на ниво дискусия за икономиката - чрез санкции. Т.е. Берлин разчита на \"промяна чрез икономическата тежест на Германия\". Това е основата на външната политика на ФРГ, изградена на база предимството, което икономическите ресурси дават на страната. В Берлин действат, изхождайки от икономическата ориентация на външната политика, която е прагматично-ориентирана.  \r\nПодходът на Меркел започва да показва ясни пукнатини. Стратегиите на великите сили отдавна са на различно ниво, гарантиращо им трансформиране на световната политика в техен интерес. По същество това означава, че основното предположение на Меркел за свят без войни не е правилно.  \r\nРешаващият фактор сега е, че САЩ искат да отслабят Китай като световен политически и глобален икономически съперник за световно господство. Според Вашингтон само по този начин ще може да бъде наложена американската концепция за ред, основан единствено на безспорната военна сила. Един поглед сякаш е достатъчен, за да стане ясно, че пътят на Китай става все по-сходен с този на Германския Райх преди Първата световна война.  \r\nНо канцлерът на ФРГ вижда в запазването на свободната търговия най-доброто нещо. Тя разсъждава икономически, без да отчита другите, опасните военни измерения на възхода на Китай. Стратегията на Берлин - промяна чрез търговия - тук едва ли е разбираема. \r\nНо за да отслабят Китай, САЩ се нуждаят от Русия. Само тогава Пекин може да бъде изолиран в международен мащаб. Ето защо за Тръмп срещата с Путин е от изключителна важност. Тези неприятни тренировки на мисълта заварват Берлин до голяма степен пленен в мрежите на традиционните подходи. Те включват надеждата, че Джеймс Матис в крайна сметка ще остане основата на трансатлантическия лагер в американското правителство.  Разбира се, Конгресът на САЩ вече доказа, че е надеждна преграда срещу уклона на Тръмп към Путин. Но антикитайските настроения в САЩ скоро ще достигнат до ниво, което ще позволи на Тръмп да продаде своята проруска позиция като стратегическа необходимост. \r\nУязвимостта на нашата сигурност лъсна по най-грубия начин. В крайна сметка ще даде ли Тръмп на Путин картбланш за Европа, за да го спечели срещу Китай? Това би била дългоочаквана награда за руския лидер. При това положение Берлин ще трябва задължително да остане в германско-френската ос, да търси контакт с Полша на изток, дори и по този начин да влезе в противоречие с Вашингтон. ФРГ трябва да работи за запазване на Обединеното кралство в рамките на Европейския съюз и да направи по-малките страни от Общността материално имунизирани срещу Китай и Русия и техния подход за \"разделяй и владей\". По отношение на Пекин, по-специално, Берлин най-накрая трябва да се откаже от всички химери и да погледне на от гледната точка на реалната политика. Всичко останало е против нашите дългосрочни интереси и ценности. \r\n*** NZZ: За разлика от президента на САЩ, Владимир Путин отива спокоен на срещата в Хелзинки \r\nИдеята за затопляне на руско-американските отношения и освобождаването им от тежестта на миналото чрез символичен \"нов старт\" и конструктивен диалог изглежда далеч по-чужда на света, отколкото бе допреди няколко години. Едно обаче е сигурно - президентът на Руската федерация Владимир Путин заминава за Хелзинки далеч по-спокоен, отколкото непредвидимия му американски колега Доналд Тръмп, коментират в редакцията на швейцарския ежедневник  Die Neue Zuercher Zeitung .  \r\nТъмните облаци над Москва и Вашингтон все още не са се разсеяли: присъединяването на Крим, намесата във въоръжения конфликт в източната част на Украйна, в Сирия, и предполагаемата роля на Кремъл в президентските избори в САЩ през 2016 г. са само част от проблемите, които водят до сериозни опасения за възможността за \"рестартиране\" на двустранните отношения.  \r\nВ последните дни нито една руска медия не се отказа от тезата, че за Путин успех е дори само това, че се организира среща с държавен глава на САЩ. На мълчанието трябва да бъде сложен край, особено след изострянето на тона във връзка с новите санкции срещу Москва и експулсирането на дипломати от двете страни. Не бива да се забравя, че доскоро заплахата от война между САЩ и Русия на сирийска земя изглеждаше съвсем реална.  \r\nЕвентуално подобряване в двустранните отношения може да доведе до това президентите на двете световни сили да се ангажират отново с диалог по стратегически въпроси, особено тези, касаещи разоръжаването и унищожаването на ракетите с малък и среден обсег на действие.  \r\nРусия може да бъде по-спокойна от САЩ в тази непредсказуема среща в Хелзинки. Кремъл не очаква никакви революционни решения, но и се надява на малко повече от добри думи. В тази връзка руснаците представиха във Вашингтон проектодокумент, в който са описани по-нататъшни стъпки за подобряване на отношенията, намаляване на конфронтацията и развитие на контакти между дипломати и военни. В Москва са напълно наясно, че Тръмп не може сам да вземе повечето решения - било то по отношение на санкциите или за връщането на Русия във формата Г-7. Следователно очакванията й са скромни. \r\nРусия има няколко причини за по-голямото спокойствие. Тръмп е под политически натиск - особено заради предполагаемите му връзки с Русия. От гледна точка на Москва, американският президент можеше да се обърне към Владимир Путин много по-рано, ако не бяха безкрайните драми за ролята на Кремъл в изборите от 2016 г.  \r\nРуският лидер не чувства вътрешен натиск за срещата на върха с Тръмп. Неговата власт е безспорна, а външната му политика се харесва на руснаците. В страната се чуват гласовете на недоволстващите от прекомерната демонстрация на сила в света, докато в страната резултатите от усилията за подобряване на условията на живот са скромни.  \r\nЕдното обаче не изключва другото. Следователно би било грешка да се предположи, че тези граждани биха желали да се откажат от възстановената тежест на Русия в света. \r\n*** Politico: \"Духът на Хелзинки\"  се събужда, за да посрещне Доналд Тръмп и Владимир Путин \r\nВреме е Финландия да излезе от сянка: Доналд Тръмп и Владимир Путин идват в Хелзинки, пишат в европейската редакция на изданието  Politico . \r\nФинландската столица бе в дълга лятна ваканция от някогашната си роля на посредник на световни лидери. За разлика от предходните срещи, този път Хелзинки не е домакин на среща, свикана в името на гарантирането на стабилността в Европа. Сега финландската столица посреща двама мъже, двама президенти на две суперсили, които тласнаха Стария континент към размирици.  \r\n\"Финландците имат смесени чувства с оглед този факт\", обяснява Ян Рийхелайнен, експерт по националната сигурност. \"Ние изградихме образ като на страна от типа посредник и сме горди да бъдем домакини. Но са налице страхове за това какво точно Тръмп и Путин може да се договорят тук\".  \r\nОт редакцията припомнят, че финландската столица е била домакин на множество срещи на високо равнище между САЩ и Русия. През 1990 г. в Хелзинки се срещат Джордж Буш-старши и Михаил Горбачов, за да обсъдят инвазията на Ирак в Кувейт. През 1997 г. Бил Клинтън и Борис Елцин обсъждат там разширяването на НАТО и контрола върху оръжията. Но може би най-величественото дипломатическо постижение на града е срещата на високо равнище през 1975 г., на която се събират представители на СССР, САЩ и други страни в името на добросъвестния диалог. Насърчаването на разговорите между непримиримите противниците - това всъщност е \"духът на Хелзинки\", който ще бъде събуден, за да посрещне държавните глави на САЩ и Русия. \r\n*** The Daily Express: Джон Болтън сравни срещата между Доналд Тръмп и Владимир Путин с разговорите между Франклин Рузвелт и Йосиф Сталин \r\nДжон Болтън, съветник по националната сигурност на американския президент Доналд Тръмп, сравни срещата на върха с руския президент Владимир Путин с разговорите между американския президент Франклин Рузвелт и съветския лидер Йосиф Сталин по време на Втората световна война, пише британският вестник  The Daily Express . \r\nБолтън заяви, че Франклин Рузвелт се е срещал със Сталин във време, когато „активността“ в Русия е била по-брутална, отколкото е в 21-ви век и хора, които критикуват президента, рискуват да имат кръгозора на „плодови мушици“. \r\n„Франклин Рузвелт се е срещал с Йосиф Сталин във време, когато активността в Русия е много по-лоша, отколкото е днес. Не извинявам днешното поведение, но не изглежда това да е притеснявало Франклин Рузвелт. И либералните Демократи също не са били притеснени по онова време, когато той се е срещал със Сталин. Нека да се опитаме да имаме малко историческа перспектива тук и да не се държим сякаш имаме кръгозора на плодови мушици“, заяви Болтън. \r\nЗапитан дали е редно Тръмп да се среща с Путин, когато имиджът му по отношение на свободата на медиите, е толкова лош, както и покрай обвиненията към руската държава за затворени и убити журналисти, съветникът по национална сигурност отговори: „Мога да ви кажа, когато се срещнах с президента Путин преди няколко седмици, за да се подготвим за срещата в Хелзинки, че той показа ясно, че руската държава не е замесена.“ \r\nПрезидентът Тръмп използва социалната мрежа „Туитър“ преди срещата в Хелзинки, критикувайки медиите и заявявайки че никога няма да бъде задоволен от крайния резултат на разговорите си с лидера на Източната суперсила. \r\n„Заминавам към Хелзинки, Финландия – очаквам срещата ми с президента Путин утре. За съжаление, независимо от това колко добре се справя на срещата, ако ми бъде даден великият град на Москва като възмездие за всичките грехове и злини, извършени от Русия…  След години бих се върнал, за да критикувам че това не е било достатъчно – и че е трябвало да получа Санкт-Петербург в добавка! Много от нашите медии всъщност са основния враг на хората и всичко, което Демократите знаят, е да се противопоставят и да възпрепятстват! Това е причината да има толкова омраза и раздор в нашата страна – но в един момент това ще се излекува!“, написа Тръмп в „Туитър“. \r\n***", "date": "2018.07.16", "title": "Европа в очакване на срещата Тръмп-Путин (Kоментари в европейския печат – Агенция „Фокус“)"}
{"url": "http://www.focus-news.net/news/2018/07/16/2545817/targovishte-mazh-e-s-opasnost-za-zhivota-sled-kato-e-bil-blasnat-ot-tovaren-avtomobil.html", "text": "Мъж е с опасност за живота, след като е бил блъснат от товарен автомобил. Това съобщиха от  ОДМВР - Търговище . На 15.07.2018 г. около 23.08 ч. в община Търговище – на първокласен път I-4/София-Варна/, км 222 /на около 500 м от автобусна спирка „Момина чешма“/, правоспособният водач Ц. Г., на 66 години, от с. Лесичарка, община Габрово, управлявайки товарен автомобил „Мерцедес“ с габровска регистрация в посока гр. София - гр. Варна, е блъснал с дясна част на предна броня движещ се по пътното платно пешеходец с неустановена към момента самоличност. Пострадалият е настанен в МБАЛ - Търговище с тежка черепно-мозъчна, гръдна и тазова травма, с опасност за живота му. Причините за пътния инцидент са в процес на изясняване. На водача на товарния автомобил е взета проба за евентуално наличие на алкохол в издишания от него въздух по надлежния ред – с техническо средство алкотест „Дрегер“, която е отрицателна. В РУ - Търговище са предприети незабавни действия за установяване самоличността на пострадалия. По случая е образувано досъдебно производство по описа на РУ - Търговище.", "date": "2018.07.16", "title": "Търговище: Мъж е с опасност за живота, след като е бил блъснат от товарен автомобил"}
{"url": "http://www.focus-news.net/news/2018/07/16/2545822/nsi-indeksat-na-potrebitelskite-tseni-za-yuni-2018-g-spryamo-mesets-may-otbelyazva-mesechna-inflatsiya-ot-01.html", "text": "Индексът на потребителските цени за юни 2018 г. спрямо май 2018 г. е 100.1%, т.е. месечната инфлация е 0.1%. Инфлацията от началото на годината (юни 2018 г. спрямо декември 2017 г.) е 1.1%, а годишната инфлация за юни 2018 г. спрямо юни 2017 г. е 3.2%. Това сочи  статистика на Националния статистически институт (НСИ) . Средногодишната инфлация за периода юли 2017 - юни 2018 г. спрямо периода юли 2016 - юни 2017 г. е 2.2%. \r\nПрез юни 2018 г. спрямо предходния месец цените на стоките и услугите в потребителските групи са се променили, както следва: \r\n- хранителни продукти и безалкохолни напитки - намаление с 0.6%; \r\n- алкохолни напитки и тютюневи изделия - намаление с 0.1%; \r\n- облекло и обувки - намаление с 0.8%; \r\n- жилища, вода, електроенергия, газ и други горива - увеличение с 0.2%; \r\n- жилищно обзавеждане, домакински уреди и принадлежности и обичайно поддържане на дома - увеличение с 0.1%; \r\n- здравеопазване - увеличение с 0.1%; \r\n- транспорт - увеличение с 2.2%; \r\n- съобщения - увеличение с 0.1%; \r\n- развлечения и култура - намаление с 1.1%; \r\n- образование - цените остават на равнището от миналия месец; \r\n- ресторанти и хотели - увеличение с 1.5%; \r\n- разнообразни стоки и услуги - увеличение с 0.1%. \r\nПрез юни 2018 г. са се увеличили цените на следните хранителни продукти: брашно - с 0.2%, хляб - с 1.2%, свинско месо - с 0.1%, месо от домашни птици - с 0.8%, трайни колбаси - с 0.9%, кисели млека - с 1.4%, сирене - с 0.8%, кашкавал - с 0.5%, извара - с 2.5%, млечни масла - с 1.5%, маргарин - с 2.8%, олио - с 0.4%, ябълки - с 1.7%, цитрусови и южни плодове - с 6.1%, зеле - с 8.2%, зрял лук - със 7.1%, кореноплодни зеленчуци (моркови и червено цвекло) - с 18.3%, зрял боб - с 0.5%, кафе - с 0.6%, минерална вода - с 1.2%, плодови сокове - с 1.5%, ракии - с 0.5%, вина - с 0.9%, и други.  \r\nПрез юни 2018 г. са се намалили цените на следните хранителни продукти: ориз - с 0.1%, месо от едър рогат добитък - с 0.4%, малотрайни колбаси - с 0.4%, мляно месо (кайма) - с 1.3%, прясна и охладена риба - с 0.3%, пълномаслено и нискомаслено прясно мляко - съответно с 0.7 и 0.1%, яйца - с 0.9%, домати и краставици - съответно с 19.8 и 30.4%, пипер - със 7.9%, зрял чесън - с 5.5%, други пресни плодове (череши и ягоди) - с 16.1%, леща - с 0.2%, картофи - с 15.1%, захар - с 2.2%, сладолед - с 0.7%, оцет - с 0.7%, сол - с 0.1%, бира - с 2.9%, и други. \r\nПрез юни 2018 г. в групите на нехранителните стоки и услугите е регистрирано увеличение на цените при: цигари - с 0.3%, газообразни и течни горива за битови нужди - съответно с 0.3 и 3.4%, бойлери - с 0.9%, прахове за пране - с 1.0%, дизелово гориво - с 3.7%, автомобилен бензин А95Н - с 3.6%, автомобилен бензин А98Н - с 2.5%, газ пропан-бутан за ЛТС - с 1.2%, метан за ЛТС - с 0.2%, международни полети - с 9.5%, вестници - с 1.3%, услуги по обществено хранене - с 0.5%, услуги по краткосрочно настаняване - с 12.1%, автомобилни застраховки - с 2.6%, и други. \r\nПрез разглеждания месец в групите на нехранителните стоки и услугите е регистрирано намаление на цените при: облекло - с 1.1%, обувки - с 0.2%, хладилници - с 0.2%, готварски печки - с 0.6%, климатични инсталации - с 0.3%, препарати за почистване на съдове - с 0.5%, автомобили втора употреба - с 2.3%, телевизори - с 1.5%, цветарство - с 1.2%, кина и театри - с 1.2%, продукти за лична хигиена - с 0.3%, и други. \r\nПрез юни 2018 г. цените на лекарствените продукти са се увеличили с 0.2%. Стоматологичните услуги са се увеличили с 0.1%, а лекарските услуги остават на равнището от предходния месец. \r\nХармонизираният индекс на потребителските цени за юни 2018 г. спрямо май 2018 г. е 100.5%, т.е. месечната инфлация е 0.5%. Инфлацията от началото на годината (юни 2018 г. спрямо декември 2017 г.) е 1.4%, а годишната инфлация за юни 2018 г. спрямо юни 2017 г. е 3.0%. \r\nСредногодишната инфлация за периода юли 2017 - юни 2018 г. спрямо периода                                            юли 2016 - юни 2017 г. е 1.6%. \r\nСпоред ХИПЦ през юни 2018 г. спрямо предходния месец цените на стоките и услугите в потребителските групи са се променили, както следва: \r\n- хранителни продукти и безалкохолни напитки - намаление с 0.5%; \r\n- алкохолни напитки и тютюневи изделия - намаление с 0.1%; \r\n- облекло и обувки - намаление с 0.7%; \r\n- жилища, вода, електроенергия, газ и други горива - увеличение с 0.1%; \r\n- жилищно обзавеждане, домакински уреди и принадлежности и обичайно поддържане на дома - цените остават на равнището от миналия месец; \r\n- здравеопазване - увеличение с 0.1%; \r\n- транспорт - увеличение с 1.8%; \r\n- съобщения - намаление с 0.1%; \r\n- развлечения и култура - намаление с 0.7%; \r\n- образование - цените остават на равнището от миналия месец; \r\n- ресторанти и хотели - увеличение с 4.2%; \r\n- разнообразни стоки и услуги - увеличение с 0.3%. \r\nИндексът на цените за малката кошница за юни 2018 г. спрямо май 2018 г. е 99.7%, а от началото на годината (юни 2018 г. спрямо декември 2017 г.) е 100.6%. \r\nПрез юни 2018 г. цените на стоките и услугите от малката кошница за най-нискодоходните 20% от домакинствата са се променили спрямо предходния месец, както следва: \r\n- хранителни продукти - намаление с 0.8%; \r\n- нехранителни стоки - увеличение с 0.4%; \r\n- услуги - цените остават на равнището от миналия месец.", "date": "2018.07.16", "title": "НСИ: Индексът на потребителските цени за юни 2018 г. спрямо месец май отбелязва месечна инфлация от 0.1%"}
{"url": "http://www.focus-news.net/news/2018/07/16/2545823/arh-boyan-kolarov-zam-kmet-na-dobrich-priklyucheni-sa-vazhni-infrastrukturni-deynosti-na-obshtinata.html", "text": "Приключени са важни инфраструктурни дейности на Общината. Това каза зам.-кметът „Устройство на територията“ арх. Боян Коларов, предаде кореспондент на  Радио „Фокус” – Варна . Завършило е изграждането на новите алеи в новата част на Гробищния парк. \"Това ще даде възможност пешеходци и автомобили да се движат нормално в парка. Било е дългоочаквано събитие от гражданите\", отбеляза зам.-кметът. Приключени са ремонтите по северната част на тротоара по ул. „Дунав“. Това е резултат на искания на граждани от гледна точка на безопасност на придвижване на пешеходците. Монтирани са също така очаквани от дълго време пътни знаци, забраняващи влизането и преминаването на товарни автомобили през града. Това е проблем, поставен пред Общината от дълго време от Транспортната комисия към нея. Технически проблем е забавил изпълнението, но знаците вече са поставени. По ул. „Калиакра“ няма да навлизат товарни автомобили, каза арх. Коларов. Те ще бъдат отклонявани по Околовръстното и ще навлизат по общинския път покрай „Вторични суровини“.  \r\nЖулиета НИКОЛОВА", "date": "2018.07.16", "title": "Арх. Боян Коларов, зам.-кмет на Добрич: Приключени са важни инфраструктурни дейности на Общината"}
{"url": "http://www.focus-news.net/news/2018/07/16/2545824/blagoevgrad-29-godishna-zhena-e-blasnata-na-peshehodna-pateka-na-bul-sv-dimitar-solunski.html", "text": "29-годишна жена е блъсната на пешеходна пътека на бул. „Св. Димитър Солунски“ в Благоевград. Това съобщиха от  Областна дирекция на МВР – Благоевград . Инцидентът е станал около 15.20 часа на 15 юли. Водачът на автомобила е 38-годишен мъж, също от Благоевград. Жената е била ударена на пешеходна пътека, обозначена с пътна маркировка тип „Зебра“, която е пресичала. Същата, след преглед в ЦСМП – Благоевград, е транспортирана в УМБАЛ „Пирогов“ – София със счупен таз, без опасност за живота. Образувано е досъдебно производство.", "date": "2018.07.16", "title": "Благоевград: 29-годишна жена е блъсната на пешеходна пътека на бул. „Св. Димитър Солунски“"}
{"url": "http://www.focus-news.net/news/2018/07/16/2545826/nsi-prez-2017-g-sa-priklyuchili-delata-za-34-535-izvarsheni-prestapleniya-pri-11-482-ot-tyah-sa-izdadeni-efektivni-prisadi.html", "text": "През 2017 г. са приключили делата за 34 535 извършени престъпления. Делата за 11 482 от тях са завършили с ефективно осъждане, за 15 271 - с условно осъждане, за 825 - с оправдаване, за 351 - с прекратяване, а за 6 606 - с освобождаване от наказание. Това сочи  статистика на Националния статистически институт (НСИ) . \r\nС осъдителни присъди (ефективни и условни) са приключили делата за 26 753 извършени престъпления, което е с 4.9% по-малко в сравнение с 2016 година. От всички престъпления, завършили с осъждане, 13 444, или 50.3%, са извършени през 2017 г., 8 257 (30.8%) - през предходната 2016 г., а 5 052 (18.9%) - в предишни години. \r\nПрез 2017 г. обвиняеми са били 33 629 лица, от които: \r\n- с ефективна осъдителна присъда са приключили делата на 11 027 лица, или 32.8% от общия брой на обвиняемите; \r\n- условно осъдени са 14 773 лица (43.9%); \r\n- освободени от наказателна отговорност са 6 712 лица (20.0%); \r\n- оправдани са 740 обвиняеми лица (2.2%); \r\n- прекратени са делата на 377 лица (1.1%). \r\nБроят на осъдените лица с влезли в сила присъди през 2017 г. е 25 800, което е с 8.8% по-малко в сравнение с 2016 година. \r\nОсъдените непълнолетни лица (14 - 17 години) са 1 152, или 4.5% от всички осъдени. \r\nПрез 2017 г. коефициентът на криминална активност е 421 на 100 000 души от наказателноотговорното население  и намалява със 7.9% в сравнение с 2016 година. \r\nНай-висок е коефициентът на криминална активност за възрастовата група 18 - 24 години -   1 141 осъдени на 100 000 души от съответното население. С нарастване на възрастта стойността на коефициента намалява като за лицата на възраст 50 и повече години той е 127 на 100 000 души от населението в тази възрастова група. \r\nКоефициентът на криминална активност на непълнолетните лица е 456 на 100 000 души от населението, като най-висок е за лицата на възраст 17 години - 705 на 100 000 души от населението на тази възраст. Престъпления, завършили с осъждане, и осъдени лица по глави от Наказателния кодекс (НК) и някои видове престъпления \r\nОбщоопасни престъпления \r\nПрез 2017 г. най-голям е броят на общоопасните престъпления - 12 837, или 48.0% от общия брой на наказаните престъпления. Осъдените за извършването на този вид престъпления са 11 582, или 44.9% от общия брой на осъдените лица. В сравнение с предходната година през 2017 г. се наблюдава увеличение на броя на престъпленията с 5.2% и намаление на осъдените лица за извършени общоопасни престъпления с 1.3%. \r\n- В структурата на общоопасните престъпления най-голям е броят на престъпленията по транспорта и съобщенията - 9 731, или 75.8% от общия брой на общоопасните престъпления. За извършването на този вид престъпления са осъдени 8 979 лица, или 77.5% от осъдените за извършени общоопасни престъпления. \r\n- Престъпленията, свързани с наркотици, завършили с осъждане през 2017 г., са 2 402 или с 15.5% повече в сравнение с 2016 година. Наказаните за тях лица са 1 991, като увеличението спрямо предходната година е с 4.5%. Престъпления против собственосттта \r\nНа второ място в структурата на престъпленията, завършили с осъждане през 2017 г., са тези против собствеността. С осъдителна присъда са приключили делата за 5 692 извършени престъпления (21.3% от всички престъпления, завършили с осъждане), което е с 10.3% по-малко в сравнение с предходната година. Осъдени са 6 427 лица, или 24.9% от общия брой на осъдените през 2017 година. \r\n- Сред престъпленията против собствеността най-разпространени са кражбите на имущество - 65.9% от престъпленията против собствеността и 14.0% от общия брой на всички престъпления, завършили с осъждане. С осъдителна присъда са приключили делата за 3 752 извършени кражби, а осъдените за тях лица са 4 443. \r\n- По своята правна и криминална характеристика грабежите са сред най-тежките престъпления против собствеността - през 2017 г. за 605 грабежа са осъдени 703 лица. \r\n- За извършени 560 измами са осъдени 602 лица, или 9.4% от осъдените за престъпления против собствеността. Престъпления против дейността на държавни органи и обществени организации и лица, изпълняващи публични функции \r\nПрез 2017 г. с осъждане са завършили 1 681 престъпления против дейността на държавни органи, обществени организации и лица, изпълняващи публични функции, което е 6.3% от всички наказани престъпления. За този вид престъпления са осъдени 1 732 лица, или 6.7% от общия брой на осъдените лица. \r\n- Незаконното преминаване през граница е най-разпространеният вид сред тези престъпления. За 811 нарушения на държавната граница са осъдени 897 лица, или съответно 48.2% от престъпленията и 51.8% от осъдените за престъпления против дейността на държавни органи, обществени организации и лица, изпълняващи публични функции. В сравнение с 2016 г. е регистриран спад с 46.9% на престъпленията, завършили с осъждане, и с 49.4% на осъдените лица за извършването на този вид престъпления. \r\n- За 94 превеждания през граница са осъдени 143 лица, или 8.3% от наказаните за престъпления против дейността на държавни органи, обществени организации и лица, изпълняващи публични функции. Престъпления против стопанството \r\nПрез 2017 г. с осъдителна присъда са приключили делата за 2 009 извършени престъпления против стопанството, или 7.5% от общия брой на наказаните престъпления, като за тях са осъдени 2 023 лица, или 7.8% от всички осъдени лица. Престъпления против личността \r\nПрез 2017 г. са наказани 1 745 престъпления против личността (6.5% от всички престъпления, завършили с осъждане). За извършването им са осъдени 1 509 лица, или 5.8% от общия брой на лицата с влезли в сила присъди през годината. \r\n- Сред престъпленията против личността най-много са причинените телесни повреди, като с осъдителна присъда са завършили делата за 836 престъпления. Броят на осъдените лица за извършването на този вид престъпления е 789, или 52.3% от общия брой на осъдените за извършени престъпления против личността. \r\n-  С изключително висока обществена опасност сред престъпленията против личността са умишлените убийства. С осъдителни присъди са завършили делата за 90 убийства (довършени и опити), като за извършването им са осъдени 102 лица. \r\n- С осъждане са приключили 247 наказателни дела за разврат, а осъдените лица са 211. \r\n- Наказаните през 2017 г. изнасилвания (довършени и опити) са 44, като за тях са осъдени 47 извършители. \r\n- За трафик на хора с осъдителни присъди са завършили 99 наказателни дела. Осъдените лица за този вид престъпления са 38. Осъдени лица за други видове престъпления \r\nПрез 2017 г. са осъдени за извършването на: \r\n- престъпления против брака, семейството и младежта - 699 лица (2.7% от всички осъдени); \r\n- документни престъпления - 830 лица (3.2%); \r\n- престъпления против реда и общественото спокойствие - 595 лица (2.3%); \r\n- престъпления против правата на гражданите - 260 лица (1.0%); \r\n- за престъпления против финансовата, данъчната и осигурителната система са осъдени 136 лица (0.5%). Осъдени лица по пол и възраст \r\nРазпределението на осъдените през 2017 г. лица по пол и възраст е следното: \r\n- Броят на осъдените мъже е 23 662, или 91.7% от всички осъдени лица. Най-голям е делът на мъжете с влязла в сила присъда във възрастовата група 30 - 39 години - 27.5% от общия брой на осъдените мъже. \r\n- Осъдените жени са 2 138 (8.3%). \r\nКоефициентът на криминална активност на мъжете е 802 на 100 000 души от наказателноотговорните мъже, а на осъдените жени - 68 на 100 000 души от съответното население. \r\nОсъдени лица по наложени наказания \r\nВ структурата на осъдените лица по наложени наказания най-голям е относителният дял на лишените от свобода. През 2017 г. те са 20 918, или 81.1% от общия брой на осъдените лица. Най-висок е относителният дял на лишените от свобода за срок до 6 месеца (52.0%) следвани от лишените от свобода за срок от 6 месеца до 1 година - 29.0% от всички осъдени на лишаване от свобода. \r\nНаказанието „пробация“ е наложено на 3 509 лица (13.6% от всички осъдени), „глоба“ - на 1 174 лица (4.6%), а „обществено порицание“ - на 194 лица. На „доживотен затвор“ са осъдени 2 лица, а на „доживотен затвор без право на замяна“ - 3 лица.", "date": "2018.07.16", "title": "НСИ: През 2017 г. са приключили делата за 34 535 извършени престъпления, при 11 482 от тях са издадени ефективни присъди"}
{"url": "http://www.focus-news.net/news/2018/07/16/2545825/redzhep-taiyp-erdogan-nikoga-nyama-da-zabravim-tezi-koito-priyutiha-prevratadzhiite.html", "text": "В рамките на реч по случай втората годишнина от неуспешния опит за преврат пред огромно множество в Истанбул, президентът на Турция Реджеп Таийп Ердоган декларира, че „няма да забрави тези, които приютиха превратаджиите“, очевидно визирайки Гърция, която прие осем турски военнослужещи, поискали и получили убежище там, пише  електронното издание на гръцкия вестник Kathimerini. \r\n„Казвам го ясно, знаем кой какво направи и кога го направи“, заяви турският лидер пред множеството на брега на Босфора в неделя. „И разбрахме кой с кого работи“. \r\n„Може и да не говорим за това, което се случи, но никога няма да го забравим“, категоричен бе Ердоган, като обясни, че „тези действия показаха двуличността им“. \r\nОсвен това, според неговите думи, турските власти ще продължат „неуморно“ борбата и в Турция, и в чужбина, очевидно имайки предвид продължаващата чистка срещу гюленистите. \r\nВ тази връзка, Ердоган издаде декрети, преструктуриращи ключови институции в страната, част от по-широката промяна на формата на управление на Турция. \r\nСъгласно данните на държавната „Анадолска агенция“, цитирани от „Катимерини“, повече от 1600 души са получили доживотни приъди по дела свързани с неуспешния държавен преврат, а още 140 хиляди държавни служители бяха освободени от постовете си. \r\nПревод и редакция:", "date": "2018.07.16", "title": "Реджеп Таийп Ердоган: Никога няма да забравим тези, които приютиха превратаджиите"}
{"url": "http://www.focus-news.net/news/2018/07/16/2545821/adelina-stefanova-hram-vavedenie-bogorodichno-blagoevgrad-narodat-praznuva-goreshtnitsite-v-chest-na-oganya-i-ognenata-stihiya.html", "text": "Горещниците се смятат за най-топлите дни в годината - 15, 16 и 17 юли. Това каза за  Радио „Фокус“ – Пирин  Аделина Стефанова, църковен уредник в храм „Въведение Богородично“ – Благоевград. Тя отбеляза, че в първия ден отбелязваме деня на св. св. Кирик и Юлита, във вторият – Атиноген Атина, а на 17 – Ден на св. Марина. „Затова и във всички църкви на третия ден се извършва тържествена света Литургия“, каза още Стефанова. Тя отбеляза, че от изброените светци, най-трагична е съдбата на християнката Марина. Църковният уредник заяви, че народът празнува горещниците в чест на огъня и огнената стихия. „Приема се, че това са най-горещите дни от годината, затова и не трябва да се пали огън, дори третият ден, посветен на св. Марина е наричан огнената Марина“, добави Стефанова. Тя допълни, че горещниците най-често се почитат от ковачи, хлебари, калайджии и въобще от всички онези, които се занимават с огън. „Който през тези дни се изкъпе в минерален извор, то няма да се разболее през годината, а за болните се носи вода за пиене, миене или къпане. Освен забраната за палене на огън, през тези дни не се препоръчва работа на полето и вкъщи“, подчерта Стефанова. По думите ѝ от времето на трите горещи дни се съди и за времето през годината. „Ако е облачно през първия ден, то декември ще бъде много мек. Ако е ясно – ще е студен. По втория се съди за януари, а по третия за февруари“, поясни Стефанова. \r\nЛивия НИНОВА", "date": "2018.07.16", "title": "Аделина Стефанова, храм „Въведение Богородично“ – Благоевград: Народът празнува горещниците в чест на огъня и огнената стихия"}
{"url": "http://www.focus-news.net/news/2018/07/16/2545829/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "До края на годината президентът на Беларус ще посети Сърбия и ще обяви решението на Минск да дари на западната ни съседка четири нови изтребители „МиГ-29“. Съответната информация потвърди беларуският посланик в страната Валери Брилов, като същевременно подчерта, че военно-техническото сътрудничество между двете страни ще продължи да се развива, съобщава електронното издание на сръбския ежедневник  Srbija Danas .  \r\nС новото дарение, армията на Сърбия ще разполага с общо 14 модернизирани „МиГ-29“. Машините ще бъдат доставени в Сърбия на същия принцип и условия, при които по-рано Белград получи самолети от Москва.  \r\n„До края на 2018 г. е планирано посещение на Александър Лукашенко. По отношение на развиването на двустранно сътрудничество в областта на военното оборудване, ние разполагаме с такова. Работим активно върху доставката и ремонта му. Сътрудничеството (между Беларус и Сърбия) продължава да бъде релевантно“, увери Брили. \r\nПреговорите между Белград и Минск за доставката на машините бяха обявени през април тази година, в рамките на посещението на сръбския военен министър Александър Вулин в Русия. \r\n*** В рамките на реч по случай втората годишнина от неуспешния опит за преврат пред огромно множество в Истанбул, президентът на Турция Реджеп Таийп Ердоган декларира, че „няма да забрави тези, които приютиха превратаджиите“, очевидно визирайки Гърция, която прие осем турски военнослужещи, поискали и получили убежище там, пише  електронното издание на гръцкия вестник Kathimerini. \r\n„Казвам го ясно, знаем кой какво направи и кога го направи“, заяви турският лидер пред множеството на брега на Босфора в неделя. „И разбрахме кой с кого работи“. \r\n„Може и да не говорим за това, което се случи, но никога няма да го забравим“, категоричен бе Ердоган, като обясни, че „тези действия показаха двуличността им“. \r\nОсвен това, според неговите думи, турските власти ще продължат „неуморно“ борбата и в Турция, и в чужбина, очевидно имайки предвид продължаващата чистка срещу гюленистите. \r\nВ тази връзка, Ердоган издаде декрети, преструктуриращи ключови институции в страната, част от по-широката промяна на формата на управление на Турция. \r\nСъгласно данните на държавната „Анадолска агенция“, цитирани от „Катимерини“, повече от 1600 души са получили доживотни приъди по дела свързани с неуспешния държавен преврат, а още 140 хиляди държавни служители бяха освободени от постовете си. \r\n***  Разработваме стратегия, която ще позволи Законът за официалната употреба на езиците и договорът за името на Гърция да встъпят заедно в сила. Това би било успешна крачка напред, изрази председателят на албанския „Демократичен съюз за интеграция“ Али Ахмети в интервю за тиранската телевизия Ora News, цитирано от скопското електронно издание  МКД . \r\nСпоред Ахмети, решението на президента на Македония Георги Иванов да не подпиша указите за двата закона е голяма грешка.  \r\nАлбанците са участвали в преговорите с Гърция и са пояснили кои от предложенията за новото име смятат за неприемливи.  \r\n„Албанците бяха дълбоко ангажирани в процеса за постигане на компромис с гръцката страна. Както е известно, решаването на въпроса за името бе сред основните условия, както на ЕС, така и на НАТО, тъй като Гърция има право на вето, така че без решаване на спора за името той щеше да продължи да ни възпрепятства и в бъдеще. Албанците са доволни, това е приемливо за нас. Казахме с кое име няма да се съгласим, това е Националната република Македония или Република Славомакедония\", поясни Ахмети. \r\nПо отношение на поканата за започване на преговори за присъединяване към НАТО, която Македония получи, лидерът на ДСИ определи като положителна новина за целия регион.„Поканата, отправена към Македония за членство в НАТО, е исторически момент за мир в региона, за стабилността в Република Македония, за междуетническите отношения в Македония. Разбира се, че членството на Македония в НАТО е важен момент за двете големи общности, македонците и албанците, защото мирът, стабилността и сигурността са от жизненоважно значение за нас, в Македония, но също така това е голямо предимство и за целия регион на Западните Балкани\", изрази увереност Ахмети. \r\n***  Поддръжниците на турския президент Реджеп Тайп Ердоган излязоха по улиците на Прищина в неделя, за да отпразнуват годишнината от опита за държавен преврат от лятото на 2016 г., отбелязва електронното издание  Gazeta Express . \r\nНа събитието присъстваха посланикът на Турция в Прищина, Кивилим Килич. Маршът бе организиран от косовския клон на Турската агенция за сътрудничество и координация (TIKA). \r\nДипломатическото представителство на Турция в най-младата държава на Балканите даде прием в събота, с който отбеляза втората годишнина от бурните събития от 15 юни 2016 г. На него присъстваха представители на политическото ръководство на страната, а също и лидери на опозиционни партии.  \r\nАнкара обвини базирания в САЩ Фетхуллах Гюлен и неговата мрежа за организирането на пуча, при който загинаха 250 души. В последвалите месеци турските власти освободиха от длъжност и арестуваха десетки хиляди, уличени в участие в опита за държавен преврат. В Косово също бяха арестувани и депортирани шестима души заради предполагаемите им контакти с мрежата на Гюлен – ФЕТО. \r\n***", "date": "2018.07.16", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/07/16/2545828/gazeta-express-poddrazhnitsi-na-erdogan-organiziraha-marsh-v-prishtina.html", "text": "Поддръжниците на турския президент Реджеп Тайп Ердоган излязоха по улиците на Прищина в неделя, за да отпразнуват годишнината от опита за държавен преврат от лятото на 2016 г., отбелязва електронното издание  Gazeta Express . \r\nНа събитието присъстваха посланикът на Турция в Прищина, Кивилим Килич. Маршът бе организиран от косовския клон на Турската агенция за сътрудничество и координация (TIKA). \r\nДипломатическото представителство на Турция в най-младата държава на Балканите даде прием в събота, с който отбеляза втората годишнина от бурните събития от 15 юни 2016 г. На него присъстваха представители на политическото ръководство на страната, а също и лидери на опозиционни партии.  \r\nАнкара обвини базирания в САЩ Фетхуллах Гюлен и неговата мрежа за организирането на пуча, при който загинаха 250 души. В последвалите месеци турските власти освободиха от длъжност и арестуваха десетки хиляди, уличени в участие в опита за държавен преврат. В Косово също бяха арестувани и депортирани шестима души заради предполагаемите им контакти с мрежата на Гюлен – ФЕТО. Тереза Герова", "date": "2018.07.16", "title": "Gazeta Express: Поддръжници на Ердоган организираха марш в Прищина"}
{"url": "http://www.focus-news.net/news/2018/07/16/2545830/veliko-tarnovo-500-bali-slama-i-lyutserna-sa-izgoreli-pri-pozhar-v-selo-dzhulyunitsa.html", "text": "500 бали слама и люцерна изгоряха при пожар в бивш стопански двор в село Джулюница. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ - Велико Търново. Сигналът за инцидента е получен вчера сутринта около 05.25 часа. По данни на тъжителя огънят е унищожил 500 бали слама и люцерна. Причините за пожара са в процес на изясняване. Случаят се разследва от служители на полицията в Горна Оряховица и по него е започнато досъдебно производство. \r\nЛуиза ТРАНЧЕВА", "date": "2018.07.16", "title": "Велико Търново: 500 бали слама и люцерна са изгорели при пожар в село Джулюница"}
{"url": "http://www.focus-news.net/news/2018/07/16/2545818/pazardzhik-deveti-den-prodalzhava-izdirvaneto-na-6-godishnoto-momiche-izcheznalo-kray-bregovete-na-reka-luda-yana.html", "text": "Девети ден продължава издирването на изчезналото край бреговете на река Луда Яна 6-годишно момиче от Панагюрище. Това съобщи за  Радио \"Фокус\" - Пазарджик  говорителят на полицията в Пазарджик Мирослав Стоянов. Той обясни, че и днес полицаи, пожарникари и доброволци ще продължат претърсването на райони край реката. Помощ при операцията са оказали  мъже от сдруженията за пещерно спасяване в София и Пазарджик, местната ловна дружина, а също и членове на „Българското каяк общество“, които с помощта на две лодки и необходимото оборудване са направили детайлно претърсване и анализ на коритото на река Луда Яна в участъка между Панагюрище и село Бъта, въпреки тежкия терен, с бързеи, с опасни завои и падове на водата. В издирването на малкото момиче участват и две следови кучета. С помощта на двата дрона, предоставени от фирма от Панагюрище са направени снимки на поречието на реката, които са ценен ориентир за участващите в издирването, което е затруднено от тежкия терен и гъстата растителност край бреговете на придошлата река Луда Яна. „Фокус“ припомня , че преди дни беше получен сигнал за труп на дете открит в река Луда Яна преминаваща през Панагюрище. Сигнал за случилото е бил  подаден миналата неделя  по обяд в дежурната на РУ - Панагюрище, тогава бе намерен трупът на 8-годишно момиченце, живеещо заедно със семейството си в гр. Панагюрище. От тогава се издирва и неговата 6-годишна сестра, с която заедно са излезли от къщата сутринта и не са се прибрали. Работата по случая продължава. \r\nРадослава МУРДЖЕВА", "date": "2018.07.16", "title": "Пазарджик: Девети ден продължава издирването на 6-годишното момиче, изчезнало край бреговете на река Луда Яна"}
{"url": "http://www.focus-news.net/news/2018/07/16/2545832/sport-kristiano-ronaldo-pristigna-v-torino-za-predstavyaneto-mu-v-yuventus.html", "text": "Португалската звезда Кристиано Роналдо пристигна в базата на Ювентус в Торино, където ще премине медицински тестове, преди да бъде представен официално като новото попълнение в тима на Масимилиано Алегри. \r\nРоналдо бе посрещнат от хиляди фенове, които се събраха пред медицинския комплекс на Ювентус, за да приветстват с бурни аплодисменти бившия футболист на Реал Мадрид. \r\nПредставянето на португалеца е от 19:30 часа тази вечер и ще бъде излъчвано на живо в социалните медии.  Събитието се очаква с огромен интерес, особено сред привържениците на италианския гранд.", "date": "2018.07.16", "title": "Спорт: Кристиано Роналдо пристигна в Торино за представянето му в Ювентус"}
{"url": "http://www.focus-news.net/news/2018/07/16/2545812/die-presse-za-kakvo-shte-govoryat-donald-tramp-i-vladimir-putin-v-helzinki.html", "text": "Президентите на САЩ и Русия Доналд Тръмп и Владимир Путин ще проведат първата си среща на високо равнище. Тя ще се състои на изключително символично място: в Хелзинки, където през 1975 г. 35 държави, включително СССР, подписват Заключителния акт на Съвещанието за сигурност и сътрудничество в Европа (ОССЕ), който поставя основите на нови принципи на международното сътрудничество. Непредсказуемостта на Тръмп и неприемливата политика на Путин правят подобен резултат от срещата във финландската столица на практика невъзможен. Австрийският национален ежедневник  Die Presse  представя списък на темите, които съветниците на двамата лидери вероятно са подготвили за обсъждане. Надпревара във въоръжаването \r\nКакто Тръмп, така и Путин използваха реторика за арсенала от ядрени оръжия, с които разполагат двете суперсили. По този начин отново на преден план излязоха опасенията за нова надпревара във въоръжаването. Тя би била опасна и твърде скъпа - както за Русия, така и за САЩ.  \r\nАко двамата президенти успеят да постигнат споразумение, което по някакъв начин държи проблема под контрол, то срещата би била победа и за двете страни. Напредъкът в борбата за удължаване на новия договор за разоръжаването, който изтича през 2021 г., ще бъде значителен успех. В петък лидерът на Вашингтон описа ядрените оръжия като \"най-големия проблем в света\". Той обаче не представи конкретни предложения по въпроса. Санкции \r\nПутин се стреми към избягване на американските санкции. През 2017 г. Конгресът бе категоричен: Тръмп може да наложи ограничения само с одобрението на американските законодатели. Държавният глава на САЩ обаче има правото да обяви известни облекчения на санкциите без одобрението на Конгреса. Вероятно е Тръмп да изпрати ясен сигнал, че американското правителство не планира разширяване на списъка с руски компании и физически лица, срещу които са наложени санкции. Това ще улесни международните инвестиции в Русия, от които правителството в Москва спешно се нуждае. Сирия \r\nСъюзникът на САЩ в лицето на Израел се опасява, че бойците, подкрепяни от Иран, ще останат по границата на страната след края на войната в Сирия. Тръмп би могъл да поиска от Путин да използва влиянието си, за да отслаби иранското присъствие в разкъсваната от граждански конфликт държава. За Путин обаче това би било опасно - по този начин Кремъл може да се лиши от съюзника си Техеран, а това означава, че руските войници ще бъдат принудени да поемат тежестта на борбата в Сирия.  Дипломация \r\nПрез последната година бяха закрити дипломатически представителства и на двете страни, а техния персонал - експулсиран. Първо заради твърденията за предполагаемата руска намеса в президентските избори в САЩ през 2016 г., а по-късно и заради случая с предполагаемото отравяне във Великобритания на бившия руски офицер от Главното разузнавателно управление (ГРУ) Сергей Скрипал. В Хелзинки Тръмп и Путин биха могли да постигнат съгласие за повторно отваряне на закритите институции.  \"Задния двор\" на Русия \r\nСлед присъединяването на Крим към Русия през 2014 г. НАТО рязко увеличи броя на ученията, провеждани на територията на Източна Европа, разгневявайки по този начин Москва. Ако лидерът на Белия дом се съгласи броят на маневрите да бъде намален, то това би било огромен успех за Путин. Източници от кръговете на Алианса вече разкриха, че са подготвени за катастрофален сценарий, в който Тръмп обявява замразяване на американското участие в ученията или оттегляне на военнослужещите на САЩ от балтийските острови.  Украйна \r\nСАЩ подкрепиха Украйна в конфликта с Русия със стотици милиони долари военна помощ. За лидерът на Кремъл би било истински триумф, ако убеди събеседника си да преустанови отпускането на тази помощ за Киев. В замяна Путин може да направи отстъпки по отношение на разполагането на миротворци в Източна Украйна. Изключено е обаче да направи отстъпки по въпроса за Крим.  Предизборната кампания в САЩ \r\nТръмп съобщи по време на посещението си в Обединеното кралство, че ще говори с Путин за твърденията за намеса в президентската кампания на САЩ през 2016 г. Темата отново излезе на преден план, след като в петък американците повдигнаха обвинения срещу 12 членове на руското военно разузнаване. Те са уличени в конспирация с цел повлияване на предизборната кампания. Според обвинителните актове те са проникнали в компютърните мрежи на избирателната комисия на Демократическата партия и на кандидата за президент Хилъри Клинтън и са разпространили информация в интернет. Руската страна отрече каквото и да е влияние върху изборите. Тереза Герова", "date": "2018.07.16", "title": "Die Presse: За какво ще говорят Доналд Тръмп и Владимир Путин в Хелзинки"}
{"url": "http://www.focus-news.net/news/2018/07/16/2545827/inzh-georgi-lapchev-kmet-na-obshtina-tsarevo-mezhdu-200-i-300-zhivotni-byaha-evtanazirani-v-obshtinata.html", "text": "Между 200 и 300 животни  бяха евтаназирани в община Царево. Това каза за  Радио „Фокус“ – Бургас  инж. Георги Лапчев, кмет на Общината. По думите му село Кости, което се намира на територията на общината, е първото, което беше засегнато от мерките за спиране на чумата по овцете и козите.  „Това се случи много бързо и за много кратък период, като според ветеринарите целта е да бъде ограничена максимално евентуална зараза, ако изобщо има такава. Протоколите показват, че всъщност има“, каза още Лапчев. По думите му Общината като институция е по-скоро страничен наблюдател, отколкото основен играч в тази трагедия, въпреки че цялата организация пада на плещите на Общината. „Имам предвид онова, което се случва след евтаназията – изкопаването на ямите, загробването, ограждането и т.н. Това е другата болна тема, която също трябва да бъде извадена като по-приоритетна, защото реално данъкоплатците заплащат за това, което се случва и аз отчитам, че не е коректно всяка Община сама да плаща всичко това. По-скоро би следвало да има специален фонд, който държавата да заделя. Отново става въпрос за пари, но това са фактите, наистина беше тежко“, допълни Лапчев. \r\nВеселина НИКОЛОВА", "date": "2018.07.16", "title": "Инж. Георги Лапчев, кмет на Община Царево: Между 200 и 300 животни бяха евтаназирани в общината"}
{"url": "http://www.focus-news.net/news/2018/07/16/2545833/blagoevgrad-42-godishen-mazh-e-zaloven-ot-politsiyata-da-shofira-s-nad-3-promila-alkohol.html", "text": "42-годишен мъж е заловен от полицията да шофира с 3.06 промила алкохол. Това съобщиха от  ОДМВР - Благоевград .  Мъжът с инициали И.П. е от Благоевград. На 15 юли 2018 г. около 21.15 часа по пътя гр. Сандански – с. Лиляново е управлявал лек автомобил „Нисан Алмера“, под въздействието на алкохол – 3.06 промила.", "date": "2018.07.16", "title": "Благоевград: 42-годишен мъж е заловен от полицията да шофира с над 3 промила алкохол"}
{"url": "http://www.focus-news.net/news/2018/07/16/2545835/zapochna-misiyata-na-36-iya-balgarski-voenen-kontingent-v-afganistan.html", "text": "На официална церемония в Кандахар (Афганистан) 36-ият български военен контингент прие изпълнението на задачите в мисията на НАТО „Решителна подкрепа“. Това съобщиха от пресцентъра на  Министерство на отбраната . Националните командири на 35-ия и 36-ия български военни контингенти полковник Георги Маргитин и полковник Веселин Василев подписаха акта за сдаване и приемане на правомощията, в присъствието на председателя на комисията полковник Недко Симеонов от Съвместното командване на силите. Командирът на летище \"Кандахар\" връчи на военнослужещите от 35-ия български контингент медали за участие в мисията на НАТО „Решителна подкрепа” и им благодари за достойната служба. На церемонията присъстваха военнослужещи от коалиционни страни-партньори. \r\nБългарските военнослужещи ще изпълняват задачи, свързани основно с организиране на контролно-пропускателния режим на автомобилния и пешеходния трафик на летище \"Кандахар\", както и с обучение, съветване и методическо подпомагане на формирования и военнослужещи от Афганистанската национална армия.", "date": "2018.07.16", "title": "Започна мисията на 36-ия български военен контингент в Афганистан"}
{"url": "http://www.focus-news.net/news/2018/07/16/2545838/burgas-namerenoto-tyalo-v-zhk-lazur-e-na-63-godishen-mazh.html", "text": "Намереното тяло в жк. „Лазур“ е на 63-годишен мъж с инициали Г. Ж. от Бургас, водещ клошарски начин на живот. Това съобщи за  Радио „Фокус“ – Бургас  Цветелина Рандева, говорител на ОДМВР - Бургас. При извършения оглед видими следи от насилие не са открити. \r\nДеница ДИМИТРОВА", "date": "2018.07.16", "title": "Бургас: Намереното тяло в жк. „Лазур“ е на 63-годишен мъж"}
{"url": "http://www.focus-news.net/news/2018/07/16/2545836/targovishte-blasnatiyat-ot-tovaren-avtomobil-na-patya-sofiya-varna-e-16-godishen-mladezh.html", "text": "Блъснатият от товарен автомобил на пътя София - Варна е 16-годишен младеж. Това съобщиха от  ОДМВР - Търговище  във връзка с инцидента около 23.08 часа на 15 юли 2018 г. на първокласен път I-4 София - Варна недалеч от град Търговище. ОДМВР информира, че в резултат на проведени издирвателни действия е установена самоличността на пострадалия – непълнолетен 16-годишен младеж.", "date": "2018.07.16", "title": "Търговище: Блъснатият от товарен автомобил на пътя София - Варна е 16-годишен младеж"}
{"url": "http://www.focus-news.net/news/2018/07/16/2545840/s-retsital-na-odata-balgarskiyat-ezik-vitseprezidentat-iliyana-yotova-otkri-41-viya-mezhdunaroden-seminar-po-balgarski-ezik-i-kultura-vav-veliko-tarnovo.html", "text": "С рецитал на одата „Българският език“ вицепрезидентът Илияна Йотова откри 41-вия Международен летен семинар по български език и култура, който започна във великотърновския университет „Св. св. Кирил и Методий“, предаде репортер на  Радио „Фокус“ – Велико Търново . Йотова подчерта, че няма друго по-подходящо произведение, което да постави началото на толкова грандиозно събитие.Тя се обърна към всички гости и присъстващи като им припомни, че за филолозите изучаването на българския език не е само избор, а призвание. „Днес не мога да скрия емоцията си, че освен нас, представители на 33 държави от три континента са тук, за да изучават българския език и култура, да участват, някои от тях не за пръв път, в Международния летен семинар по български език и култура, организиран от Великотърновския университет. Аз зная, скъпи участници, че всеки от Вас има своята дълбока, лична и красива причина да бъде тук. Тя се крие в руйните тонове както е казал поетът, на българския език, в смисловото му изобилие, в неговото богатство, в поетичното му и музикално звучене“, каза още вицепрезидентът и пожела успех на семинара. Поздрав към участниците и присъстващите отправи и ректорът на Великотърновския университет проф. Христо Бонджолов. „По традиция през месец юли започва нашия семинар и така вече 41 години. Винаги ни е събирало любопитството, желанието да научим още един език на който да се  разбираме. Ние сме щастливи да ви посрещнем  представители на три континента –  студенти, докторанти, преподаватели, журналисти, икономисти,инженери, администратори, хора с най- различни професии, обединени от една обща цел – да получат повече знания по езика, на който говорят българите, да опознаят по-добре традициите, историята и културата на народа ни“, посочи още ректорът. Той изрази надежда, че в следващите три седмици, в които ще продължи форума, ще се стопят всякакви прегради и предразсъдъци между участниците, които ще създадат истински приятелства. На официалното откриване присъстваха още зам.-кметът на Община Велико Търново проф. Георги Камарашев, както и представители на всички държави-участници в семинара. През настоящата година за пръв път в него се включва и Община Свищов. \r\nЛуиза ТРАНЧЕВА", "date": "2018.07.16", "title": "С рецитал на одата „Българският език“ вицепрезидентът Илияна Йотова откри 41-вия Международен семинар по български език и култура във Велико Търново"}
{"url": "http://www.focus-news.net/news/2018/07/16/2545842/vremenno-shte-bade-narusheno-vodopodavaneto-vav-velingrad-zaradi-podmyana-na-vodoprovodi-v-tsentralna-gradska-chast.html", "text": "Поради извършване на подмяна на водопроводи в централна градска част на Велинград и извършване на райониране на водопроводната система, се налага превключване на главен водопровод “Клептуза“, съобщиха за  Радио „Фокус“ - Пазарджик  от водоснабдителното дружество. Водоподаването днес ще бъде преустановено до 15.00 часа. Засегнати ще бъдат всички абонати захранени от него.  \r\nРадослава МУРДЖЕВА", "date": "2018.07.16", "title": "Временно ще бъде нарушено водоподаването във Велинград заради подмяна на водопроводи в централна градска част"}
{"url": "http://www.focus-news.net/news/2018/07/16/2545843/pazardzhik-nereglamentirano-smetishte-se-e-obrazuvalo-kray-grobishtata-v-selo-malo-konare.html", "text": "Голямо нерегламентирано сметище се е образувало край гробищата в село Мало Конаре, предаде репортер на  Радио „Фокус“ – Пазарджик . Налични са три контейнера за смет, които отдавна са препълнени. Част от боклуците около тях вече са засипали и част от пътя около гробищата. На сметището има както битови, така и строителни отпадъци. Посетителите също са принудени да изхвърлят отпадъците около контейнерите. Гробищният парк се намира в непосредствена близост до циганската махала в селото. Хората вече се шегуват, че сигурно заради поверието, че нищо не трябва да се взема от гробище, сметоизвозващата фирма не обслужва този участък. \r\nАлбена ЖИЛЕКОВА", "date": "2018.07.16", "title": "Пазарджик: Нерегламентирано сметище се е образувало край гробищата в село Мало Конаре"}
{"url": "http://www.focus-news.net/news/2018/07/16/2545837/sport-sled-20-godini-frantsiya-otnovo-specheli-svetovnata-futbolna-korona.html", "text": "Франция победи Хърватия с 4:2 и отново стъпи на световния връх 20 години, след като спечели Мондиал 1998. Събитието в цялата страна бе отбелязано по интересен начин от най-големия национален музей в страната – Лувърът. \r\nНа официалната си страница, от музея публикуваха снимка на картината на Мона Лиза, облечена с екипа на „петлите”, който футболистите на Дидие Дешан носеха на Световното първенство в Русия. Празненствата в цяла Франция едва ли ще спрат скоро. 90 000 французи във фен зоната пред Айфеловата кула в Париж изпаднаха в екстаз. Десетки хиляди празнуваха по улиците на френската столица. \r\nФранцузите изиграха най-резултатния финал от 60 години насам, завършил 4:2. Рекордът продължава да се държи от Бразилия, когато на Световното първенство през 1958 година, южноамериканците сразиха Швеция с 5:2. През 1966-а Англия спечели с 4:2 срещу Германия в мача за титлата, но тогава това стана след продължения. Френският президент Еманюел Макрон \r\nотпразнува световната титла за своята родина заедно с футболистите от тима. Минути след като капитанът Юго Лорис вдигна златната статуетка, той и съотборниците му се прибраха в съблекалнята на стадион \"Лужники\" в Москва, където към тях се присъедини и Макрон, да сподели радостта си с новите световни шампиони. Младата звезда на Франция \r\nКилиан Мбапе беше много доволен от победата над Хърватия, с която \"петлите\" станаха световни шампиони на Световното първенство в Русия. Ето какво каза младият голмайстор: \"Много съм щастлив. Заявих моите амбиции още в началото на Мондиала. Пътят беше дълъг, но си струваше. Горди сме, че направихме френския народ единен в радостта си. \r\nНе искам да съм обикновен футболист - аз съм световен шампион и това е послание. Искам да се представям по-добре, но да си световен шампион, е достатъчно добре. \r\nСега ще празнуваме - работихме през целия сезон и сега е времето да празнуваме \", заяви Мбапе, който беше обявен за „Най-добър млад играч“ на турнира. 19-годишният футболист на Пари Сен Жермен е едва вторият тийнейджър, отбелязал гол на финал на Световно първенство по футбол и бе поздравен от Краля на футбола - Пеле, който е другият с такова постижение. „Едва вторият тийнейджър вкарал на финал на Световно! Добре дошъл в клуба, Мбапе, страхотно е да имам малко компания!”, написа Пеле. Голмайсторът на Франция \r\nАнтоан Гризман, който реализира дузпа във финала срещу Хърватия, бе избран за най-добър играч в най-важния двубой на Мондиал 2018. Нападателят на Атлетико Мадрид даде аванс на \"петлите\" в 38-ата минута, когато Франция поведе с 2:1. Така Гризман завърши световното първенство с четири гола и две асистенции. \r\nЛюбопитно е, че Франция никога не е губела мач, когато Антоан Гризман се е разписвал. Това се случвало 21 пъти до момента, а 19 от тези срещи са завършвали с победи на \"петлите\". Футболистът на Хърватия \r\nЛука Модрич взе престижната индивидуална награда за най-добър играч на първенството. Модрич бе в основата на успехите на Хърватския тим на турнира в Русия и заслужено спечели    приза „Златната топка”. Втори в класирането се нареди Еден Азар от Белгия, а трети остана Антоан Гризман. Хари Кейн е големият голмайстор \r\nна Мондиал 2018-а в Русия. Английският национал спечели ценния приз от 21-ото Световно първенство с 6 попадения в 6 мача за “трите лъва”. С това постижение Кейн повтаря рекорда на друг английски национал - Гари Линекер.  \r\nВтори и трети в класацията са френските национали Антоан Гризман и Килиан Мбапе. И двамата са реализирали по четири попадения. Дидие Дешан: Да живее Републиката \r\nСелекционерът на Франция Дидие Дешан изрази радостта си много емоционално, след победата с 4:2 над Хърватия . Дешан бе категоричен, че работата на футболистите се е отплатила и успехът е заслужен. Ето какво каза Дешан: \r\n“Невероятно е! Направихме го! Това поколение го заслужаваше! Знаехме, че днес ни чака необикновен мач с много битка, но издържахме. Работихме усилено и въпреки всички трудности заслужено може да се наречем Световни шампиони. Изпълнихме целта си, защото си научихме урока от преди две години. Тогава не успяхме да станем Европейски шампиони, но днес огромната работа, която всеки един от моите играчи положи, се отплати. Благодаря на всички! Зарадвахме всички! Зарадвахме и президента на Републиката. Да живее Републиката!”. Селеционерът на Хърватия \r\nЗлатко Далич поздрави френските национали. „Тъжни сме но и горди от всичко, което направихме на това първенство, обяви селекционерът на Хърватия Златко Далич след загубата. Поздравявам Франция за спечелената титла. \r\nИграхме добре през първите 20 минути и контролирахме мача. След това дойде автогола. Върнахме се и доминирахме до дузпата\", коментира той. \r\n\"Поклон пред моите футболисти, това беше може би най-добрият мач, който изиграхме на първенството. Владеехме инициативата, но срещу отбор като Франция не трябва да се допускат грешки\", каза още специалистът. Президентът на Хърватския футболен съюз \r\nи бивша звезда Давор Шукер бе потърсен да коментира загубата на националния отбор. „Загубихме от Франция с 2:4. Разликата беше, че французите вкараха с два гола повече от нас. Във футбола това е най-важното. Надявам се, целият свят да признае, че макар и Хърватия да е малка страна, имаме големи футболисти с големи сърца. Затова в момента аз съм един от най-щастливите хора. \r\nШукер не пожела да коментира системата за видеоповторения. Той обаче заяви, че тя помага на футбола и вече е част от играта. „Днес системата беше срещу нас, но утре може да е срещу Франция. Това е футболът\", каза Давор Шукер. Президентът на САЩ \r\nДоналд Тръмп отправи поздравления и ласкави думи към Франция за световната титла по футбол, както и към държавния глава на домакина Русия Владимир Путин за прекрасната организация на турнира. Ето какво написа в една от социалните мрежи президентът Тръмп: “Поздравления за Франция, които играха невероятен сокър, за спечелването на Световната купа за 2018 година. Поздравления също така за Президента Путин и Русия, за провеждането на това наистина прекрасно световно първенство - едно от най-добрите за всички времена!”. Руският президент Владимир Путин \r\nприсъства на финала и участва в награждаването на футболистите. Той заяви, че организираният в Русия световен шампионат по  футбол премина успешно и един от резултатите е разрушаването на антируските митове и предубеждения. Според него усилията на страната са били оценени по достойнство от състезателите, представителите на медиите и привържениците. Русия се е готвила старателно за шампионата и искрено се радваме, че той успя да обедини милиони хора, подчерта президентът.  Над 3 милиона фенове \r\nса посетили мачовете от Световното първенство по футбол в Русия, като срещите се играха в 11 градове на страната. \r\nПо този показател, Мондиал 2018 влиза в петицата на най-посещаваните Световни първенства в историята. Повече зрители е имало само през 1994 година в САЩ, 2006 в Германия, 2010 в Южна Африка и 2014 в Бразилия . \r\nСветовните шампиони от Франция ще приберат 38 милиона долара от ФИФА за голямото си постижение. Техният опонент на финала - Хърватия ще вземе с 10 млн. по-малко. След финала на този Мондиал \r\nбройката на Световните шампиони не се променя – 8 държави са печелили Световни финали. \r\nПървенец остава Бразилия – южноамериканците имат 5 трофея в своята история. Плътно зад тях са Германия и Италия с по 4 титли. Уругвай, Аржентина и Франция имат по две, а Испания и Англия - по една. \r\nВенцислав ДРАГОМАНОВ", "date": "2018.07.16", "title": "Спорт: След 20 години Франция отново спечели световната футболна корона"}
{"url": "http://www.focus-news.net/news/2018/07/16/2545841/zam-ministar-denitsa-nikolova-shte-uchastva-v-osmoto-zasedanie-na-komiteta-za-nablyudenie-na-programa-dunav-2014-2020-g-v-harvatiya.html", "text": "Заместник-министърът на регионалното развитие и благоустройството Деница Николова ще участва в осмото заседание на Комитета за наблюдение на програма „Дунав“ 2014-2020 г., което ще се състои  на 17 и 18 юли в гр. Сплит, Хърватия. Това съобщиха от пресцентъра на  Министерство на регионалното развитие и благоустройството . В него ще участват представители на Управляващия орган, Съвместния секретариат, националните органи и националните звена за контакт по програма програмата, националните координатори по Дунавската стратегия и представители на Европейската комисия.    \r\nВ рамките на заседанието ще бъдат обсъдени въпроси, свързани с оценка на оперативното изпълнение и на въздействието на програма „Дунав“ 2014-2020, както и третата покана за набиране на проекти.  \r\nПо време на съвместна среща на Комитета за наблюдение и Националните координатори ще бъдат представени и обсъдени резултатите от селекцията по поканата за предложения по Фонда за разработка на проекти по Специфична цел 4.2., проектът за Контактно звено за Дунавската стратегия и др.", "date": "2018.07.16", "title": "Зам.-министър Деница Николова ще участва в осмото заседание на Комитета за наблюдение на програма „Дунав“ 2014-2020 г. в Хърватия"}
{"url": "http://www.focus-news.net/news/2018/07/16/2545834/vitseprezidentat-iliyana-yotova-darzhavata-ne-beshe-na-myastoto-si-pri-skandala-s-umartvyavane-na-zhivotni-v-yuzhna-balgariya.html", "text": "Държавата не беше на мястото си в последните дни. Това коментира вицепрезидентът Илияна Йотова във връзка със скандала за умъртвяване на животни в Южна България поради наличие на чума по дребния рогат добитък, предаде репортер на  Радио „Фокус“ – Велико Търново . Йотова посочи, че е било нужно провеждането на извънредно заседание на парламента, на което да бъдат изслушани съответните министри, ръководството на Българската агенция по безопасност на храните или ресорната комисия. „За мен най-важно е преди всичко да се гарантира здравето на хората от тези региони. Ще изчакам Европейската експертиза, но за мен това не е най-важно. По-лошото е, че през тези дни имах усещането за липса на държава или по-скоро за държава, която се отнася със своите граждани като с поданици. Без много обяснения се предприемат радикални мерки. Не се обясняват на хората нито рисковете, нито опасностите, не им се дава някаква надежда, че когато тези действия са извършени, те ще са обезщетени“, добави вицепрезидентът. Тя определи ситуацията като „наказателна операция“ в очите на хората. Йотова коментира, че основното, което трябва да се предприеме, е да се осигури прозрачност на последващите действия. \r\nЛуиза ТРАНЧЕВА", "date": "2018.07.16", "title": "Вицепрезидентът Илияна Йотова: Държавата не беше на мястото си при скандала с умъртвяване на животни в Южна България"}
{"url": "http://www.focus-news.net/news/2018/07/16/2545845/hayko-maas-za-waz-beliyat-dom-veche-ne-e-nadezhden-sayuznik-na-evropa.html", "text": "В продължение на месеци държавният глава на САЩ Доналд Тръмп работи усилено срещу Европейския съюз, за да се стигне до сюблимния момент, в който определи Общността като „враг“. На фона на последните изявления на американския президент, министърът на външните работи на ФРГ Хайко Маас (ГСДП) заяви пред най-големия регионален вестник в Германия -   Die Westdeutsche Allgemeine Zeitung (WAZ) , че Белият дом вече не е надежден съюзник на Европа.  \r\nИзявлението на президента на САЩ „за съжаление показва още веднъж колко голям е станал политическият Атлантик, откакто Доналд Тръмп е на власт\". \r\n„Ние вече не можем да разчитаме на Белия дом\", изрази увереност Маас. За бъде запазено партньорството с Вашингтон, то САЩ трябва да се променят. Европа на свой ред не трябва да допуска разединение, а тъкмо обратното – да се стреми към все по-тясно сътрудничество между отделните страни-членки на ЕС – напук на „острите“ и „абсурдни“ вербални атаки на Тръмп в социалната мрежа „Туитър“.  \r\nПо-рано в интервю за телевизионния канал  CBS  Тръмп определи ЕС като „враг“ на страната му. „Не е задължително да се мисили за ЕС, но той е враг“, изрази увереност лидерът на Белия дом.  Тръмп обоснова твърдението си с „нечестните търговски практики на европейците“.  \r\nОт редакцията подчертават, че държавният глава на САЩ е използвал думата  foe , която може да се преведе като „враг“ или „противник“. Тереза Герова", "date": "2018.07.16", "title": "Хайко Маас за WAZ: Белият дом вече не е надежден съюзник на Европа"}
{"url": "http://www.focus-news.net/news/2018/07/16/2545844/stara-zagora-kmetat-zhivko-todorov-prizova-da-se-spazvat-zabranite-za-kapane-v-otkriti-vodoemi.html", "text": "Днес кметът на Община Стара Загора Живко Тодоров с открито писмо призова съгражданите си да спазват стриктно забраната за къпане в неохраняеми водоеми и канали. Това съобщиха от пресцентъра на  Община Стара Загора . Повод за писмото е преминаващият през територията на кв. „Три чучура –север“ открит канал на ВЕЦ „Стара Загора“. Съгласно нормативната уредба по трасето на канала са изградени предпазни огради с цел ограничаване достъпа на хора и животни. На много места са монтирани и предупредителни табели с надпис „Къпането забранено“. Въпреки предприетите мерки за недопускане на инциденти обаче, много често през летните месеци, забраната се нарушава. Това води до злополуки, които понякога завършват трагично. Най-изкушени през жегите са децата и младите хора, затова призивът е насочен предимно към тях. В писмото си кметът се обръща към всички граждани на Стара Загора и особено към живеещите в кв. „Три чура-север“ и кв „Лозенец“ с призив за стриктно спазване на забраната за къпане в неохраняеми водоеми и канали. Призивът ще бъде разлепен на различни обществени места в града.", "date": "2018.07.16", "title": "Стара Загора: Кметът Живко Тодоров призова да се спазват забраните за къпане в открити водоеми"}
{"url": "http://www.focus-news.net/news/2018/07/16/2545848/iss-nastoyava-za-zakon-za-razvitieto-na-planinskite-i-poluplaniskite-rayoni-v-balgariya.html", "text": "Икономическият и социален съвет прие становище  „Планинските и полупланиските райони в България – проблеми и възможности за развитие“. Това съобщиха от пресцентъра на  ИСС . Становището е разработено по собствена инициатива на съвета, който отчита факта, че  в България планинските и полупланинските общини са 123 и заемат 42.5% от територията на страната. В тях живее 20.9% от населението на страната в 2 555  населени места. В същото време ИСС изразява тревога, че в тези райони в много по-голяма степен отколкото в останалите се наблюдава обезлюдяване, неразвита и с лошо качество техническа инфраструктура, изостаналост в икономическото развитие и ограничен достъп до качествени публични услуги, особено в сферата на здравеопазването, образованието и културата. Чрез това становище ИСС заявява подкрепа за усилията на българските правителства да предприемат действия за преодоляване на тези предизвикателства. ИСС призовава да се формира ясна визия за развитието на планинските райони, която да залага на собствения им специфичен потенциал и възможности и да  насърчава прилагането на съвременната наука и технологии, на алтернативни решения, на политика на сближаване. В становището е отбелязано, че ЕС няма изрично определение за планински райони и е необходимо да започне процес по разработването му, което би повлияло положително и при формирането на финансовата рамка за следващия програмен период на ЕС.  В становището се застъпва тезата, че планинските и полупланинските райони се нуждаят  от допълваща подкрепа чрез различни инструменти на ЕС като  Европейския земеделски фонд за развитие на селските райони и европейските структурни фондове. В становището ИСС посочва кои трябва да бъдат критериите при дефинирането на планинските и полупланински райони – надморска височина, разчлененост на релефа, наклон на склона и климатичен контраст. ИСС предлага конкретни мерки и политики, които биха създали благоприятна среда за развитие на  планинските райони в страната, като например, интегрирана стратегия за устойчиво развитие на планинските  и полупланинските райони в България, въвеждането на стандарт за качество „планински продукт“, създаването на подкрепяща среда за развитие на семейния бизнес и предприемачеството, цялостно преразглеждане на стандартите и механизмите за преразпределяне на  държавните трансфери като се отчитат по-високите разходи за предоставяне на услуги в тези общини. В документа подробно се представят основните характеристики на българските планински райони разделени в четири  основни направления. Богатият природо-ресурсен  потенциал включва защитени територии, растително и животинско богатство, водни ресурси и минерални води  (70% от минералните води са в тези територии), 1/3 от земеделския фонд и ¼ от обработваемите земи, културно-историческо наследство. Планинските райони в България се отличават с ниска урбанизация и добра населеност (39.4% от селата и  36.6% от градовете), развита добивна промишленост   и монокултурно земеделие. Но ИСС изразява сериозна тревога заради открояващите се проблеми в развитието на планинските райони,  като например,  обезлюдяване, което е 2 пъти по-голямо  отколкото в останалите райони на страната. Неразвитата и с лошо качество техническа инфраструктура  според ИСС е причина за изоставането на планинските райони като близо 1/3 от населените места нямат транспортна свързаност с локални и регионални центрове. Икономиката е базирана на дребно земеделие без гарантирана връзка с пазара, а дърводобивът почти навсякъде е свързан със свръх експлоатация на горските масиви и застрашава бъдещето на българската гора. Достъпът до качествени услуги драматично изостава– в над 70% от населените места няма регистрирана практика на общопрактикуващ лекар, а само в 6% от планинските селища има аптеки. Затова ИСС настоява към планинските райони да бъдат насочени целеви публични инвестиции, които заедно с пазарни механизми да развият традиционното ноу-хау на районите за съвременно земеделие, горско стопанство, туризъм, енергетика, екосистемни услуги и съхраняване на културното и природното наследство. ИСС препоръчва промяната в политиките и инструментите  да бъде   насочена към съживяване и диверсифициране на икономиката чрез интегрирано развитие и ресурсно обвързване на икономически сектори, за да се увеличи добавената стойност за тези региони. Приоритетно да се подкрепят малките  и средни предприятия от типа на семейни фирми и традиционни занятия, да се разшири ветрилото на крайни продукти, да се развиват  високотехнологични и безотпадни технологии. В становището си ИСС стига до извода, че за да се развиват успешно планинските и полупланински райони в България и да се навакса закъснението, чиито резултати влошават перспективата на тези райони, е необходимо да се приеме специален Закон за планинските и полупланинските райони. Съветът предлага да се разработи и Програма за подобряване транспортната свързаност на планинските селища, за която да се заделя целеви ресурс всяка година. И не на последно място ИСС посочва необходимостта от общински програми за привличане на млади хора и на специалисти в тези райони, както и наличието на професионални профили на учебните заведения, съобразени с характеристиките и перспективите на района.", "date": "2018.07.16", "title": "ИСС настоява за Закон за развитието на планинските и полупланиските райони в България"}
{"url": "http://www.focus-news.net/news/2018/07/16/2545831/afp-chasove-predi-sreshtata-mu-s-putin-tramp-uveri-che-nato-nikoga-ne-e-bila-po-silna.html", "text": "Броени часове преди срещата на върха в Хелзинки с руския президент Владимир Путин, държавният глава на САЩ Доналд Тръмп увери, че НАТО „никога не е била по-силна и по-обединена“, отколкото в настоящия момент, предава  AFP . \r\n„НАТО никога не е била по-силна. НАТО никога не е била по-обединена“, увери Тръмп в рамките на работна закуска с президента на Финландия Саули Нийнистьо. Американските съюзници „сега се съгласиха да платят\" справедливия си дял в разходите за обрана, добави американският президент. Тереза Герова", "date": "2018.07.16", "title": "AFP: Часове преди срещата му с Путин: Тръмп увери, че НАТО „никога не е била по-силна“"}
{"url": "http://www.focus-news.net/news/2018/07/16/2545849/predsedatelyat-na-narodnoto-sabranie-tsveta-karayancheva-shte-razgovarya-s-protestirashtiya-nikolay-kolev-bosiya.html", "text": "Председателят на Народното събрание Цвета Караянчева ще разговаря с протестиращия Николай Колев – Босия. Това съобщиха от пресцентъра на  Народното събрание . По негова молба срещата ще бъде в 15.30 часа в кабинета на председателя на парламента.", "date": "2018.07.16", "title": "Председателят на Народното събрание Цвета Караянчева ще разговаря с протестиращия Николай Колев – Босия"}
{"url": "http://www.focus-news.net/news/2018/07/16/2545846/za-parvi-pat-voennosluzheshti-ot-republika-makedoniya-uchastvaha-v-savmestnata-balgaro-amerikanska-podgotovka-trakiysko-lyato-2018.html", "text": "За първи път военнослужещи от Република Македония участваха в съвместната българо-американска подготовка „Тракийско лято – 2018“. Военнослужещите от Силите за Специални операции на Република Македония преминаха подготвителен курс по парашутна подготовка в учебния център на 68-ма бригада „Специални сили“. Това съобщиха от пресцентъра на  Министерство на отбраната . Те изпълниха и учебно-тренировъчни дневни парашутни скокове от военнотранспортен самолет С-130 „Херкулес” на Военновъздушните сили на САЩ. Командирът на 68-ма бригада „Специални сили“ бригаден генерал Явор Матеев връчи на военнослужещите от Република Македония сертификат за изпълнение на парашутен скок. \r\nМеждународната съвместна българо-американска подготовка „Тракийско лято – 2018” се провежда в района на летище Крумово от 10 юли.", "date": "2018.07.16", "title": "За първи път военнослужещи от Република Македония участваха в съвместната българо-американска подготовка „Тракийско лято – 2018”"}
{"url": "http://www.focus-news.net/news/2018/07/16/2545850/sport-elitsa-kostova-shte-igrae-sreshtu-anna-kalinskaya-v-parviya-krag-na-turnira-v-gshtaad.html", "text": "Елица Костова ще играе срещу 19-годишната рускиня Анна Калинская в първия кръг на основната схема на турнира на червени кортове от сериите \"Интернешънъл\" в швейцарския град Гщаад. \r\nКалинская, която е 146 в световната ранглиста, спечели единствената среща, която двете тенисистки са изиграли помежду си до този момент -  на турнира на твърди кортове в Линц през 2016-та година.  \r\nДруга българка - Александрина Найденова,  загуби в първия кръг на квалификациите на турнира от четвъртата поставена в схемата рускиня Валентина Ивахненко с 1:6, 0:6, в двубой, продължил 53 минути.", "date": "2018.07.16", "title": "Спорт: Елица Костова ще играе срещу Анна Калинская в първия кръг на турнира в Гщаад"}
{"url": "http://www.focus-news.net/news/2018/07/16/2545851/blagoevgrad-intenziven-e-trafikat-za-leki-i-tovarni-avtomobili-na-izhod-na-gkpp-kulata.html", "text": "Интензивен е трафикът за леки и товарни автомобили на изход на ГКПП „Кулата“. Това съобщиха за  Радио „Фокус“ – Пирин  от Гранична полиция. На ГКПП „Илинден“ движението се извършва без проблеми. На българо-македонската граница трафикът е нормален на всички гранични контролно-пропускателни пунктове. \r\nЛивия НИНОВА", "date": "2018.07.16", "title": "Благоевград: Интензивен е трафикът за леки и товарни автомобили на изход на ГКПП „Кулата“"}
{"url": "http://www.focus-news.net/news/2018/07/16/2545855/stara-zagora-blizo-100-signala-ot-grazhdani-sa-podadeni-na-goreshtiya-telefon-na-obshtinata-za-tri-dni.html", "text": "На безплатния Горещ телефон на Община Стара Загора от 13 до 15 юли са отчетени близо 100 сигнала. Това съобщиха от пресцентъра на  Общината . Граждани са подали информация за над 30 неправилно паркирани МПС в града. Акт за установяване на административно нарушение е съставен заради паркиран автомобил, на общински паркинг, с хасковска регистрация и табела за продажбата му, като към момента не е установен собственикът му.  \r\nОплаквания са постъпили за бездомни кучета в Студентски град, около блок №8, в кв. „Железник“, както и в село Богомилово. Информацията е насочена към Общинския приют за безстопанствени животни.  \r\nСлед подадена информация и извършена проверка от екип на общинското звено „Контрол и обществен ред“ са обезопасени две катерушки – люлка и въртележка, в парк „Артилерийски“. Предстои оглед на всички съоръжения, които се използват от деца. Подаден е сигнал за младежи, чупещи съоръжения на детска площадка до блок №172 на ул. „Св. Троица“.  \r\nАкт за установяване на административно нарушение е съставен на група граждани, брулещи ябълкови дървета и чупещи клоните им в кв. „Железник“.  \r\nМножество сигнали са получени за силна музика от заведения и от музикални уредби на открито, както и от струпване на шумни компании в междублокови пространства и паркове. Старозагорец се е оплакал от звука на камбаните на Катедрален храм „Св. Димитър“, които се чуват сутрин.  \r\nСлед получена информация на Горещия телефон са взети мерки по ремонт на лампи от уличното осветление и светофарни уредби, както и за обезопасяване на улични шахти. Взети са мерки за премахване на изсъхнали и опасни дървета и клони по сигнали на граждани.  \r\nОбщина Стара Загора е отреагирала на сигналите, за които има правомощия, а останалите са насочени към компетентните органи. На гражданите е върната обратна информация.", "date": "2018.07.16", "title": "Стара Загора: Близо 100 сигнала от граждани са подадени на Горещия телефон на Общината за три дни"}
{"url": "http://www.focus-news.net/news/2018/07/16/2545839/nova-makedoniya-makedoniya-poveche-ot-320-gratski-intelektualtsi-podkrepiha-dogovora-za-imeto.html", "text": "Повече от 320 гръцки интелектуалци подкрепиха договора за името, отбелязва електронното издание на първия македонски вестник –  „Нова Македония“. \r\n„Ние, левичари, демократи и прогресивни граждани, подкрепяме споразумението, защото сме против национализма и ревизионизма и залагаме на спокойно, солидарно, европейско, балканско съседство; договорът за името преодолява националистически и религиозни напрежения“, пише в текста, подписан от над 320 гръцки интелектуалци, включително университетски преподаватели, журналисти, писатели. \r\nРешението на спора между Македония и Гърция „осигурява бъдещето на народите и на двете страни, но и Балканите, чрез мир, солидарност и съвместно развитие\". Договорът от Преспа отговаря напълно на гръцките искания за съставно име с географско определение и „ясно определя политическите, историческите и културните граници между Гърция и Северна Македония\", уверени са подписалите документа лица.  \r\nДоговорът „зачита достойнството и правото на самоопределение на съседната държава. Потвърждава езика и гражданството на съседната страна и показва на практика волята на Гърция за изграждане на стабилно бъдеще на приятелство и мир със „Северна Македония\". Гърция, като демократична и европейска страна, зачита решенията и основните принципи на ООН“, се казва още в текста. \r\nСпоред гръцките медии, до този момент общо 326 души са сложили своя подпис под документа, но се очаква техният брой да се увеличи.  Тереза Герова", "date": "2018.07.16", "title": "„Нова Македония“ (Македония): Повече от 320 гръцки интелектуалци подкрепиха договора за името"}
{"url": "http://www.focus-news.net/news/2018/07/16/2545857/yambol-okrazhnata-prokuratura-vnese-iskane-za-zadarzhane-pod-strazha-na-turski-grazhdanin-obvinen-za-kontrabandno-prenasyane-na-medikament-hormon-na-rastezha.html", "text": "Окръжна прокуратура – Ямбол внесе в съда искане за определяне на мярка за неотклонение задържане под стража спрямо турския гражданин Орхан Б. Това съобщиха от пресцентъра на  Окръжна прокуратура - Ямбол . Той е обвинен за това, че на 13.07.2018 г. от Република Турция за Република България на трасе за обработка  на леки автомобили и автобуси, посредством микробус, е пренесъл през границата на страната от Република Турция за Република България без знанието и разрешението на митниците, стоки за търговски цели в големи размери – 75 бр. опаковки с медикамент (медикамент хормон на растежа) на обща стойност 36400 лв. – престъпление по чл. 242, ал. 1, б. „д“ от НК. \r\nКонтрабандно пренасяните медикаменти са установени и задържани благодарение на отличната работа на митническите служители. \r\nОчаква се Окръжен съд – Ямбол да насрочи заседанието си.", "date": "2018.07.16", "title": "Ямбол: Окръжната прокуратура внесе искане за задържане под стража на турски гражданин, обвинен за контрабандно пренасяне на медикамент хормон на растежа"}
{"url": "http://www.focus-news.net/news/2018/07/16/2545847/inzh-georgi-lapchev-kmet-na-obshtina-tsarevo-mnogo-e-tezhko-reshenieto-koeto-tryabva-da-vzemat-veterinarnite-sluzhbi-i-te-go-pravyat-po-nay-dobriya-nachin.html", "text": "Много е тежко решението, което трябва да вземат ветеринарните служби и те го правят по най-добрия начин. Това каза за  Радио „Фокус“ – Бургас  инж. Георги Лапчев, кмет на Община Царево по повод евтаназията на кози и овце, която засегна първо село Кости в община Царево. \r\n„Моето мнение е, че наистина гледката е страшна и хората страдат. Но от друга страна има формула, с която да бъдат напълно овъзмездени. Когато говорим за това, че се убива един поминък, една работеща система, е много притеснително. Хубавото е, че държавата има механизъм, чрез който да го направи, а не просто да ги унищожи“, каза още Лапчев. \r\n„Ако нещо се случи на детето ми и се установи, че е заради именно такава зараза, представете си както би било отношението на същото това общество, когато вече има пострадали хора“, допълни Лапчев. \r\nСпоред него имало усещане за презастраховка. Но като човек от дистанция смятал, че крайните мерки са наложителни само в крайни ситуации. „Тази ситуация не ми изгледа чак толкова крайна, но все пак не съм експерт, за да го твърдя със сигурност. Смятам че човешкият живот е една идея по-ценен от този на животните“, добави Лапчев. \r\nВеселина НИКОЛОВА", "date": "2018.07.16", "title": "Инж. Георги Лапчев, кмет на Община Царево:  Много е тежко решението, което трябва да вземат ветеринарните служби и те го правят по най-добрия начин"}
{"url": "http://www.focus-news.net/news/2018/07/16/2545854/yambol-sadat-zadarzha-pod-strazha-mazh-obvinen-v-kontrabandno-prenasyane-na-zlatni-nakiti-na-stoynost-nad-95-hil-lv.html", "text": "По искане на Окръжна прокуратура – Ямбол, съдът задържа под стража Шермин М., обвинен в контрабандно пренасяне на златни накити на стойност над 95000 лв. Това съобщиха от пресцентъра на  Прокуратурата . \r\nПо искане на Окръжна прокуратура – Ямбол  съдът задържа под стража Шермин М. Той е обвинен за това, че на 11.07.2018 г. от Република Турция за Република България на трасе за обработка на входящи леки автомобили и автобуси посредством автобус е пренесъл през границата на страната, без знанието и разрешението на митниците, стока за търговски цели в големи размери - 1409.15 грама изделия от благороден метал (злато) на обща стойност 95820 лв. – престъпление по чл. 242, ал. 1, буква „д“ от НК. \r\nСпоред прокурора е налице обосновано предположение за това, че Шермин М. е извършил престъплението, в което е обвинен. Представителят на държавното обвинение е категоричен, че Шермин М. може да се укрие или да извърши ново престъпление. \r\nСъдът прие мотивите на прокурора и задържа под стража обвиняемия.  \r\nОпределението на Окръжен съд – Ямбол може да бъде обжалвано пред Апелативен съд – Бургас.", "date": "2018.07.16", "title": "Ямбол: Съдът задържа под стража мъж, обвинен в контрабандно пренасяне на златни накити на стойност над 95 хил. лв."}
{"url": "http://www.focus-news.net/news/2018/07/16/2545852/smolyan-nameren-e-78-godishniyat-mazh-koyto-se-izgubi-v-rayona-na-vrah-perelik.html", "text": "Намерен е 78-годишният мъж от Смолян, който се изгуби в района на връх Перелик. Това съобщи за  Радио „Фокус“ – Смолян  дежурният в Планинската спасителна служба към БЧК в Пампорово. Той е открит около 9.30 часа в добро здраве, като е прекарал нощта на открито в гората. Тъй като се е чувствал добре, а колата му е била паркирана в района, мъжът е пожелал да се прибере сам с автомобила си, добави дежурният. „Фокус“ припомня:  78-годишният мъж изчезна в неделя следобед, след като отишъл в района на връх Перелик с група от хора. Близките му са нямали връзка с него от 15.45 часа вчера и уведомили ПСС. В спасителната акция в неделя участваха 9 планински спасители, които го издирваха до късно вечерта. Днес издирването продължи и приключи успешно с шест спасители и екипи на полицията и пожарната от Смолян. \r\nНели ГЕРГЬОВСКА", "date": "2018.07.16", "title": "Смолян: Намерен е 78-годишният мъж, който се изгуби в района на връх Перелик"}
{"url": "http://www.focus-news.net/news/2018/07/16/2545859/yambol-50-kg-tyutyun-bez-banderol-sa-izzeti-pri-proverka-lek-avtomobil-v-grada.html", "text": "50 кг тютюн без бандерол са иззети при проверка лек автомобил в града. Това съобщиха от  ОДМВР - Ямбол . Операцията за противодействие на незаконната търговия с акцизни стоки е проведена та 15 юли в областния град. В хода на полицейските действия е спрян за проверка лек автомобил „Фолксваген – Пасат“, управляван от 57-годишна жителка на Ямбол. При проверката в автомобила са намерени и иззети 5 найлонови чувала с общо количество 50 кг. нарязан тютюн, без акцизен бандерол. На местопроизшествието е извършен оглед. Работата по случая продължава в рамките на образуваното досъдебно производство.", "date": "2018.07.16", "title": "Ямбол: 50 кг тютюн без бандерол са иззети при проверка лек автомобил в града"}
{"url": "http://www.focus-news.net/news/2018/07/16/2545862/dobrich-nad-6-400-000-lv-prosrocheni-zadalzheniya-kam-nap-sa-sabrali-danachnite-sluzhiteli-v-grada-do-sredata-na-yuli.html", "text": "6 455 684 лева просрочени данъчни и осигурителни задължения са постъпили по набирателната сметка на НАП до средата на юли след предприети действия от публичните изпълнители в местния офис на приходната агенция. Това съобщи Красимир Павлов, експерт в звено „Комуникации“ към ТД на НАП – Варна, офис – Добрич, предаде кореспондент на  Радио „Фокус” – Варна . Ръководството на офиса е провело срещи с 74 длъжници, които имат просрочени задължения в размер на над 5000 лв. Личните срещи и телефонният контакт с длъжниците на приходна агенция се налагат като един бърз и ефективен метод за насърчаване на доброволното изпълнение на просрочените данъчни и осигурителни задължения. От началото на годината 46 фирми от региона са поискали и получили от НАП Добрич разрешение за неотложни плащания. Разрешенията за неотложни плащания позволява на фирмите да ползват за дейността си част от постъпващите по запорираната сметка суми, а останалата част да отиват за погасяване на просрочените данъчни и осигурителни задължения към бюджета. От НАП - Добрич съветват лицата и фирмите, които имат временни затруднения за заплащането на просрочени задължения, да потърсят контакт с публичните изпълнители от местния офис на Агенцията, за да бъде намерен начин за тяхното разсрочване и да се избегне налагането на принудителни мерки за тяхното събиране. От НАП - Добрич съобщават още, че и през тази лятна кампания публичните изпълнители ще посещават обектите и ще изземат парични средства от касите на длъжниците, които отказват контакт с НАП и не изпълнят доброволно своите задължения към бюджета.  \r\nЖулиета НИКОЛОВА", "date": "2018.07.16", "title": "Добрич: Над 6 400 000 лв. просрочени задължения към НАП са събрали данъчните служители в града до средата на юли"}
{"url": "http://www.focus-news.net/news/2018/07/16/2545860/agentsiya-mitnitsi-hilyadi-tekstilni-izdeliya-parfyumi-i-chanti-s-logoto-na-izvestni-marki-sa-namereni-v-turski-avtobus-na-punkt-kapitan-andreevo.html", "text": "6102 текстилни изделия, парфюми, чанти и аксесоари със съмнения, че са произведени в нарушение на права върху интелектуалната собственост, са задържани на 4 юли на ГКПП „Капитан Андреево“. Това съобщиха от  пресцентъра на Агенция „Митници“ . \r\nСтоката е открита при проверка на автобус, с турска регистрация, влизащ в страната от Турция. Шофьорът и пътниците заявили, че не внасят лични вещи, стоки или валутни ценности за деклариране. Автобусът е селектиран за щателна митническа проверка, при която в багажното отделение са открити хиляди стоки, с търговски характер, опаковани в кашони. В хода на проверката е установено, че стоките са собственост на един от пътниците. Открити са 3925 текстилни изделия, по-голяма част от тях детски комплекти, тениски и къси панталони, бельо и летни шалове, както и  720 парфюма и тоалетни води, по 469 броя чанти и колани, 441 портмонета, както и 78 чифта чехли и маратонки. Всички носят обозначенията на 22 световноизвестни търговски марки, сред които Louis Vuitton, Adidas, Nike, Puma, Calvin Klein, Gucci, Philip Plein, Armani. \r\nВ изпълнение на Европейския Регламент 608/2013 относно защитата на правата върху интелектуалната собственост и Закона за марките и географските означения имитациите са задържани и за случая ще бъдат информирани правопритежателите на търговските марки. \r\nВъв връзка със защитата на права върху интелектуалната собственост в изпълнение на Регламент 608/2013 г. на ЕС и Закона за марките и географските означения  през шестте месеца на 2018 година при  143 случая на МП Капитан Андреево са задържани 124 414 артикула.  Образувани са 633 преписки.  Най-често задържаните стоки през периода са облекла, парфюми и козметика, чанти, портмонета, обувки, маратонки.", "date": "2018.07.16", "title": "Агенция „Митници“: Хиляди текстилни изделия, парфюми и чанти с логото на известни марки са намерени в турски автобус на пункт „Капитан Андреево“"}
{"url": "http://www.focus-news.net/news/2018/07/16/2545861/burgas-nad-5-000-sa-svobodnite-motoristi-v-burgas-a-okolo-100-chlenuvat-v-mestnite-motoklubove.html", "text": "Любовта към мотора е като любовта към жената - като се влюбиш един път и си остава завинаги. Това каза за  Радио „Фокус“ – Бургас  мотористът Таньо Танев по повод световен ден на мотоциклетиста. „Дали си клубен, или не, важно е да се пътува“, каза още той. Танев добави, че понякога си организират различни мероприятия и скоро с голяма група мотористи са ходили в Прага на концерт и са празнували 115-годишнина от основаването на един от най-големите американски производител на мотоциклети. „Беше страхотно събитие, имаше над 100 000 мотора“, допълни Танев. По думите му за Бургас има общо 5 мото клуба. „Ние мотористите ги делим на два вида. Едните са клубни и имат елеци с разни обозначения, а другите са свободни мотористи, които са доста повече от клубните“, добави Танев. Според него свободните мотористи за Бургас са над 5 000, а клубните около 100. \r\nДеница ДИМИТРОВА", "date": "2018.07.16", "title": "Бургас: Над 5 000 са свободните мотористи в Бургас, а около 100 членуват в местните мотоклубове"}
{"url": "http://www.focus-news.net/news/2018/07/16/2545853/ria-novosti-obviniha-london-v-opit-da-povliyae-na-sreshtata-na-varha-mezhdu-putin-i-tramp.html", "text": "С нови обвинения срещу Русия по случая „Скрипал“, макар отправени чрез средствата за масова информация, Лондон отчаяно и безуспешно се опитва да повлияе на резултата от срещата на върха в Хелзинки между президентите на Русия и САЩ – Владимир Путин и Доналд Тръмп. Това заяви пред  РИА Новости  Франц Клинцевич, член на Комисията по отбрана и сигурност на Съвета на федерацията (горната камара на руския парламент).  \r\nБританските следователи предполагат, че Сергей Скрипал и дъщеря му Юлия може да са били отровени от действащи или бивши служители на Главното управление на Генералния щаб на Въоръжените сили на Русия. Съответното твърдение бе публикувано в неделя вечер от американския вестник The The New York Times. \r\n„Очевидно фалшив, отчаян и безуспешен опит на Лондон да повлияе на руско-американската среща на върха в Хелзинки“, коментира Клинцевич. Той добави, че ситуацията напомня за „потушен пожар – топлината от огъня отдавна я няма, останал е само дим и целият свят кашля от него“. Тереза Герова", "date": "2018.07.16", "title": "РИА Новости: Обвиниха Лондон в опит да повлияе на срещата на върха между Путин и Тръмп"}
{"url": "http://www.focus-news.net/news/2018/07/16/2545863/burgas-obshtinata-organizira-ritual-za-otdavane-na-voenni-pochesti-i-polagane-na-ventsi-i-tsvetya-pred-pametnika-na-vasil-levski-po-povod-181-godini-ot-rozhdenieto-mu.html", "text": "Общината организира ритуал за отдаване на военни почести и полагане на венци и цветя пред паметника на Васил Левски по повод 181 години от рождението му. Това съобщиха от пресцентъра на  Общината . На 18 юли се навършват 181 години от рождението на Апостола на българската свобода. По този повод от 11.00 часа Община Бургас организира ритуал за отдаване на военни почести и полагане на венци и цветя, който ще се проведе при паметника на Васил Левски в Морската градина.", "date": "2018.07.16", "title": "Бургас: Общината организира ритуал за отдаване на военни почести и полагане на венци и цветя пред паметника на Васил Левски по повод 181 години от рождението му"}
{"url": "http://www.focus-news.net/news/2018/07/16/2545865/pregled-na-mezhdunarodnite-novini-do-13-chasa-agentsiya-fokus.html", "text": "Броени часове преди срещата си с руския президент Владимир Путин, държавният глава на САЩ Доналд Тръмп хвърли вината за хладните отношения между Вашингтон и Москва разследването за предполагаемата намеса на Кремъл в президентските избори в страната от 2016 г., предава  AFP .  \r\n„Нашите отношения с Русия НИКОГА не са били още по-лоши благодарение на многото години на глупост и безразсъдство на САЩ, а сега и на „лова на вещици“, написа Тръмп в социалната мрежа „Туитър“, визирайки разследването на специалния прокурор на САЩ Робърт Мюлер. \r\n***  Президентите на САЩ и Русия Доналд Тръмп и Владимир Путин ще проведат първата си среща на високо равнище. Тя ще се състои на изключително символично място: в Хелзинки, където през 1975 г. 35 държави, включително СССР, подписват Заключителния акт на Съвещанието за сигурност и сътрудничество в Европа (ОССЕ), който поставя основите на нови принципи на международното сътрудничество. Непредсказуемостта на Тръмп и неприемливата политика на Путин правят подобен резултат от срещата във финландската столица на практика невъзможен. Австрийският национален ежедневник  Die Presse  представя списък на темите, които съветниците на двамата лидери вероятно са подготвили за обсъждане. \r\nКакто Тръмп, така и Путин използваха реторика за арсенала от ядрени оръжия, с които разполагат двете суперсили. По този начин отново на преден план излязоха опасенията за нова надпревара във въоръжаването. Тя би била опасна и твърде скъпа - както за Русия, така и за САЩ.  \r\nАко двамата президенти успеят да постигнат споразумение, което по някакъв начин държи проблема под контрол, то срещата би била победа и за двете страни. Напредъкът в борбата за удължаване на новия договор за разоръжаването, който изтича през 2021 г., ще бъде значителен успех. В петък лидерът на Вашингтон описа ядрените оръжия като \"най-големия проблем в света\". Той обаче не представи конкретни предложения по въпроса. \r\nПутин се стреми към избягване на американските санкции. През 2017 г. Конгресът бе категоричен: Тръмп може да наложи ограничения само с одобрението на американските законодатели. Държавният глава на САЩ обаче има правото да обяви известни облекчения на санкциите без одобрението на Конгреса. Вероятно е Тръмп да изпрати ясен сигнал, че американското правителство не планира разширяване на списъка с руски компании и физически лица, срещу които са наложени санкции. Това ще улесни международните инвестиции в Русия, от които правителството в Москва спешно се нуждае. \r\nСъюзникът на САЩ в лицето на Израел се опасява, че бойците, подкрепяни от Иран, ще останат по границата на страната след края на войната в Сирия. Тръмп би могъл да поиска от Путин да използва влиянието си, за да отслаби иранското присъствие в разкъсваната от граждански конфликт държава. За Путин обаче това би било опасно - по този начин Кремъл може да се лиши от съюзника си Техеран, а това означава, че руските войници ще бъдат принудени да поемат тежестта на борбата в Сирия.  \r\nПрез последната година бяха закрити дипломатически представителства и на двете страни, а техния персонал - експулсиран. Първо заради твърденията за предполагаемата руска намеса в президентските избори в САЩ през 2016 г., а по-късно и заради случая с предполагаемото отравяне във Великобритания на бившия руски офицер от Главното разузнавателно управление (ГРУ) Сергей Скрипал. В Хелзинки Тръмп и Путин биха могли да постигнат съгласие за повторно отваряне на закритите институции.  \r\nСлед присъединяването на Крим към Русия през 2014 г. НАТО рязко увеличи броя на ученията, провеждани на територията на Източна Европа, разгневявайки по този начин Москва. Ако лидерът на Белия дом се съгласи броят на маневрите да бъде намален, то това би било огромен успех за Путин. Източници от кръговете на Алианса вече разкриха, че са подготвени за катастрофален сценарий, в който Тръмп обявява замразяване на американското участие в ученията или оттегляне на военнослужещите на САЩ от балтийските острови.  \r\nСАЩ подкрепиха Украйна в конфликта с Русия със стотици милиони долари военна помощ. За лидерът на Кремъл би било истински триумф, ако убеди събеседника си да преустанови отпускането на тази помощ за Киев. В замяна Путин може да направи отстъпки по отношение на разполагането на миротворци в Източна Украйна. Изключено е обаче да направи отстъпки по въпроса за Крим.  \r\nТръмп съобщи по време на посещението си в Обединеното кралство, че ще говори с Путин за твърденията за намеса в президентската кампания на САЩ през 2016 г. Темата отново излезе на преден план, след като в петък американците повдигнаха обвинения срещу 12 членове на руското военно разузнаване. Те са уличени в конспирация с цел повлияване на предизборната кампания. Според обвинителните актове те са проникнали в компютърните мрежи на избирателната комисия на Демократическата партия и на кандидата за президент Хилъри Клинтън и са разпространили информация в интернет. Руската страна отрече каквото и да е влияние върху изборите. \r\n***  Броени часове преди срещата на върха в Хелзинки с руския президент Владимир Путин, държавният глава на САЩ Доналд Тръмп увери, че НАТО „никога не е била по-силна и по-обединена“, отколкото в настоящия момент, предава  AFP . \r\n„НАТО никога не е била по-силна. НАТО никога не е била по-обединена“, увери Тръмп в рамките на работна закуска с министър-председателя на Финландия Саули Нийнистьо. Американските съюзници „сега се съгласиха да платят\" справедливия си дял в разходите за обрана, добави американският президент. \r\n***  В продължение на месеци държавният глава на САЩ Доналд Тръмп работи усилено срещу Европейския съюз, за да се стигне до сюблимния момент, в който определи Общността като „враг“. На фона на последните изявления на американския президент, министърът на външните работи на ФРГ Хайко Маас (ГСДП) заяви пред най-големия регионален вестник в Германия -   Die Westdeutsche Allgemeine Zeitung (WAZ) , че Белият дом вече не е надежден съюзник на Европа.  \r\nИзявлението на президента на САЩ „за съжаление показва още веднъж колко голям е станал политическият Атлантик, откакто Доналд Тръмп е на власт\". \r\n„Ние вече не можем да разчитаме на Белия дом\", изрази увереност Маас. За бъде запазено партньорството с Вашингтон, то САЩ трябва да се променят. Европа на свой ред не трябва да допуска разединение, а тъкмо обратното – да се стреми към все по-тясно сътрудничество между отделните страни-членки на ЕС – напук на „острите“ и „абсурдни“ вербални атаки на Тръмп в социалната мрежа „Туитър“.  \r\nПо-рано в интервю за телевизионния канал  CBS  Тръмп определи ЕС като „враг“ на страната му. „Не е задължително да се мисили за ЕС, но той е враг“, изрази увереност лидерът на Белия дом.  Тръмп обоснова твърдението си с „нечестните търговски практики на европейците“.  \r\nОт редакцията подчертават, че държавният глава на САЩ е използвал думата  foe , която може да се преведе като „враг“ или „противник“. \r\n***  До края на годината президентът на Беларус ще посети Сърбия и ще обяви решението на Минск да дари на западната ни съседка четири нови изтребители „МиГ-29“. Съответната информация потвърди беларуският посланик в страната Валери Брилов, като същевременно подчерта, че военно-техническото сътрудничество между двете страни ще продължи да се развива, съобщава електронното издание на сръбския ежедневник  Srbija Danas .  \r\nС новото дарение, армията на Сърбия ще разполага с общо 14 модернизирани „МиГ-29“. Машините ще бъдат доставени в Сърбия на същия принцип и условия, при които по-рано Белград получи самолети от Москва.  \r\n„До края на 2018 г. е планирано посещение на Александър Лукашенко. По отношение на развиването на двустранно сътрудничество в областта на военното оборудване, ние разполагаме с такова. Работим активно върху доставката и ремонта му. Сътрудничеството (между Беларус и Сърбия) продължава да бъде релевантно“, увери Брили. \r\nПреговорите между Белград и Минск за доставката на машините бяха обявени през април тази година, в рамките на посещението на сръбския военен министър Александър Вулин в Русия. \r\n*** В рамките на реч по случай втората годишнина от неуспешния опит за преврат пред огромно множество в Истанбул, президентът на Турция Реджеп Таийп Ердоган декларира, че „няма да забрави тези, които приютиха превратаджиите“, очевидно визирайки Гърция, която прие осем турски военнослужещи, поискали и получили убежище там, пише  електронното издание на гръцкия вестник Kathimerini. \r\n„Казвам го ясно, знаем кой какво направи и кога го направи“, заяви турският лидер пред множеството на брега на Босфора в неделя. „И разбрахме кой с кого работи“. \r\n„Може и да не говорим за това, което се случи, но никога няма да го забравим“, категоричен бе Ердоган, като обясни, че „тези действия показаха двуличността им“. \r\nОсвен това, според неговите думи, турските власти ще продължат „неуморно“ борбата и в Турция, и в чужбина, очевидно имайки предвид продължаващата чистка срещу гюленистите. \r\nВ тази връзка, Ердоган издаде декрети, преструктуриращи ключови институции в страната, част от по-широката промяна на формата на управление на Турция. \r\nСъгласно данните на държавната „Анадолска агенция“, цитирани от „Катимерини“, повече от 1600 души са получили доживотни приъди по дела свързани с неуспешния държавен преврат, а още 140 хиляди държавни служители бяха освободени от постовете си. \r\n***  Повече от 320 гръцки интелектуалци подкрепиха договора за името, отбелязва електронното издание на първия македонски вестник –  „Нова Македония“. \r\n„Ние, левичари, демократи и прогресивни граждани, подкрепяме споразумението, защото сме против национализма и ревизионизма и залагаме на спокойно, солидарно, европейско, балканско съседство; договорът за името преодолява националистически и религиозни напрежения“, пише в текста, подписан от над 320 гръцки интелектуалци, включително университетски преподаватели, журналисти, писатели. \r\nРешението на спора между Македония и Гърция „осигурява бъдещето на народите и на двете страни, но и Балканите, чрез мир, солидарност и съвместно развитие\". Договорът от Преспа отговаря напълно на гръцките искания за съставно име с географско определение и „ясно определя политическите, историческите и културните граници между Гърция и Северна Македония\", уверени са подписалите документа лица.  \r\nДоговорът „зачита достойнството и правото на самоопределение на съседната държава. Потвърждава езика и гражданството на съседната страна и показва на практика волята на Гърция за изграждане на стабилно бъдеще на приятелство и мир със „Северна Македония\". Гърция, като демократична и европейска страна, зачита решенията и основните принципи на ООН“, се казва още в текста. \r\nСпоред гръцките медии, до този момент общо 326 души са сложили своя подпис под документа, но се очаква техният брой да се увеличи. \r\n***", "date": "2018.07.16", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/07/16/2545867/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.07.16", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/07/16/2545858/georgi-gyokov-bsp-zakonoproektat-za-lichnata-pomosht-na-maya-manolova-ne-e-savarshen-no-e-krachka-napred.html", "text": "Законопроектът за личната помощ на Мая Манолова не е съвършен, но е крачка напред. Това каза заместник-председателят на Комисията по труда, социалната и демографската политика и народен представител от ПГ на „БСП за България“ Георги Гьоков в интервю за  Агенция „Фокус“  за проблемите на хората с увреждания и законодателните инициативи в тяхна полза. По думите му законопроектът не решава в цялост проблемите на хората с уврежданията. „Нашата Парламентарна група, припознавайки този законопроект и вкарвайки го в дневния ред на Народното събрание, ще накара управляващите да избързат с останалите два проекта, които твърдят, че ще решават проблеми“, обясни той, визирайки Закона за хората с увреждания и Закона за социалните услуги. По думите му, ако сега се работи по законопроекта на омбудсмана  в Комисията по труда и социалната политика, в Комисията по здравеопазване и в Правна комисия, по-късно работата по него може да бъде интегрирана в големия законопроект за социалните услуги. „Не мисля, че е излишно това припознаване и че трудът на народните представители в комисиите ще бъде излишен. Напротив дори е много навременно и вярно това, което се прави“, допълни Гьоков.  \r\nДеница КИТАНОВА Пълния текст на интервюто четете по-късно в „Мнение”", "date": "2018.07.16", "title": "Георги Гьоков, БСП: Законопроектът за личната помощ на Мая Манолова не е съвършен, но е крачка напред"}
{"url": "http://www.focus-news.net/news/2018/07/16/2545864/rakovodstvoto-na-pp-abv-shte-dade-preskonferentsiya-v-tsentralata-na-partiyata-na-17-yuli.html", "text": "Ръководството на ПП АБВ ще даде пресконференция на 17 юли. Това съобщиха от пресцентъра на  ПП АБВ . Събитието ще се проведе от 12.30 часа в централата на партията на ул. “Врабча“ 23. На пресконференцията ще бъдат обсъдени евтаназията на дребни преживни животни в Странджа със закъснелите въпроси и отговори по темата, както и демографската криза в България – решението на ПП АБВ в 10 точки. \r\nВ събитието ще вземат участие председателят на ПП АБВ Румен Петков, зам.-председателят на партията Владимир Маринов, Ивайло Калфин - член на НС на ПП АБВ, както и Невена Стоянова - председател на Федерацията на женските клубове в ПП АБВ.", "date": "2018.07.16", "title": "Ръководството на ПП АБВ ще даде пресконференция в централата на партията на 17 юли"}
{"url": "http://www.focus-news.net/news/2018/07/16/2545856/tass-vsichko-za-predstoyashtata-sreshta-mezhdu-putin-i-tramp.html", "text": "Първата двустранна среща между президентите на САЩ и Русия Доналд Тръмп и Владимир Путин ще се състои на 16 юли в Хелзинки. Страните ще обсъдят състоянието и перспективите на развитие на отношенията и актуални международни въпроси.   напомня как завършиха предишните преговори между Тръмп и Путин и какво може да се очаква от тази среща. Първа среща: конкретни договорки \r\nПървата лична среща между Путин и Тръмп се състоя на 7 юли 2017 година в рамките на срещата на високо ниво на Г-20 в Хамбург. Тя се проведе на фона на влошаващите се американо-руски отношения, което започна при предходната американска администрация на Барак Обама през 2014 година и продължи с разследването в САЩ за руска намеса в президентските избори през 2016 година. \r\nПреговорите между лидерите, в които участваха и министрите на външните работи Сергей Лавров и Рекс Тилърсън, продължиха 2 часа и 15 минути (вместо планираните 30-45 минути). От тях 40, както се твърди, са били посветени на „намесата в изборите“. Според думите на Путин, Тръмп е изслушал доводите за това, че не е имало намеса и , „вероятно, се съгласи с тях“. \r\nОбърна се внимание и на положението в Сирия и Украйна, корейската ядрена криза, борбата с тероризма, проблемите с киберсигурността. По някои от тези въпроси се стигна до конкретни договорки. Така бе обявено примирие в зоната на деескалация в Югозападна Сирия, при това САЩ и Русия поеха задължение да осигуряват спазване на примирието. Освен това, двамата се договориха за създаването на двустранен канал за връзка между представителите на Русия и САЩ за придвижване на урегулирането в Украйна, както и за създаване на специална двустранна работна група по въпросите на киберсигурността и опростяване на процеса за назначаване на нови посланици. \r\nОтразяващите преговорите журналисти бяха единодушни, че лидерите на Русия и САЩ са намерили общ език. По думите на Тилърсън, „между тях има позитивна химия“. Втората среща: „на крак“ \r\nТръмп и Путин се срещнаха отново на 10 ноември 2017 година на срещата на върха на Азиатско-Тихоокеанското икономическо сътрудничество АТИС в Дананг, Витенам. Пълноценен разговор обаче не се състоя – лидерите на двете страни само се снимаха и си стиснаха ръцете. На официалният прием Тръмп и Путин отидоха отделно. Все пак на 11 ноември те успяха да поговорят за малко по пътя към церемонията по общата снимка на лидерите на страните от АТИС. \r\nОт самото начало около тази среща имаше много неопределености. Президентът на САЩ заяви, че може да се засече със своя руски колега на 3 ноември. Един ден преди началото на срещата помощникът на Путин Юрий Ушаков заяви, че срещата ще е на 10 ноември. Но след това уточни, че разговорът между Тръмп и Путин може да се състои „на крак“, защото от американската страна „постъпват противоречиви сигнали“. \r\nНа заключителната пресконференция Путин обясни срива на пълноценните преговори с протоколни проблеми. „Що се касае до отделната среща с годподин Тръмп, първо, това беше свързано с графика на господин Тръмп и моя график. И с определени формалности в протокола, с които нашите екипи, за съжаление, не успяха да се справят“, заяви руският президент. „Но те ще бъдат наказани за това“, добави той с усмивка. \r\nПо думите на Путин, „не се е случило нищо страшно“ и „обсъдихме всичко, което искахме“. „За съжаление, имаме много малко време и засега не успяваме да поговорим по-подробно по целия комплекс от нашите отношения, а там има за какво да разговаряме – и в сферата на сигурността, и в сферата на икономическото сътрудничество, което в момента между нас е практически на нула“, заяви руският държавен глава. \r\n„Затова ние и нашите екипи безусловно трябва да намерим възможност и да седнем на ниво президенти, за да поговорим по целия комлекс от нашите отношения“, заключи Путин. Третата среща: как бе подготвена и какво да очакваме \r\nПрез следващите месеци не бяха предприети никакви конкретни действия за организирането на среща на върха и, както посочи Ушаков, „този въпрос увисна във въздуха“. В интервю пред австрийската ORF, Путин не пожела да даде конкретен отговор на въпроса защо се е развила така ситуацията. „Трябва да попитате за това нашите колеги от Съединените щати“, отвърна той. „Според мен, това е следствие от вътрешнополитическите борби в САЩ“. \r\nВъпреки това, след срещата на АТИС, Тръмп и Путин разговаряха няколко пъти по телефона: три пъти през 2017 година (21 ноември, 15 и 17 декември) и два пъти през 2018-а (12 февруари, 20 март). По време на последния разговор бе обсъден и въпроса за организирането на евентуална среща. Освен това, през пролетта от Белия Дом нееднократно заявиха, че Тръмп, както и по-рано, иска да проведе среща на върха с Путин, но все още няма окончателни планове за това. \r\nПо информация на CNN, Тръмп е питал германския канцлер Ангела Мекрел как най-добре да взаимодейства с руския държавен глава. Източници на телевизионния канал твърдят, че разговорът между Тръмо и Меркел на места е бил напрегнат и не е ясно какъв съвет би могла да даде на американския президент канцлерът на ФРГ. „Официалните лица заявиха, че от време на време президентът, както им се е сторило, дори не е слушал отговорите“, отбелязаха от CNN. \r\nWall Street Journal пише,  че с подготовката на новата среща на върха се е заел посланикът на САЩ в Русия Джон Хънтсман. „Посланик Хънстам от дълго време – няколко месеца – работи над този проект: организацията на среща между Путин и Тръмп“, съобщиха източници на вестника. Според техните данни, в центъра на вниманието на срещата, най-вероятно, ще са Сирия, Украйна и въпроси, отнасящи се до контрола над ядрените въоръжения. В хода на срещата Вашингтон има намерение не да търгува, а да води преговори с Русия по „конкретни въпроси“, заяви източникът на WSJ. \r\nПо думите на американския вицепрезидент Майк Пенс, сред обсъжданите теми ще са и „икономическите връзки между САЩ и Русия и други световни държави“ и намесата в американските избори. Съветникът на Белия Дом по националната сигурност Джон Болтън, който посети Москва в хода на подготовката за срещата, е убеден, че в дневния ред ще бъде и връщането на Русия в Г-8. \r\nСред въпросите, представляващи взаимен интерес за Русия и САЩ, експертите поставят и работата по Договора за мерките по по-нататъшното съкращаване и ограничаване на стратегическите настъпателни въоръжения (СНВ-III). „Взаимното продължаване на договора няма да е лесно, но ще е значима победа и, напълно възможно, ще постави основите за всеобхватни преговори по контрола над въоръженията в бъдеще“, отбеляза сътрудникът на аналитическата организация Defence Priorities Даниъл Дипертис. Анализаторът констатира също, че сред важните и за двете страни теми се отнасия и денуклеаризацията на Корейския полуостров. \r\nПерспективите за предстоящата среща на върха не са ясни, смята директорът на Института за САЩ и Канада към РАН Валерий Гарбузов. „От срещата между Путин и Тръмп, даже тя да се състои, едва ли могат да се очакват каквито и да е пробиви. В някаква степен тази среща даже е безсмислена – те просто ще се срещнат, Владимир Путин отново ще се убеди, че Тръмп иска да промени състоянието на отношенията с Русия, но не е в състояние да направи нищо“, заяви той. „Не мисля, че срещата ще завърши с подписването на каквито и да е споразумения“. \r\nНо самият факт, че се провежда пълноформатна среща на най-високо ниво е достатъчно важно събитие, подчерта програмният директор на дискусионен клуб „Валдай“ Иван Тимофеев. „Такава среща не е провеждана от много отдавна. И отчитайки колко беше негативен фонът около отношенията между страните, това, разбира се, е крачка напред. Лидерите все пак ще проведат детайлна двустранна среща, т.е. не на полето, не в рамките на някакво друго мероприятие“, поясни експертът. Неутрална територия \r\nПо думите на прессекретаря на руския президент Дмитрий Песков, в хода на последния телефонен разговор Путин и Тръмп са обсъждали Виена като евентуален вариант за площадка на срещата на високо ниво. Източници на WSJ твърдят, че по време на срещата с австрийския канцлер Себастиан Курц Путин е говорил с него за възможна среща във Виена през лятото на тази година. За тази възможност говори министърът по работите на Европа, интеграцията и външните отношения на Австрия Карин Кнайсъл в интервю пред ТАСС. \r\nНо в навечерието на срещата след визитата на Болтън, в медиите се появиха съобщения, че срещата ще се проведе не във Виена, а в Хелзинкки. Президентът на САЩ също предположи, че преговорите могат да се състоят след срещата на върха на НАТО, вероятно, в столицата на Финландия. „Вероятно, ще се срещнем по време на обиколката ми в Европа“, съобщи той на 27 юни. На следващият ден Кремъл официално потвърди, че срещата между Путин и Тръмп ще се състои на 16 юли в Хелзинки. \r\nКакто по-рано заяви Юрий Ушаков пред журналистите, избраното място за срещата е удобно и за двете страни. Той добави, че, както се очаква, срещата ще продължи няколко часа – планира се протоколна част, беседа между президентите очи в очи и съвместна пресконференция. Ушаков предположи, че след края на срещата Путин и Тръмп могат да приемат съвместно заявление, „с което могат да се набележат по-нататъшните ходове на двете страни във връзка с подобряването на двустранните отношения, за съвместни действия на международната арена, както и по въпроса за обезпечаването на международната сигурност и стабилност“. \r\nПо мнението на запитаните от ТАСС експерти, Финландия се оказва една от малкото европейски страни, настроени неутрално към Русия и САЩ. А окончателният избор на Хелзинки в качеството му на място за провеждане на руско-американската среща на върха може да е направен заради символичното значение на града за отношенията между двете страни, тъй като именно тук през 1975 година е подписан Заключителният акт на Съвещанието по сигурността и сътрудничеството в Европа. \r\nПревод и редакция:", "date": "2018.07.16", "title": "ТАСС: Всичко за предстоящата среща между Путин и Тръмп"}
{"url": "http://www.focus-news.net/news/2018/07/16/2545871/varna-v-meditsinskiya-universitet-shte-badat-vracheni-gramoti-ot-initsiativata-speshnite-meditsi-s-koito-se-gordeem.html", "text": "Официална церемония за връчване на грамоти от инициативата „Спешните медици, с които се гордеем“ ще се състои от 11.00 часа на 17 юли в Медицински университет - Варна „Проф. Параскев Стоянов“. Това съобщиха от пресцентъра на  Медицинския университет  в града. Пациентски организации „Заедно с теб“ връчва грамоти на достойните спешни медици от Варна и от цялата страна, с които се гордеем. „Сдружение за развитие на българското здравеопазване“ с председател Ваня Добрева подкрепя инициативата във Варна. На церемонията са поканени да присъстват проф. Анелия Клисарова, член на Комисия по здравеопазване към 44 Народно събрание и зам.-председателят на парламента Нигяр Джафер, която е и бивш спешен лекар. Специална грамота „Отговорно обучение“ ще получи Медицинският университет „Проф. Параскев Стоянов“ Варна. В категорията за спешен лекар с принос в донорството и  трансплантациите номиниране  проф. Вилиян Платиканов – регионален координатор по донорство и ръководител на Клиника по анестезиология и интензивно лечение в УМБАЛ „Св. Марина“ – Варна. За спешен лекар с призвание номинацията е за д-р Станислав Морфов от Центъра за спешна медицинска помощ. В категорията „Спешен лекар“ предложените за грамота са д-р Шабан, д-р Десислава Кателиева и д-р Елена Шейтанова. Номинираните за спешен медицински специалист и спешен реанимационен екип са медицинската сестра Неджмие Ибрахимова – Исмайлова, както и д-р Пенка Чалъкова, мед. фелдшер Димитър Лефтеров и шофьорът Росен Люцканов от Спешния център в града. За лекар с принос в стандартизацията на спешната медицина е номиниран проф. Стоян Миланов, преподавател в МУ - Варна, а за лекар-доайен в спешната медицина – проф. Милан Миланов с принос за въвеждането и развитието на специалността спешна медицина", "date": "2018.07.16", "title": "Варна: В Медицинския университет ще бъдат връчени грамоти от инициативата „Спешните медици, с които се гордеем“"}
{"url": "http://www.focus-news.net/news/2018/07/16/2545872/narodniyat-predstavitel-ot-bsp-za-balgariya-irena-anastasova-i-obshtinskiyat-savetnik-nikolay-nikolov-shte-provedat-priemna-za-grazhdani-na-17-yuli.html", "text": "На 17 юли от 15.00 до 17.00 часа народният представител от „БСП за България“ Ирена Анастасова и общинският съветник Николай Николов ще бъдат на разположение на софиянци в постоянната приемна на БСП - София на ул. \"Леге\" №10, етаж 1. Това съобщиха от пресцентъра на  БСП - София . Желаещите може да се запишат предварително на телефон 02/987 20 86.", "date": "2018.07.16", "title": "Народният представител от „БСП за България“ Ирена Анастасова и общинският съветник Николай Николов ще проведат приемна за граждани на 17 юли"}
{"url": "http://www.focus-news.net/news/2018/07/16/2545870/burgas-petoto-izdanie-na-teatralniya-festival-dni-na-kuklite-shte-se-provede-v-grada-ot-5-do-12-avgust.html", "text": "Петото издание на Международния куклен фестивал на открито „Дни на куклите“ ще се проведе от 5 до 12 август. Това съобщиха от пресцентъра на  Община Бургас . Всяка вечер жители и гости на града ще имат възможността да гледат по 3 куклени постановки в часовете – 18.30, 19.30 и  20.30 часа на открита сцена „Охлюва“. Фестивалът се организира от Държавен куклен театър Бургас, със съдействието на Община Бургас. Програмата тази година включва 4 чуждестранни и 5 български трупи, като всяка от тях играе по две представления. На открита сцена ще бъдат представени спектаклите- „Малката русалка“, „Цар Дроздобрад“,“Малките вълшебници“, „Боклучено чудовище“, „Храбрият оловен войник“, „Пат Пат“, „Оле затвори очички“, „Пеещи танцуващи марионетки“, „За Альонка и нейното гъсе“, „Кокошка с Брошка“, „Родено в пясъка“, „Фолклорни фантазии“ , „Филифьонката, която вярваше в бедствия“ и др. \r\nПетото издание на фестивала да бъде съпътствано от изложба „Карагьоз – традиционен турски театър на сенки“, който през 2017 отбеляза 500 г. от своето възникване. Изложбата се представя от Ченгиз Озек – куклен актьор от Истанбул, който е обявен за „Живо културно наследство“ от ЮНЕСКО. \r\nФестивалът ще бъде закрит с традиционния Парад на хвърчилата „Да оцветим небето на Бургас“.", "date": "2018.07.16", "title": "Бургас: Петото издание на театралния фестивал „Дни на куклите“ ще се проведе в града от 5 до 12 август"}
{"url": "http://www.focus-news.net/news/2018/07/16/2545873/faz-es-i-kitay-postignaha-napredak-po-vaprosite-za-targoviyata.html", "text": "За първи път от години Европейският съюз и Китай постигнаха напредък по въпроси, засягащи търговията, отбелязва германският национален ежедневник  Die Frankfurter Allgemeine Zeitung . \r\nНа фона на задаващата се търговска война със САЩ, срещата на върха в Пекин даде нов тласък на четиригодишните преговори за сключването на инвестиционно споразумение. Договорено е създаване на съвместна работна група, която да разработи предложение за реформиране на Световната търговска организация (СТО). За първи път от три години насам срещата приключи със съвместно изявление, подчертават от редакцията. Тереза Герова", "date": "2018.07.16", "title": "FAZ: ЕС и Китай постигнаха напредък по въпросите за търговията"}
{"url": "http://www.focus-news.net/news/2018/07/16/2545877/dobrich-obshtinata-shte-aktualizira-investitsionnata-programa-s-shest-novi-obekta.html", "text": "Инвестиционната програма на Община Добрич ще бъде актуализирана с шест нови обекта, които са включени в подадени и одобрени проектни фишове. Това съобщиха от пресцентъра на  Общината . Общата стойност на допълнителните проектни идеи, които са оценени от Работната група е до 8 милиона лева. Те включват реконструкция и благоустрояване на улиците „Каменица“, „Екзарх Йосиф“ и „Методи Кусевич“. На улиците „Любен Каравелов“ и „Захари Стоянов“ се предвижда рехабилитация и облагородяване на междублоковите им пространства. Проектните идеи включват още рехабилитация на бул. „Добричка епопея“ и мостовото съоръжение, както и изграждане на приют за бездомни лица и семейства по ул. „Хан Кардам“13.", "date": "2018.07.16", "title": "Добрич: Общината ще актуализира инвестиционната програма с шест нови обекта"}
{"url": "http://www.focus-news.net/news/2018/07/16/2545878/sport-chelsi-shte-prodade-eden-azar-na-real-madrid-za-ne-po-malko-ot-200-miliona-paunda.html", "text": "Челси ще продаде една от звездите на завършилото в неделя Световно първенство Еден Азар на Реал Мадрид за не по-малко от 200 милиона паунда, пише авторитетното британско издание „Таймс“. Белгийският национал преди два дни намекна, че е готов да напусне Челси след шест години в клуба, а Флорентино Перес в момента усилено търси заместник на напусналия по посока Ювентус Кристиано Роналдо. Ако подобен трансфер се осъществи, Азар ще стане най-скъпият футболист в историята, изпреварвайки Неймар.", "date": "2018.07.16", "title": "Спорт: Челси ще продаде Еден Азар на Реал Мадрид за не по-малко от 200 милиона паунда"}
{"url": "http://www.focus-news.net/news/2018/07/16/2545874/kyustendil-obshtinata-organizira-otbelyazvane-na-181-godishnina-ot-rozhdenieto-na-vasil-levski.html", "text": "Община Кюстендил организира отбелязване на 181-годишнина от рождението на Васил Левски. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. По думите ѝ на 18 юли от 11.00 часа ще се състои тържественото отбелязване, посветено на рождението на Апостола на свободата. „По традиция пред паметника на Левски на площад „Велбъжд” ще се съберат представители на областната управа и на общината, на читалища, училища, детски градини и сдружения”, каза Дима Укалска. Пред присъстващите ще бъде изнесено слово за живота и делото на Дякона. След това ще бъдат поднесени венци и цветя. \r\nВенцеслав ИЛЧЕВ", "date": "2018.07.16", "title": "Кюстендил: Общината организира отбелязване на 181-годишнина от рождението на Васил Левски"}
{"url": "http://www.focus-news.net/news/2018/07/16/2545875/natsionalniyat-savet-za-tristranno-satrudnichestvo-shte-provede-zasedanie-na-17-yuli.html", "text": "Националният съвет за тристранно сътрудничество ще проведе заседание на 17 юли от 11.30 часа в сградата на Министерския съвет. Това съобщиха от  правителствената информационна служба . Ще бъдат обсъдени проектите на постановления на МС за изменение и допълнение на Правилника за устройството и организацията на работа на органите за медицинска експертиза и на регионалните картотеки на медицинска експертиза, и изменение и допълнение на Наредбата медицинската експертиза, внесени от министъра на здравеопазването.  \r\nНа своето заседание членовете на НСТС ще разгледат и Проект на изменение и допълнение на Кодекса за социално осигуряване.", "date": "2018.07.16", "title": "Националният съвет за тристранно сътрудничество ще проведе заседание на 17 юли"}
{"url": "http://www.focus-news.net/news/2018/07/16/2545876/kmetat-yordanka-fandakova-predvizhdame-da-izgradim-posetitelski-tsentar-kam-rannoneolitnoto-selishte-slatina.html", "text": "Предвиждаме заедно с кмета на район „Слатина“ и Българската академия на науките, на чиято територия се намира част от този парк, да сменим тези счупените бараки с малък посетителски център с озеленено пространство, за да може посетителите да изучават и да се наслаждават на това, което предците са ни оставили. Това каза Йорданка Фандъкова, която посети археологическите проучвания на територията на раннонеолитното селище „Слатина“, предаде репортер на    Агенция „Фокус“ .  \r\nПо думите ѝ Столична община 5 години последователно финансира проучванията на археолози, които изследват едно от най-старите неолитни селища. „Тук виждаме история над 8 000 години, тогава когато на територията на Столична община са живеели създателите на първата европейска цивилизация“, посочи тя. „Искаме да дадем достъп на софиянци и на гостите на нашия град до това интересно място на район „Слатина“, обясни Фандъкова.  \r\nКметът отбеляза, че за последните 5 години по столична програма „Култура“ са отпуснати близо 300 хил. лв са отпуснати за финансиране на археологическите проучвания. „Общо 2 млн. лв. е ресурсът от бюджета на Столична община, който се отделя през последните години само за проучвания и за проекти свързани с опазване на културното наследство. Разчитаме разбира се и на европейски средства“, коментира Фандъкова.", "date": "2018.07.16", "title": "Кметът Йорданка Фандъкова: Предвиждаме да изградим посетителски център към раннонеолитното селище „Слатина“"}
{"url": "http://www.focus-news.net/news/2018/07/16/2545868/ria-novosti-vladimir-putin-pristigna-v-helzinki.html", "text": "Държавният глава на Руската федерация Владимир Путин пристигна в Хелзинки, предава кореспондент на руската информационна агенция  РИА Новости . \r\nСрещата на върха с американския му колега Доналд Тръмп трябва да започне в 13:50 часа местно време (съвпада с българското време). \r\nЛидерът на Белия дом пристигна във финландската столица още в неделя, след посещението си в Обединеното кралство. В сутрешните часове на деня той бе на работна закуска с президента на скандинавската страна Саули Нийнистьо. Тереза Герова", "date": "2018.07.16", "title": "РИА Новости: Владимир Путин пристигна в Хелзинки"}
{"url": "http://www.focus-news.net/news/2018/07/16/2545880/varna-umbal-sv-marina-shte-otbelezhi-patronniya-si-praznik-na-17-yuli.html", "text": "По традиция  УМБАЛ „Св. Марина“ ще отбележи патронния си празник на 17 юли от 17.00 часа в парка пред южния вход. Това съобщиха от пресцентъра на  Медицински университет – Варна . За празничната атмосфера и настроение на медиците, пациентите и гостите на болницата ще се погрижат различни музикални и танцови изпълнители. Ръководството е подготвило много изненади и забавления и за най-малките.", "date": "2018.07.16", "title": "Варна: УМБАЛ „Св. Марина“ ще отбележи патронния си празник на 17 юли"}
{"url": "http://www.focus-news.net/news/2018/07/16/2545881/spetsializiranata-prokuratura-obvini-chetirima-dushi-za-izrabotka-na-skimirashti-ustroystva-falshivi-dokumenti-i-bankovi-karti.html", "text": "Специализираната прокуратура повдигна обвинения на четирима участници в престъпен сговор за изработване и използване на скимиращи устройства за събиране на информация от кредитни и дебитни карти и изготвяне на неистински платежни инструменти (пластики за незаконно теглене на средства от чужди банкови сметки). Това съобщиха от пресцентъра на  Прокуратура на Република България . \r\nСъбраните до момента доказателства сочат, че участниците са действали от януари 2017 г. За целта, в селище, недалеч от Пловдив, оборудвали свой „производствен цех“ с напълно затворен цикъл. На 13 юли 2018 г., при операцията на ГДБОП и Специализираната прокуратура по задържането им, на въпросния адрес са открити компютри с програми за обработка и съхранение на информация, изтеглена неправомерно от банкови карти, пластики, лайсни с микрокамери и захранващи батерии за събиране на данни, слотове и клавиатури за банкомати, ПОС-терминали с батерии, платки с различни накрайници и множество други веществени доказателства. \r\nВ същото помещение са открити и голямо количество български и чужди документи (паспорти, лични карти, талони за автомобили, бланки на визи и стикери). Открити са и заготовки за лични документи, без нанесени на тях имена и други данни, както и без поставени снимки. \r\nПо време на операцията са претърсени общо 8 адреса в Пловдивско, както и автомобили.  Назначени са множество експертизи, които да очертаят границите на престъпната дейност. \r\nС постановления на прокурор от Специализираната прокуратура на четиримата са наложени парични гаранции, съответно от 150 000 лв., 100 000 лв., а на двама от участниците – по 70 000 лева.", "date": "2018.07.16", "title": "Специализираната прокуратура обвини четирима души за изработка на скимиращи устройства, фалшиви документи и банкови карти"}
{"url": "http://www.focus-news.net/news/2018/07/16/2545885/agentsiyata-po-zaetostta-otchita-rekordno-niska-bezrabotitsa-prez-mesets-yuni.html", "text": "Установената тенденция за намаляване на регистрираната безработица в страната продължава и през юни, като през месеца равнището ѝ се установява на 5.7%. Това съобщиха от пресцентъра на  Агенцията по заетостта . Административната статистка на Агенцията по заетостта отчита понижение от 0.4 процентни пункта спрямо май 2018 г. и от 1.1 процентни пункта на годишна база.  \r\nРегистрираните безработни в края на месеца са общо 188 576, като числеността им се свива с 5.9% спрямо предходния месец и с 15.9% спрямо година по-рано. Новорегистрираните лица през юни са 21 898, като от тях 1 704 са били неактивни, т.е. не са били нито заети, нито учащи, и не са търсили работа. От началото на годината служителите от бюрата по труда са активирали 31 903 лица, като е приложен целия инструментариум за активиране на Агенцията по заетостта: трудови борси, срещи и презентации със завършващите образование, организирани от кариерните центрове, дейности на младежки, ромски, трудови медиатори и др.  \r\nОсвен към безработните, дейността на бюрата по труда е насочена също към заети, учащи и пенсионери, като през юни 818 души от тези групи са били регистрирани като търсещи работа. \r\nОбщо 23 769 лица са постъпили на работа през месеца, като 75.2% от тях са устроени в реалната икономика. В резултат от изпълнението на активните мерки за насърчаване на заетостта сред безработните, през месеца в субсидирана заетост са включени 5 886 лица: 2 720 – по програми, 2 488 – по схеми на Оперативна програма „Развитие на човешките ресурси” и 678 – по мерки. \r\nПрез месеца общо 797 безработни лица са включени в обучения за придобиване на нова квалификация и ключови компетентности. Основно професиите в които се обучават курсистите са в областта на хотелиерството, туризма, строителството, а ключовите компетентности са: дигитална, предприемачество, умения за учене.   \r\nЗаявените работни места на първичния пазар на труда през юни са 17 339, като 83.3% от тях са в частния сектор. Най-голям дял свободни работни места са заявени в преработващата промишленост (30.3%), търговията (14.7%), хотелиерството и ресторантьорството (11.9%), административните и спомагателните дейности (8.3%), операциите с недвижими имоти (6.5%), строителството (5.6%) и др.  \r\nНай-търсените групи професии през месеца са били: персонал, зает в сферата на персоналните услуги (бармани, сервитьори, готвачи, камериери и др.); работници в добивната и преработващата промишленост, строителството и транспорта; оператори на стационарни машини и съоръжения; продавачи; работници по събиране на отпадъци и сродни на тях; квалифицирани работници по производството на храни, облекло, дървени изделия и сродни на тях; металурзи, машиностроители и сродни на тях и занаятчии; монтажници; помощници при приготвяне на храни; преподаватели; водачи на МПС и подвижни съоръжения и др.", "date": "2018.07.16", "title": "Агенцията по заетостта отчита рекордно ниска безработица през месец юни"}
{"url": "http://www.focus-news.net/news/2018/07/16/2545866/d-r-velka-voynova-odbh-kyustendil-striktno-se-spazvat-zabranite-za-transportirane-na-drebni-prezhivni-zhivotni-ot-rayonite-sas-zabolyavaniya.html", "text": "Стриктно се спазват забраните за транспортиране на дребни преживни животни от районите със заболявания. Това каза пред  Радио „Фокус” – Кюстендил  д-р Велка Войнова, временно изпълняващ длъжността директор в Областна дирекция по безопасност на храните – Кюстендил. „Имаме ясно разписана процедура от кои точно населени места да не се извършва транспорт на дребни преживни животни – надзорните и предпазни зони. До сега нямаме констатирани случаи на транспорт на такива животни към нас”, каза д-р Велка Войнова. По думите ѝ разписаните правила касаят и едновременното отглеждане в един животновъден обект на дребни и едри преживни животни в съответните предпазни зони. В този случай не трябва да се транспортират и едрите преживни животни. \r\nВенцеслав ИЛЧЕВ", "date": "2018.07.16", "title": "Д-р Велка Войнова, ОДБХ - Кюстендил: Стриктно се спазват забраните за транспортиране на дребни преживни животни от районите със заболявания"}
{"url": "http://www.focus-news.net/news/2018/07/16/2545883/nikolay-yanchev-mototsikletist-vinagi-se-stremim-da-badem-kulturni-uchastnitsi-v-dvizhenieto-no-mnogo-chesto-ne-sreshtame-tolerantnost-ot-avtomobilistite.html", "text": "Винаги се стремим да бъдем културни участници в движението, но много често не срещаме толерантност от автомобилистите. Това каза за  Радио „Фокус“ – Пирин  мотоциклетистът от Благоевград Николай Янчев. Той отбеляза, че много често инцидентите, които са с участието на мотористи, се случват, защото автомобилистите нe се толерантни. „Автомобилистите се опитват да пречат на мотоциклетистите, затова винаги призовавам за толерантност. Ние сме само на две колела, заема и по-малка част от платното за движение. Призовавам всеки един, който се качва на автомобил, да пази мотористите, да им дава път, ако това се налага, за да се спаси един човешки живот“, каза още Янчев. Той отбеляза, че в региона не се организират много събития за мотоциклетисти, но все пак всяка година се провежда официално откриване на мотосезона, а също и моторсъбор в местността „Предел“. \r\nЛивия НИНОВА", "date": "2018.07.16", "title": "Николай Янчев, мотоциклетист: Винаги се стремим да бъдем културни участници в движението, но много често не срещаме толерантност от автомобилистите"}
{"url": "http://www.focus-news.net/news/2018/07/16/2545869/prezidentat-rumen-radev-i-zanapred-li-masovoto-iztreblenie-na-zdravi-zhivotni-shte-e-edinstvenata-myarka-za-ovladyavane-na-krizi-kato-tazi-s-chumata-v-strandzha.html", "text": "С тревога следя действията на кабинета по ликвидирането на огнищата от чума по дребните преживни животни в Странджа. В ръцете на правителството са всички инструменти за овладяване на кризата. Това се посочва в позиция на президента Румен Радев, разпространена от  прессекретариата на държавния глава . \"За съжаление, гневът на пострадалите стопани и на хора в цялата страна е вече налице. Властите дължат отговор защо животновъдите не бяха информирани детайлно и предварително, за да бъдат убедени в предприетите мерки, както и в гарантирането на интересите им.  \r\nКабинетът трябва да отговори и занапред ли масовото изтребление на здрави животни ще е единствената мярка за овладяване на подобни кризи.  \r\nЗащо не бяха предприети превантивни мерки: налагане на карантина, наблюдение?  \r\nЗащо се пренебрегва ваксинирането?  \r\nЗа пореден път се поставя въпросът за надеждността на оградата по границата.  \r\nОчаквам адекватно  компенсиране на материалните щети от болестта. Възстановяването на качеството на стадата и психологическата травма от унищожаването на животните изискват време. То трябва да бъде използвано от правителството за подкрепа на засегнатите стопани, за да възстановят поминъка си и най-вече за разумни действия за предотвратяване на подобни кризи в бъдеще\", се посочва още в позицията на държавния глава.", "date": "2018.07.16", "title": "Президентът Румен Радев: И занапред ли масовото изтребление на здрави животни ще е единствената мярка за овладяване на кризи като тази с чумата в Странджа"}
{"url": "http://www.focus-news.net/news/2018/07/16/2545879/vitseprezidentat-iliyana-yotova-zagubihme-mnogo-ot-balgaristikata-po-sveta-usiliyata-na-institutsiite-sa-v-posoka-da-si-varnem-avtoriteta.html", "text": "България загуби много от българистиката по света в последните години. Затова и усилията на Министерство на образованието и всички отговорни институции са в тази посока – да си върнем авторитета. Това заяви във Велико Търново вицепрезидентът Илияна Йотова, предаде репортер на  Радио „Фокус“ – Велико Търново . Тя посочи, че от около година се работи за това българският език да стане матуритетен в чужбина. „Добре е, че Европейската комисия ни чу. Те имат едно съобщение, т.нар.  „комюникейшън“, в което се обръща внимание на възможността за изучаване на чуждия език за съответната европейска държава, ако семейството или децата живеят в съседна такава или в друга държава от Европейския съюз“, обясни Йотова. „На прост език това означава да се обсъди възможността между Министерствата на образованието съответният език да получи право на матуритетен език, което означава бонус за децата при кандидатстването им във висши учебни заведения“, допълни вицепрезидентът. Според нея по-големият проблем е документът, който трябва да имат децата, които искат да учат в българските университети. В тази насока се работи за създаване на Български културен институт по подобие на немския „Гьоте“,  испанския „Сервантес“, Френския културен институт и Британския съвет.  „Това ще е институцията, в която ще се издават дипломи за знанията по български език, чрез компетентен изпит, а функциите на такъв институт ще са дори по-големи и полезни“, обяви Илияна Йотова. По думите й Министерство на образованието работи за връщане на българските лектори в европейските столици, но процесът за това също ще е продължителен. \r\nЛуиза ТРАНЧЕВА", "date": "2018.07.16", "title": "Вицепрезидентът Илияна Йотова: Загубихме много от българистиката по света, усилията на институциите са в посока да си върнем авторитета"}
{"url": "http://www.focus-news.net/news/2018/07/16/2545888/burgas-v-grada-shte-se-provede-literaturen-maraton-posveten-na-pisatelkata-yana-yazova.html", "text": "Градът ще стане домакин на Национален литературен маратон, посветен на 105-годишнината от рождението на писателката Люба Ганчева, известна на обществеността като Яна Язова. Това съобщиха от пресцентъра на  Общината . Събитието ще се проведе в Дом на писателя на ул. „Вола“ 1 на 17 юли от 18.00 часа. Лектор на тема „Яна Язова – енигма, фатализъм и реалност“ ще бъде Юлий Йорданов – литературен критик, изследовател, член на Съюза на българските писатели, автор на книгата за Яна Язова „Съдба, прободена от перото“. \r\nЦелта на Юлий Йорданов е да извърви пътищата на Яна Язова от родното ѝ място – град Лом, като мине през всички градове и места, в които тя някога е имала рецитали и е вдигала на крака публиката.", "date": "2018.07.16", "title": "Бургас: В града ще се проведе литературен маратон, посветен на писателката Яна Язова"}
{"url": "http://www.focus-news.net/news/2018/07/16/2545886/voa-sasht-othvarliha-evropeyskoto-iskane-za-oblekchavane-na-sanktsiite-sreshtu-iran.html", "text": "САЩ са отхвърлили молбата на европейските им партньори за освобождаване от санкции на държавите, развиващи бизнес в Иран, предава  Voice of America . \r\nИзточници разкриват, че държавният секретар на САЩ Майк Помпео и министърът на финансите Стивън Мнучин са изпратили писмо до Великобритания, Франция и Германия, в което съобщават, че САЩ няма да осигурят защита от санкции на страните, правещи бизнес в Иран. В текста двамата уверяват, че Вашингтон се стреми към „безпрецедентен финансов натиск на Иран“. \r\nПо-рано тази година САЩ се оттеглиха от споразумението с Техеран, насочено към ограничаване на ядрената дейност на Иран в замяна на облекчаване на санкциите, наложени на близкоизточната република.  \r\nНовите санкции, които САЩ наложиха, ще влязат в сила през ноември и ще бъдат съсредоточена върху енергийният сектор на Иран, сделките с петрол, както и такива, свързани с операции на националната банка на страната. \r\nСАЩ предупредиха и други страни, че също ще бъдат санкционирани,  ако продължат да търгуват със сектори от иранската икономика, срещу които са в сила ограничения.  \r\nПри посещение в Европа, Доналд Тръмп обвини страните-членки на НАТО в безотговорност. Американският лидер също критикува и британския министър-председател Тереза Мей относно Брекзит. Той също нарече Европейският съюз „враг“ на въпросите за търговията. Тереза Герова", "date": "2018.07.16", "title": "VOA: САЩ отхвърлиха европейското искане за облекчаване на санкциите срещу Иран"}
{"url": "http://www.focus-news.net/news/2018/07/16/2545884/d-r-evelina-damova-veterinar-chumata-po-zhivotnite-e-visoko-patogenen-virus-i-merkite-vzeti-ot-veterinarite-v-strandzha-sa-absolyutno-adekvatni.html", "text": "Съпричастна съм с мъката на стопаните от Странджанско, но все пак ние сме лекари и трябва да разсъждаваме трезво. Това каза за  Радио „Фокус“ – Пазарджик  д-р Евелина Дамова, председател на Съюза на ветеринарните лекари в област Пазарджик по повод проблема с чумата в този район от страната. По думите ѝ чумата по животните е високо патогенен вирус и мерките, които са взети от ветеринарите в Странджа, са абсолютно адекватни. „Заболяването протича много бързо и смъртността е 100%. Разпространението ѝ става по въздушно-капков път, влажното и топло време също предразполагат развитието на тази болест. Никога не сме се сблъсквали с  това заболяване в страната и няма внесена ваксина за тази болест“, уточни д-р Дамова. Тя добави, че Пазарджишкия регион засега не е застрашен, но никога не може да се гарантира, че болестта няма да навлезе на наша територия. „Регулярно се посещават всички стопанства за отглеждане на селскостопански животни и се контролират за поставяне на нужните ваксини за болести, които са се проявявали през годините в нашата страна“, коментира също д-р Дамова. \r\nРадослав МУРДЖЕВА", "date": "2018.07.16", "title": "Д-р Евелина Дамова, ветеринар: Чумата по животните е високо патогенен вирус и мерките, взети от ветеринарите в Странджа, са абсолютно адекватни"}
{"url": "http://www.focus-news.net/news/2018/07/16/2545889/plovdiv-motorist-e-zaginal-pri-katastrofa-s-traktor-mezhdu-selata-choba-i-bolyarino.html", "text": "На 15 юли мотоциклет „Сузуки“ се е ударил в движещия се пред него трактор между селата Чоба и Болярино, съобщиха от  ОДМВР-Пловдив . Сигналът за инцидента е подаден около 17.20 часа. Тежко пострадал е 33-годишният моторист, който на път за болницата е  починал в линейката. Установено е, че мъжът е управлявал мотоциклета без необходимата категория. 25-годишният шофьор на трактора е тестван с дрегер за алкохол, резултатът е отрицателен. С полицейска заповед той е задържан за срок до 24 часа. Местопроизшествието е запазено, извършен е оглед. Причините и обстоятелствата около пътния инцидент се разследват под наблюдението на Окръжна прокуратура – Пловдив.", "date": "2018.07.16", "title": "Пловдив: Моторист е загинал при катастрофа с трактор между селата Чоба и Болярино"}
{"url": "http://www.focus-news.net/news/2018/07/16/2545887/veska-spasova-etnolog-kam-regionalen-istoricheski-muzey-kyustendil-po-vreme-na-goreshtnitsite-ne-se-raboti-i-ne-se-pali-ogan-zaradi-strah-ot-pozhari.html", "text": "По време на Горещниците не се работи и не се пали огън заради страх от пожари. Това каза пред  Радио „Фокус” – Кюстендил  Веска Спасова, етнолог към Регионален исторически музей – Кюстендил. По думите й това се отнася за датите 15, 16 и 17 юли. „Това трябва да са най-горещите летни дни. Не се работи през тези дни, не се пали огън, не се ходи на нивата, не се работи къщна работа. Не се пали пещ и не се пече хляб. Това е провокирано от страха от пожари и градушки”, посочи Веска Спасова. По думите й, ако има неотложно работа, може да се работи на втория ден от Горещниците, но не на първия и на третия. По време на трите Горещника се правят предсказания за характера на времето зимните месеци – декември, януари и февруари. Ако денят е топъл то и съответният зимен месец ще бъде без ниски температури и мразове. \r\nВенцеслав ИЛЧЕВ", "date": "2018.07.16", "title": "Веска Спасова, етнолог към Регионален исторически музей – Кюстендил: По време на Горещниците не се работи и не се пали огън заради страх от пожари"}
{"url": "http://www.focus-news.net/news/2018/07/16/2545890/vanya-yordanova-etnolog-v-regionalen-istoricheski-muzey-stoyu-shishkov-smolyan-vyarva-se-che-kolkoto-e-po-toplo-prez-goreshtnitsite-tolkova-po-lyuta-shte-bade-zimata.html", "text": "В традиционните представи на българите за най-горещи дни през годината – Горещници, се приемат трите поредни празника 15 юли, когато се почитат светците Кирик и Юлита, 16 юли – св. Юлия, и 17 юли – св. Марина. Това каза за  Радио „Фокус“ – Смолян  Ваня Йорданова – етнолог в Регионален исторически музей „Стою Шишков“ – Смолян. По думите й, летните Горещници са празници, които се отнасят към онази група от празници, които народът отбелязва за предпазване от гръм, от пожари, от огън и отчасти от градушки.  \r\n„Като цяло по време на Горещниците, с цел да бъде предпазена реколтата не се ходи на нива, не се пали пещ, не се пече хляб в домовете, а жените не трябва да перат и да се мият. Народът вярва, че неспазването на всички тези забрани и предписания, може да донесе пожари и градушки в селищата. По време на тези три празника се правят и предсказания за времето през месеците декември, януари и февруари. Вярва се, че колкото по-топло е през Горещниците, толкова по-люта ще бъде зимата и през съответните три зимни месеци“, поясни Йорданова. Тя допълни, че като последен от летните празници, който се почита за предпазване от гръм и градушка е Илинден – празникът на св. Илия, който се почита като християнския повелител на гръмотевиците и светкавиците. \r\nНели ГЕРГЬОВСКА", "date": "2018.07.16", "title": "Ваня Йорданова, етнолог в Регионален исторически музей „Стою Шишков“ – Смолян: Вярва се, че колкото е по топло през Горещниците, толкова по-люта ще бъде зимата"}
{"url": "http://www.focus-news.net/news/2018/07/16/2545892/plovdiv-12-godishno-momiche-e-v-bolnitsa-sled-kato-e-udareno-ot-lek-avtomobil-v-yoakim-gruevo.html", "text": "Дете е в болница след пътно произшествие в Йоаким Груево, съобщиха от  ОДМВР-Пловдив . По първоначални данни, около 20.40 часа вчера на улица в селото извършващ ляв завой лек автомобил „Пежо“ ударил пресичащата 12-годишна пешеходка. Момичето е под лекарско наблюдение в пловдивска болница. Колата управлявал 52-годишен мъж, чиято алкохолна проба е отрицателна. По случая е образувано досъдебно производство в РУ – Стамболийски и работата продължава разследващ полицай.", "date": "2018.07.16", "title": "Пловдив: 12-годишно момиче е в болница след като е ударено от лек автомобил в Йоаким Груево"}
{"url": "http://www.focus-news.net/news/2018/07/16/2545891/uchenieto-briz-2018-prodalzhava-s-trenirovki-na-bording-grupite-i-spetsialnite-chasti.html", "text": "В рамките на националното военноморско учение с международно участие „Бриз 2018” се провежда съвместна подготовка между български и чуждестранни военнослужещи за действия при операции за проверка на кораби-нарушители и при терористични действия на море. Това съобщиха от пресцентъра на  ВМС . \r\nПод методическото ръководство на мобилен тренировъчен екип от Центъра на НАТО за морски възпиращи операции (NMIOTC) в Крит (Гърция), бординг групите на българските фрегати „Дръзки” и „Верни”, на румънската фрегата „Реджеле Фердинанд” и на френския спомагателен кораб „Марне” усъвършенстваха уменията си за планиране и провеждане на бординг операции. \r\nПаралелно с тяхната подготовка, специалисти от Центъра за подготовка на специалисти по морска сигурност (MARSEC COE) в Истанбул (Турция) обмениха опит със Специалните сили на ВМС на България за действия по защита на обекти от критичната инфраструктура.", "date": "2018.07.16", "title": "Учението „Бриз 2018” продължава с тренировки на бординг групите и специалните части"}
{"url": "http://www.focus-news.net/news/2018/07/16/2545894/sofiyska-rayonna-prokuratura-zadarzha-za-72-chasa-mazh-izvarshil-grabezh-v-zhk-hristo-smirnenski.html", "text": "Софийска районна прокуратура задържа за 72 часа мъж, извършил грабеж в жк. „Христо Смирненски“. Това съобщиха от пресцентъра на  Прокуратура на Република България . Под ръководството и надзора на Софийска районна прокуратура е образувано и се води досъдебно производство за това, че: \r\nНа 14 юли 2018 г. около 13.00 часа в жк. „Христо Смирненски“ в близост до парково пространство са отнети чужди движими вещи – портфейл, съдържащ сумата от около 630 лв., както и мобилен телефон, от владението на Г., с намерение противозаконно да бъдат присвоени, като за целта е употребена сила – деецът нанесъл удари в лицето на пострадалата, съборил я на земята и започнал да я влачи към парка. \r\nВ хода на разследването са събрани достатъчно доказателства, че извършител на описаното по-горе деяние е М. Борисов, на 31 години. Изготвено е постановление за привличането му към наказателна отговорност, като му е повдигнато обвинение за извършено престъпление по чл. 198, ал. 1 НК. \r\nПредвид изключително високата обществена опасност на деянието и дееца, наблюдаващият прокурор е постановил задържане на обвиняемия за срок до 72 часа, като е разпоредено привеждането му в сградата на СРС на 18.07.2018 г. – за разглеждане на искане за вземане спрямо него на мярка за неотклонение „Задържане под стража“.", "date": "2018.07.16", "title": "Софийска районна прокуратура задържа за 72 часа мъж, извършил грабеж в жк. „Христо Смирненски“"}
{"url": "http://www.focus-news.net/news/2018/07/16/2545895/veliko-tarnovo-vavezhda-se-vremenna-organizatsiya-na-dvizhenie-v-grada-vav-vrazka-s-chestvaneto-na-181-godini-ot-rozhdenieto-na-vasil-levski-na-18-yuli.html", "text": "Въвежда се временна организация на движение във Велико Търново във връзка с честването на 181 години от рождението на Васил Левски на 18 юли. Това съобщиха от пресцентъра на  Община Велико Търново . \r\nВъв връзка с подготовката и реализирането на събитията за честване на 181 години от рождението на Васил Левски на 18 юли, сряда, се въвежда временна организация на движението за МПС, както следва: \r\n- затваря се за движение и се освобождава от паркирали автомобили участъка от ул. \"Васил Левски\" от Студентски стол №2 до сградата на Община Велико Търново за времето от 17.15 до 18.30 ч.", "date": "2018.07.16", "title": "Велико Търново: Въвежда се временна организация на движение в града във връзка с честването на 181 години от рождението на Васил Левски на 18 юли"}
{"url": "http://www.focus-news.net/news/2018/07/16/2545896/stara-zagora-12-godishno-momiche-e-s-opasnost-za-zhivota-sled-katastrofa-mezhdu-lek-i-tovaren-avtomobil-na-am-trakiya.html", "text": "12-годишно момиче е настанено в УМБАЛ – Стара Загора, с опасност за живота след катастрофа между лек и товарен автомобил на АМ „Тракия“, съобщиха от  ОДМВР-Стара Загора . На 15 юли около 14.00 часа по АМ \"Тракия\" се е движил товарен автомобил, управляван от 19-годишен младеж от Котел. В района на км.218+300 е застигнал и блъснал в задна лява част движещ се пред него лек автомобил, управляван от 40-годишна жена от София. След удара и двата автомобила са напуснали платното за движение. Товарния автомобил се е преобърнал на лявата си страна, а лекият автомобил се е установил в отводнително съоръжение. В следствие на настъпилото ПТП, водачката на лекия автомобил е получила контузия на главата и фрактура на лявата китка. Настанена е за лечение в УМБАЛ – Стара Загора, без опасност за живота. Водачът на товарния автомобил е получил контузия на главата. Настанен е за лечение в УМБАЛ – Стара Загора, без опасност за живота. Двамата водачи са тествани за употреба на алкохол с техническо средство, като пробите са отрицателни. Образувано е досъдебно производство.", "date": "2018.07.16", "title": "Стара Загора: 12-годишно момиче е с опасност за живота след катастрофа между лек и товарен автомобил на АМ „Тракия“"}
{"url": "http://www.focus-news.net/news/2018/07/16/2545900/kyustendil-zapochva-izkarpvaneto-na-ulitsite-v-obshtina-dupnitsa.html", "text": "Започва изкърпването на улиците в Община Дупница. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му рехабилитацията на уличната настилка е стартирала от жилищен квартал „Чавдар войвода”. „Днес техниката на избраната фирма-изпълнител започна работа по улица „Бузлуджа\". След това ще продължи работата и по останалите улици в жилищния квартал”, каза Христо Апостолов. 188 300 лева без ДДС са отпуснати за ремонт на градската улична мрежа. За изкърпване на улиците в селата са заделени 74 173 лева. 82 200 лева са предвидени за ремонт на общинската пътна мрежа между отделните населени места в Дупница. \r\nВенцеслав ИЛЧЕВ", "date": "2018.07.16", "title": "Кюстендил: Започва изкърпването на улиците в Община Дупница"}
{"url": "http://www.focus-news.net/news/2018/07/16/2545898/zoran-zaev-proruski-biznesmeni-plashtat-za-organiziraneto-na-protesti-v-makedoniya.html", "text": "В интервю за BuzzFeed News министър-председателят на Македония Зоран Заев обвини проруски бизнесмени в опит да попречат на страната да се присъедини към НАТО, като плащат за организирането на протести, отбелязва скопското електронно издание  „Независен“ . \r\nСтрани, близки с Русия, са платили хиляди долари, за да предизвикват насилие в Македония с цел осуетяване на интеграцията й в Алианса, подчерта Заев. Част от тях са отпускани на медии, а друга – за насърчаване на младите хора да протестират пред парламента в Скопие и нападат полицейски служители. Това е очевидно, категоричен бе Заев. \r\nМакедонският премиер отказа да поясни кой стои зад финансирането, отбелязвайки единствено, че разследването е в ход. Съгласно думите му, властите са разбрали за схемата след разпити на участници в протестите, проведени миналия месец в Скопие. Тереза Герова", "date": "2018.07.16", "title": "Зоран Заев: Проруски бизнесмени плащат за организирането на протести в Македония"}
{"url": "http://www.focus-news.net/news/2018/07/16/2545897/todor-chobanov-zam-kmet-na-sofiya-selishte-slatina-se-prevarna-v-yarak-primer-za-tova-kak-tryabva-da-izglezhdat-podobni-mesta.html", "text": "Селище „Слатина“ се превърна в ярък пример за това как трябва да изглеждат подобни места. Това каза доц. д-р Тодор Чобанов, заместник-кмет на София по направление „Култура, образование, спорт и превенция на зависимости”, при проверка на археологическите проучвания на територията на раннонеолитното селище „Слатина“, предаде репортер на   Агенция „Фокус“ . Според Чобанов градинко-парковото представяне на археологически открития е един модерен и добър начин за показване на наследството от миналото. „Ще се опитаме да представим на посетителите как всъщност е изглеждал Свещеният ров на селището, колко са били големи тези триделни къщи“ \r\nДоц. Чобанов обяви, че в посетителския център, който ще бъде изграден за обекта, ще има и 3D постановки. „Задачата е сложна, но ще започнем с тези разкопки тук и тази есен ще си разпределим задачите с БАН“, посочи той. На въпроса очаква ли се скоро да бъде обновена градинката за посетители, доц. Чобанов отговори, че е много вероятно още другата есен да се посрещат първите посетителите, като фокусът е насочен към  деца и млади, защото това е основният приоритет на културната програма на Столична община.", "date": "2018.07.16", "title": "Тодор Чобанов, зам.-кмет на София: Селище „Слатина“ се превърна в ярък пример за това как трябва да изглеждат подобни места"}
{"url": "http://www.focus-news.net/news/2018/07/16/2545899/asotsiatsiya-na-industrialniya-kapital-v-balgariya-shte-vrachi-nagradite-ikonomika-na-svetlo-za-2017-g-na-ofitsialna-tseremoniya-v-sofiya-na-17-yuli.html", "text": "Асоциация на индустриалния капитал в България (АИКБ) ще връчи наградите „Икономика на светло“ за 2017 г. на официална церемония на 17 юли в София Хотел Балкан. Това съобщиха от пресцентъра на  Асоциация на индустриалния капитал в България . Сред гостите на събитието, което ще започне в 18.00 часа, ще бъдат министър-председателят на Република България Бойко Борисов, вицепремиерът Валери Симеонов, кметът на София Йорданка Фандъкова, представители на бизнеса, неправителствени организации и социални партньори. \r\nЦелта на ежегодния и добил вече популярност конкурс е да открои стимулиращи примери за успехи в борбата с неформалната икономика и да отличи водещи институции и личности с активна позиция и принос в ограничаването на сивата икономика. Наградите са част от цялостната дейност на АИКБ за повишаване обществената нетърпимост към сивата икономика, поощряване предприемането на активни действия в тази посока и популяризиране градивната роля на бизнеса в обществото за подобряване на социално-икономическата среда.", "date": "2018.07.16", "title": "Асоциация на индустриалния капитал в България ще връчи наградите „Икономика на светло“ за 2017 г. на официална церемония в София на 17 юли"}
{"url": "http://www.focus-news.net/news/2018/07/16/2545882/georgi-gyokov-bsp-shte-pravi-predlozheniya-mezhdu-parvo-i-vtoro-chetene-po-zakona-za-horata-s-uvrezhdaniya-ako-ne-sa-otrazeni-iskaniyata-na-protestirashtite.html", "text": "БСП ще прави предложения между първо и второ четене по Закона за хората с увреждания, ако не са отразени исканията на протестиращите. Това каза заместник-председателят на Комисията по труда, социалната и демографската политика и народен представител от ПГ на „БСП за България“ Георги Гьоков в интервю за  Агенция „Фокус“  за проблемите на хората с увреждания и законодателните инициативи в тяхна полза. „Законът за хората с увреждания е обещан от министъра, от управляващите и се готви от доста дълго време. На първо място смятам, че този законопроект, за да се превърне в закон, трябва да е изграден на принципите и на правата на хората с увреждания. Тези хора трябва да получат това, което България е подписала през 2012 г. за правата на хората с увреждания. Всички принципи от там трябва да бъдат прехвърляни в този закон.“, каза  Гьоков. Народният представител от ПГ на „БСП за България“ допълни, че на второ място според него е много този този законопроект всичко, което искат хората, които протестират. „Сега виждаме в действие протестът на родителите на майките на деца с увреждания. Малко преди техния протест и малко след Великден беше протестът на така наречените национално-представени организации на хората с увреждания, където те издигнаха много нормални искания. Едно от тях е да се индивидуализира това подпомагане, защото те смятат, че има много хора с увреждания, които не получават достатъчно за степента и вида си на увреждане. За сметка на това има други, които получават помощни средства и подпомагане в степен, каквато не им е нужна“, каза Гьоков. По думите му това е другият принцип, който трябва да влезе в новия законопроект. Той поясни, че от БСП са готови да подкрепят законопроекта, ако той отразява всичко споменато досега. „Ако някои неща са пропуснати или не са в този вид, който не се приема от хората с увреждания или нарушава основните им права и принципи, ще ги направим между първо и второ гласуване, за да може един път завинаги в България да се реши въпросът с хората с увреждания“, допълни депутатът от БСП.  \r\nДеница КИТАНОВА Пълния текст на интервюто четете по-късно в „Мнение”", "date": "2018.07.16", "title": "Георги Гьоков: БСП ще прави предложения между първо и второ четене по Закона за хората с увреждания, ако не са отразени исканията на протестиращите"}
{"url": "http://www.focus-news.net/news/2018/07/16/2545902/gd-granichna-politsiya-intenziven-e-trafikat-na-gkpp-kulata-gkpp-makaza-gkpp-kapitan-andreevo-gkpp-dunav-most-i-gkpp-dunav-most-2.html", "text": "Интензивен е трафикът на ГКПП „Кулата“, ГКПП „Маказа“, ГКПП „Капитан Андреево“, ГКПП „Дунав мост“ и ГКПП „Дунав мост 2“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 14.00 часа. На ГКПП „Калотина\" трафикът е интензивен на вход за леки автомобили. Пунктове с ненатоварен трафик са: ГКПП „Брегово\", ГКПП „Олтоманци\", ГКПП „Връшка чука\". На българо-гръцката граница на ГКПП „Кулата“ и ГКПП „Маказа“ трафикът е интензивен на вход и изход за леки и товарни автомобили. На българо-турската граница на ГКПП „Капитан Андреево“ трафикът е интензивен на изход за товарни автомобили. На българо-румънската граница на ГКПП „Дунав мост“ и ГКПП „Дунав мост 2“ трафикът е интензивен на изход за товарни автомобили. На българо-македонската граница трафикът е нормален на всички гранични контролно-пропускателни пунктове.", "date": "2018.07.16", "title": "ГД „Гранична полиция“: Интензивен е трафикът на ГКПП „Кулата“, ГКПП „Маказа“, ГКПП „Капитан Андреево“, ГКПП „Дунав мост“ и ГКПП „Дунав мост 2“"}
{"url": "http://www.focus-news.net/news/2018/07/16/2545904/evropeyskata-komisiya-i-organite-za-zashtita-na-potrebitelite-ot-es-nastoyavat-airbnb-da-privede-praktikite-si-v-saotvetstvie-s-evropeyskite-pravila.html", "text": "Европейската комисия и органите за защита на потребителите от ЕС призовават Airbnb да приведе общите си условия в съответствие с правилата на ЕС за защита на потребителите и да осигури прозрачност при представянето на цените. Това съобщиха от пресцентъра на  Представителството на ЕК в България . \r\nНастоящото представяне на цените на Airbnb, както и редица клаузи от общите условия не са в съответствие с Директивата за нелоялните търговски практики, Директивата относно неравноправните клаузи в потребителските договори и Регламента относно компетентността по граждански и търговски дела. Ето защо европейските органи за защита на потребителите и Комисията поискаха от Airbnb да направи редица промени.  \r\nДружеството разполага със срок до края на август, за да представи предложенията си. След като Airbnb предложи решения за осигуряване на съответствието с правилата, Комисията и органите за защита на потребителите от ЕС ще анализират предложените промени. Ако те не бъдат счетени за задоволителни, спрямо Airbnb може да бъдат предприети действия за налагане на спазването на законодателството.", "date": "2018.07.16", "title": "Европейската комисия и органите за защита на потребителите от ЕС настояват Airbnb да приведе практиките си в съответствие с европейските правила"}
{"url": "http://www.focus-news.net/news/2018/07/16/2545905/makfaks-makedoniya-patnite-taksi-v-sarbiya-sa-po-evtini-za-chuzhdentsite-otkolkoto-za-mestnite-vodachi.html", "text": "Пътните такси в Сърбия поевтиняват за чужденците и поскъпват за местните водачи, предава македонската информационна агенция  „Макфакс“ . \r\nВ Прешево, например, ако управлявате автомобил със сръбски регистрационни номера, ще платите цена за таксата, която ще е по-висока от тази, която ще бъде изискана от чуждестранните автомобили – те имат привилегията да плащат по-малко. Така цената в местна валута е 80 динара (около 1,30 лв.), докато в евро цената е 0,50 (под един лев).  \r\n„Като цяло не е скъпо, но е несправедливо. Защо да плащаме повече от чужденците, дори и ако става въпрос за толкова малка разлика в цената“,  коментира един от сръбските водачи, насочил се към Гърция за почивка със семейството си.  Тереза Герова", "date": "2018.07.16", "title": "„Макфакс“ (Македония): Пътните такси в Сърбия са по-евтини за чужденците, отколкото за местните водачи"}
{"url": "http://www.focus-news.net/news/2018/07/16/2545893/dmitriy-peskov-novoto-rusko-orazhie-tryabva-da-betonira-yadreniya-paritet.html", "text": "Военно-промишленият комплекс (ВПК) на Русия предприема необходимите мерки заради заплахите, идващи от НАТО, заяви прессекретарят на руския президент Дмитрий Песков, цитиран от  РИА Новости . \r\n„Знаете, че паритетът трябва да бъде обезпечен надеждно с нови изобретения, с изобретяването на нови оръжейни системи, които трябва да „бетонират“ ядрения паритет. Ядреният паритет е и елемент от взаимното сдържане, и елемент, който гарантира стратегическата ядрена сигурност“, заяви Песков в интервю пред телевизионния канал RT. \r\nНа срещата на върха на НАТО в Брюксел президентът на САЩ Доналд Тръмп поиска от съюзниците да увеличат разходите си за отбрана до изискваните от Алианса 2% от БВП до края на тази година. \r\nПревод и редакция:", "date": "2018.07.16", "title": "Дмитрий Песков: Новото руско оръжие трябва да бетонира ядрения паритет"}
{"url": "http://www.focus-news.net/news/2018/07/16/2545901/ria-novosti-donald-tramp-pristigna-v-prezidentskiya-dvorets-za-pregovorite-s-vladimir-putin.html", "text": "Кортежът на американския президент Доналд Тръмп пристигна в президентския дворец в Хелзинки, където ще се състоят преговорите с президента на Русия Владимир Путин, предаде кореспондент на  РИА Новости . \r\nНяколкостотин жители на Хелзинки и активисти, събрали се на булевард Еспланада в центъра на финландската столица очакваха пристигането на кортежите на двамата президенти. \r\nВ момента достъпът до площада е затворен от полицията. Хората стоят край полицейските заграждения и много от тях държат знамена и транспаранти с лозунги и конкретно големи платна с „Make human rights great again” и „Make America trade again”. \r\nВ понеделник в Хелзинки ще се състои първата пълноформатна среща между президентите на Русия и САЩ. \r\nПревод и редакция:", "date": "2018.07.16", "title": "РИА Новости: Доналд Тръмп пристигна в президентския дворец за преговорите с Владимир Путин"}
{"url": "http://www.focus-news.net/news/2018/07/16/2545907/tanyo-tenev-motorist-namaleli-sa-intsidentite-s-motori.html", "text": "Намалели са инцидентите с мотори. Това каза за  Радио „Фокус“ – Бургас  мотористът Таньо Танев по повод днешния световен ден на мотоциклетиста. „Най-хубавото в цялата работа е, че има много полиция по пътя, което е добре, защото спира „дивите“ мотористи и те поради тази причина малко или много намаляват скоростта“, каза още той. По думите му ниската скорост е предпоставка за безопасност и наличието на полицаи по пътищата е причина да има известен спад на инцидентите с мотори.  \r\n„Но и годините си оказват влияние при мен и при хората около мен. И аз на 20 години карах пистов мотор, и то бързо, но постепенно желанието за бързото каране изчезва. Сега ми е важно като семеен човек с две деца да си карам спокойно и да се прибера вкъщи при семейството“, добави Танев. Според него интересите с годините се променят и сега високата скорост не му носи този адреналин, както преди. Танев уточни, че сега неговите предпочитания са да си кара с нормална скорост и повече да наблюдава околността. Той заяви също, че моторът е нещо, с което трудно бих се разделил. \r\nДеница ДИМИТРОВА", "date": "2018.07.16", "title": "Таньо Тенев, моторист: Намалели са инцидентите с мотори"}
{"url": "http://www.focus-news.net/news/2018/07/16/2545910/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по  Радио „Фокус“ – Пирин  отново ще се спрем на всичко актуално и интересно, което се случва в Община Петрич. В първите минути от предаването ще говорим за това, че Община Петрич придобива в собственост имота на бившето помощно училище. Решението е от 11 юли на Министерски съвет. Общината ще влезе във владение на бившето помощно училище „Св.Св. Кирил и Методий”, а в бъдеще на това място ще бъде изграден Обединен център за социални услуги. Днес продължаваме да говорим и за предстоящия опит за рекорд на Гинес, който ще се опита да направи Човекът – амфибия Яне Петков на 24 юли, плувайки в Охридското езеро в чувал, със завързани ръце и крака. Наш гост ще бъде Петков, от който ще научим много интересни неща за предстоящото събитие. Във втората част от изданието ще ви срещнем с отец Ангел Кочев. Поводът за разговорът ни с него е храм „Св. Илия“ в Петрич и предстоящият празник, посветен на светеца. Очакваме и Вас на телефоните в студиото 0885 303 373 и 073/ 88-55-81 или на е-майл: pirin@focus-news.net, за да коментирате всичко, което Ви интересува за втората по големина община в Благоевградска област – Петрич. \r\nСлушайте предаването „Петрич – древен и вековечен“, за да опознаете, но и да обикнете древната и вечна – Община Петрич! \r\nПредаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15,00 до 16,00 часа с водещ Ливия Нинова .", "date": "2018.07.16", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2018/07/16/2545914/blagoevgrad-lyatna-filmomaniya-pod-zvezdite-2018-shte-se-provede-v-bansko-ot-25-do-28-yuli.html", "text": "„Лятна филмомания под звездите 2018“ ще се проведе в Банско от 25 до 28 юли. И тази година по традиция ще се пренесем под звездното небе на град Банско и Пирин планина със селекция от най-приключенските и екстремни филми през последната година. Това съобщиха от пресцентъра на  Община Банско . Прожекциите стартират в 21:00 ч. на централния площад „Никола Вапцаров“ в Банско. Всички гости ще могат да се докоснат до най-доброто от световното екстремно и планинарско кино в 12 филма от 9 страни (Австрия, Аржентина, Великобритания, Германия, Индия, Италия, САЩ, Франция, България).  \r\n\"Ще се пренесем на връх Юнгфрау в Швейцарските Алпи, Гренландия, Земята на Кралица Мод в Антарктида, река Ганг в Индия, връх Гран Капюсен във Френските Алпи, Исландия, полуостров Митре – най-източната точка на остров Огнена Земя, районът Лангтанг на Непалските Хималаи, най-интересните катерачни обекти в Северна Америка, Банско и Пирин! Филмите в програмата на „Лятна филмомания под звездите 2018″ представят още много уникални кадри, които ще имате възможността да видите в четири летни вечери! Очаквайте и парти вечери в дните на събитието! При дъждовно време прожекциите ще се проведат в Голямата зала на Читалище „Никола Вапцаров“. Вход свободен!\", посочват още от Общината. \r\nПрограмата може да бъде видяна  . \r\nОрганизатори са Община Банско, Читалище „Никола Вапцаров“, Сдружение „Международен фестивал на планинарския филм“.", "date": "2018.07.16", "title": "Благоевград: „Лятна филмомания под звездите 2018“ ще се проведе в Банско от 25 до 28 юли"}
{"url": "http://www.focus-news.net/news/2018/07/16/2545913/prof-vasil-nikolov-v-rannoneolitnoto-selishte-slatina-otkrihme-3-usporedni-rova-harakterni-za-nay-rannite-selishta-na-balkanite.html", "text": "В раннонеолитното селище „Слатина“ открихме 3 успоредни рова, характерни за най-ранните селища на Балканите. Това каза проф. Васил Николов, който ръководи археологическите проучвания на територията на раннонеолитното селище „Слатина“, предаде репортер на   Агенция „Фокус“ . По думите на проф. Николов му след откриването на най-старата къща в Европа, проучванията на обекта са продължили и е събрана информация за строежа и за хората, които са живеели в нея. „Преди 2 години попаднахме на друга къща, която не можем да проучим, но ще се окаже около 300 кв.м., което е невероятно за преходно време между 6 и 7 век“, посочи проф. Николов.  \r\nТой поясни, че интересното за тази година е откритието на трите рова. Според него върху тях са лежали къщите, което означава, че те са по-стари от жилищните съоръжения. „Все още не е ясно дали с 50 или с 100 години са по-стари рововете, резултатите от радиовъглеродни дати ще го покажа“, коментира проф. Николов. Той обясни, че по принцип рововете имат защитна функция, но тук те са плитки. „Именно тези ровове ограждат селището. Това, което ни изуми, са дървените стени в два от рововете, с които може лесно да се прескочи и да се влезе вътре. Тези стени не са отбранителни, тук става дума за друг тип съоръжение. За сега не можем да кажем нищо, но безспорно за първи път се среща в Югоизточна Европа“, посочи проф. Николов. Все още има една част, която не е разкопана и според него е добре да се започне работа там, защото селището е богато на открития и има още много интересни неща, които ще могат да се намерят. „За мен най-изумително е мисленето на хората, живеели тук, те са разполагали с иновативни тактики и умения“, сподели той.", "date": "2018.07.16", "title": "Проф. Васил Николов: В раннонеолитното селище „Слатина“ открихме 3 успоредни рова, характерни за най-ранните селища на Балканите"}
{"url": "http://www.focus-news.net/news/2018/07/16/2545912/varna-okrazhniyat-sad-zadarzha-pod-strazha-moldovski-grazhdanin-obvinyaem-za-otglezhdane-i-darzhane-na-marihuana-sauchastnikat-mu-e-pod-domashen-arest.html", "text": "С определение на Варненския окръжен съд обвиняемият за засяване, отглеждане и държане с цел разпространение на марихуана гражданин на Република Молдова Виталий Ч. е бил задържан под стража, с което искането на Окръжната прокуратура е било уважено. Това съобщиха от пресцентъра на  Апелативна прокуратура - Варна . За съучастника му в отглеждането на марихуана в частен имот в село Кичево Любомир К. съдът е определил мярка за неотклонение „Домашен арест“, който Окръжната прокуратура във Варна ще протестира.   \r\nНа 13 юли 2018 г. в село Кичево под ръководството на прокуратурата служители на ОД на МВР и сектор БОП установяват, че в имот край селото  молдовският гражданин Виталий Ч. и Любомир К. отглеждат растения от рода на конопа. При претърсване в лабораторията са иззети 482 саксии с насаждения в ранен стадий на развитие и апаратура за отглеждане на марихуана. В гора край селото са намерени укрити 5 чувала с около 15 кг суха тревиста маса марихуана. По време на операцията са иззети и два мерцедеса.   \r\nС постановление на Окръжната прокуратура във Варна след повдигане на обвинения по член 354а, ал. 1 и по член 354в от НК двамата мъже са били задържани за срок до 72 часа с цел довеждането им пред съда за определяне  мерките им за неотклонение.", "date": "2018.07.16", "title": "Варна: Окръжният съд задържа под стража молдовски гражданин, обвиняем за отглеждане и държане на марихуана, съучастникът му е под домашен арест"}
{"url": "http://www.focus-news.net/news/2018/07/16/2545915/kardzhali-student-nameri-portmone-s-pari-i-dokumenti-i-go-predade-v-politsiyata.html", "text": "23-годишен мъж от Кърджали намери портмоне с пари и документи и го предаде в полицията. Това съобщиха от  ОДМВР - Кърджали . Мехмед Хасан е студент в НВУ „Васил Левски“ във Велико Търново. Младежът излязъл от жилищния си блок на 13 юли и на входа намерил дамско портмоне. Той отложил разходката, която планирал и донесъл изгубената вещ на охраната в Областната дирекция на МВР. Казал, че дори не е отворил портмонето, за да види какво има в него. Заедно със сътрудника по охраната преброили 430 лв. и 25 евро, лична карта, шофьорска книжка, дебитни, кредитни карти и други документи. Веднага последвало обаждане до собственичката на изгубеното портмоне – Мария Колева, която в същия момент обикаляла около блока, за да търси изгубената вещ. След поканата да се яви в дирекцията тя получи парите и документите си. \r\nРъководството на ОДМВР-Кърджали изказва благодарност за достойната постъпка на Мехмед Хасан, на когото му предстоят държавни изпити в университета и му пожелава успешна реализация след дипломирането.", "date": "2018.07.16", "title": "Кърджали: Студент намери портмоне с пари и документи и го предаде в полицията"}
{"url": "http://www.focus-news.net/news/2018/07/16/2545916/za-parvite-6-mesetsa-na-godinata-inspektsiyata-po-truda-e-izdala-s-okolo-20-poveche-razresheniya-za-rabota-na-nepalnoletni-litsa-spryamo-sashtiya-period-na-2017-g.html", "text": "За шестте месеца на годината Инспекцията по труда е издала с около 20% повече разрешения за работа на непълнолетни лица спрямо същия период на 2017 г. Това съобщиха от пресцентъра на  ИА „Главна инспекция по труда“ . Дадените разрешения през 2018 г. са 3733 бр., от които 74 бр. са за лица, ненавършили 16 г. Отказите са 59 бр., пет от тях за ненавършили 16 г. За същия период на 2017 г. разрешенията са били 3124 бр. (46 бр. от тях са за ненавършили 16 г.), а отказите - 51 бр. (за ненавършили 16 г. също 5 бр.). \r\nКато страна по различни международни договори, България е поела ангажимент да защитава децата от трудова експлоатация и да създаде специална закрила за непълнолетните работници, поради което е въведен и разрешителният режим при постъпването им на работа. Процедурата за издаване на разрешение е максимално облекчена. Искането се заявява от работодателя, който ще наема непълнолетното лице, на базата на едва 7 документа. Два от тях се осигуряват от търсещите работа – медицинско свидетелство за всички, а за лицата, които нямат 16 г. и работят в учебно време – план на учебните занятия. Дирекция „Инспекция по труда“ по седалище на местонахождението на работното място, където се подава искането, се произнася до 7 работни дни, но в повечето случаи и по-рано дори и в пика на подаване на исканията – около началото на лятната ваканция, когато в дирекциите с морски курорти на ден пристигат по повече от 100 бр. \r\nДокументите, които се изискват от работодателя, са длъжностна характеристика; резултати от оценката на риска, на който може да бъде изложено непълнолетното лице, ведно с протоколи от извършени измервания на факторите на работната среда; осигурени мерки за защита на здравето и безопасността на работещия; списък на необходимите лични предпазни средства (при необходимост). Всички тези документи работодателят трябва да притежава за всяко работно място, на което ще бъде назначен работник, независимо дали той е пълнолетен или непълнолетен, поради което не може да се твърди, че са административна тежест и затрудняват наемането на непълнолетни лица. Разликата е, че при наемане на непълнолетно лице те се представят преди започване на работа, а при постъпване на работа на пълнолетен работник – при проверка. Работодателят трябва да представи още медицинско заключение, че лицето под 18 г. е годно да извършва работата, за която кандидатства, от служба по трудова медицина, с каквато е длъжен по закон да има договор.   \r\nЦялата процедура, както и формуляр за искане за разрешение за наемане на непълнолетно лице, е публикувана на сайта на ИА ГИТ, в рубриката „Административно обслужване“, подрубрика „Формуляри“. Исканията могат да се подават както по електронен път, така и на място в дирекциите „Инспекция по труда“ по местонахождение на работното място. ИА ГИТ напомня още, че при проверка работодателят ще трябва да докаже, че е изпълнил задължението си по чл. 305, ал. 2 от Кодекса на труда да информира непълнолетните и техните родители или настойници за възможните рискове при работа и предприетите мерки за минимизирането им.  \r\nСпоред Конвенция на МОТ, по която България е страна, детският труд е забранен до навършване на възрастта за задължително образование, но не по-малка от 15 г. Конституцията на Р България е определила задължително образование до 16 г., поради което под тази възраст разрешения се издават по изключение.  \r\nВъв връзка с въвеждането на дуално обучение в България, Инспекцията по труда съдейства активно на работодателите, за да подпомогне процеса на учене чрез работа. Когато се установи, че заявените работни места, на които ще бъдат назначени учениците, създават опасност за тяхното физическо и психическо здраве, работодателите се консултират за промяната им с такива, които отговарят на законодателството. Поради тази причина почти няма откази на работодатели, решили да се включат в дуално обучение. \r\nОсвен разрешителен режим, законодателят е въвел още защити за труда непълнолетните лица. Техният работен ден е 7-часов. Забранено е те да полагат извънреден труд, както и нощен (от 22 ч. до 6 ч. за ненавършили 18 г. и от 20 ч. до 6 ч. за ненавършили 16 г.) Предвиденият за тях отпуск е удължен на 26 дни. Наемането на непълнолетни без разрешение от Инспекцията по труда е криминализирано деяние и контролните органи на Агенцията сигнализират прокуратурата. За първото полугодие на 2018 г. са подадени 7 такива сигнала до прокуратурата, а през 2017 г. те са били 6 бр.", "date": "2018.07.16", "title": "За първите 6 месеца на годината Инспекцията по труда е издала с около 20% повече разрешения за работа на непълнолетни лица спрямо същия период на 2017 г."}
{"url": "http://www.focus-news.net/news/2018/07/16/2545918/sofiya-darvo-e-padnalo-na-agala-na-bul-patriarh-evtimiy-i-ul-han-krum.html", "text": "Кестеново дърво е паднало от само себе си на ъгъла на бул. „Патриарх Евтимий“ и ул. „Хан Крум“. За това сигнализира читател на  Агенция „Фокус“ .", "date": "2018.07.16", "title": "София: Дърво е паднало на ъгъла на бул. „Патриарх Евтимий“ и ул. „Хан Крум“"}
{"url": "http://www.focus-news.net/news/2018/07/16/2545903/georgi-gyokov-bsp-dyasno-pravitelstvo-na-gerb-i-obedineni-patrioti-ne-mozhe-da-reshava-problemite-v-sotsialnata-politika-kakto-edno-lyavo-dominirano-ot-bsp.html", "text": "Дясно правителство на ГЕРБ и „Обединени патриоти“ не може да решава в проблемите в социалната политика, както едно ляво, доминирано от БСП. Това каза заместник-председателят на Комисията по труда, социалната и демографската политика и народен представител от ПГ на „БСП за България“ Георги Гьоков в интервю за  Агенция „Фокус“  за проблемите на хората с увреждания и законодателните инициативи в тяхна полза. \r\nТой отчете, че палатковият лагер на родителите на лица с увреждания продължава повече от месец. „Това се случва след националния им протест, след като те се срещнаха в Народното събрание с Комисията за връзка с неправителствените организации, оглавявана от Антон Кутев. Те имат справедливи искания в протеста си. Положението им е неравностойно и не им позволява да живеят нормално с грижата за болните деца. Проблемът им няма решение заради редица институционални проблеми и заради безхаберието на управляващите“, коментира Гьоков. По думите му има много причини за забавянето при разрешаването на проблема. Той припомни, че дори от парламентарната група на „БСП за България“ са предложили да се работи през месеца, в който традиционно парламентът почива. „Дори сме готови да го направим, въпреки че мнозинството го отхвърли, но към момента няма върху какво да работим. В деловодството на Народното събрание има внесен един законопроект, изработен от майките със съдействието на омбудсмана на Република България Мая Манолова. Той беше припознат, включително от нашата парламентарна група, но не отразява цялостния проблем на хората с увреждания, затова може би трябва да се избърза от страна на правителството и Министерски съвет с готвения законопроект за нов Закон за хората с увреждания, а също и с другия, готвен отново от кабинета, Закон за социалните услуги“, допълни Георги Гьоков.  \r\nДеница КИТАНОВА Пълния текст на интервюто четете по-късно в „Мнение”", "date": "2018.07.16", "title": "Георги Гьоков, БСП: Дясно правителство на ГЕРБ и „Обединени патриоти“ не може да решава проблемите в социалната политика, както едно ляво, доминирано от БСП"}
{"url": "http://www.focus-news.net/news/2018/07/16/2545919/sport-blizo-300-dushi-sa-zadarzhani-vav-frantsiya-sled-pobedata-na-mondial-2018.html", "text": "Полицията е задържала 292 души в цяла Франция по време на тържествата снощи след спечелената световна титла по футбол. Съответната информация бе потвърдена от министерството на вътрешните работи на страната.  \r\nВъпреки арестите вечерта е била \"празнична и много хубава\", поясни говорителят Фредерик дьо Ланувел. В столицата Париж полицията употреби сълзотворен газ, за да разпръсне вандали, потрошили витрините на няколко магазини по „Шанз –Елизе“. Сблъсъци е имало и около Триумфалната арка, където органите на реда са разпръснали тълпите с водно оръдие.  \r\nВ неделя Франция спечели световната титла след успех с 4:2 над Хърватия. Празненства след победата бяха организирани в Марсилия, Лион, Нант, Лил и други френски градове. Освен в Париж, полицията съобщи за безредици в Марсилия и Лион.", "date": "2018.07.16", "title": "Спорт: Близо 300 души са задържани във Франция след победата на Мондиал 2018"}
{"url": "http://www.focus-news.net/news/2018/07/16/2545921/stara-zagora-150-000-kasa-tsigari-bez-banderol-sa-izzeti-pri-proverka-na-lek-avtomobil-v-grada.html", "text": "150 000 къса цигари без бандерол са иззети при проверка на лек автомобил в града. Това съобщиха от пресцентъра на  МВР . При процесуално-следствени действия, извършени на 13 юли, от лек автомобил „Фолксваген Голф“ и помещения в областния град, ползвани от 28-годишен старозагорец, полицаи открили 15 кашона с общо 150 000 къса цигари без акцизен бандерол. Образувано е бързо производство и работата по случая продължава.", "date": "2018.07.16", "title": "Стара Загора: 150 000 къса цигари без бандерол са иззети при проверка на лек автомобил в града"}
{"url": "http://www.focus-news.net/news/2018/07/16/2545920/blagoevgrad-obshtinata-postavya-kutii-za-dareniya-v-pomosht-na-14-godishno-dete.html", "text": "Община Благоевград поставя кутии за дарения в помощ на 14-годишния Иван Христов. Това съобщиха от пресцентъра на  Общината . Те ще бъдат позиционирани в сградата на Общината, мол \"Ларго\", кино „Синемакс“.  \r\nИван е на 14 години, тренира бейзбол и ще учи в Езиковата гимназия в Благоевград. В началото на месец май, той получава болки в коляното, които лекарите отдават на спортни травми от тренировките по бейзбол. Лекуващият ортопед прилага инжекции, но след две седмици болката става непоносима. Лекарите назначават рентген и скенер. Резултатите от скенера не са категорични, но съмненията са за остеосарком - злокачествен тумор, разновидност на рака на костната система. Семейството веднага е изпратено в Горна Баня, където биват назначени други изследвания - ЯМР; костна сцинтиграфия; рентген на гръден кош; ехография на коремни органи. До момента обаче лекарите не са сигурни дали става въпрос за остеосарком или сарком на Юинг. Следващите стъпки са химиотерапия и операция (Различното в двете диагнози е вида на химеотерапията, която ще се предприеме преди и след операцията). По време на операцията се поставя имплант, който трябва да бъде с механизъм за растеж, заедно с костта, тъй като Иван е едва на 14 години. Имплантът се слага на мястото на колянната става и голяма част от бедрената кост. В България обаче такъв имплант все още не може да бъде изработен. Той трябва да бъде поръчан от Германия, като сумата, която е нужна за закупуването му е над 30 хил. лева (по данни от лекарите от Горна Баня). \r\nМеждувременно семейството се свързва с клиника в Германия, която предлага оферта само за операцията на цената от 93 000 евро. Както за повечето семейства в България, които са попадали в безмилостната борба с рака, така и за семейство Христови, сумата е непосилна. \r\nДо момента Иван имаше единствено дарителска сметка: \r\nBG13FINV91501317178315 \r\nТитуляр на сметката е майката на Иван: Ваня Георгиева Христова \r\nПърва инвестиционна банка АД", "date": "2018.07.16", "title": "Благоевград: Общината поставя кутии за дарения в помощ на 14-годишно дете"}
{"url": "http://www.focus-news.net/news/2018/07/16/2545911/ria-novosti-putin-i-tramp-zavarshiha-otkritata-chast-na-pregovorite-v-tesen-sastav.html", "text": "Президентите на САЩ и Русия Доналд Тръмп и Владимир Путин завършиха откритата част на преговорите в тесен състав помежду си, предава  РИА Новости . \r\nВ кратките си встъпителни думи, Путин заяви, че е дошло времето да се поговори подробно за двустранните отношения между страните и международните проблеми. \r\nДоналд Тръмп, от своя страна, изрази увереност, че САЩ и Русия имат шанс да изградят добри отношения помежду си, от което е заинтересован целия свят и заяви, че има намерение да обсъди с руския държавен глава въпроси около ядрените потенциали на Москва и Вашингтон. \r\nПревод и редакция:", "date": "2018.07.16", "title": "РИА Новости: Путин и Тръмп завършиха откритата част на преговорите в тесен състав"}
{"url": "http://www.focus-news.net/news/2018/07/16/2545917/rumen-georgiev-asotsiatsiya-na-mlekoproizvoditelite-pazardzhik-nie-sme-tolkova-mnogo-zavisimi-ot-es-che-dori-sme-v-sastoyanie-za-unishtozhim-pominaka-na-horata-v-strandzhansko.html", "text": "Откакто България стана-членка на Европейския съюз (ЕС), стопаните спряха почти всички видове ваксинации на животни, тъй като това са спуснатите европейски директиви за сектор „Животновъдство“, каза по повод евтаназирането на овце и кози заради откритите огнища на чума по дребните преживни животни в Странджанско за  Радио „Фокус“ – Пазарджик  Румен Георгиев, председател на Асоциацията на млекопроизводителите в област Пазарджик. По думите му изискванията са, докато не пламне огнище на дадена болест, животните да не се ваксинират. „Същата беше и ситуацията с нодуларния дерматит. Когато огнището пламна в областта, тогава започна ваксинирането.  Съжалявам за колегите от Странджанско, че трябваше да бъдат избити целите им стада, особено като се има предвид, че това е единственият им поминък. Държавата прибърза с евтаназията, само и само да спази европейските изисквания. Ние сме толкова много зависими от ЕС, че дори сме в състояние за унищожим поминъка си. Все по-нови и екзотични болести влизат в страната и се налага да се избиват животни, вместо да се ваксинират превантивно“, уточни Георгиев. Той допълни, че ЕС налага бърза евтаназиия на животните у нас, защото се страхува болестта да не стигне до границите на другите държави. По повод обезщетението, което държавата ще предостави на пострадалите животновъди, Георгиев коментира, че то е смешно и несериозно и по никакъв начин не може да компенсира загубите на фермерите. \r\nРумен Георгиев посочи също, че кравефермите са преобладаващите област Пазарджик, а на овцеферми и козефермите се залага рядко. Към момента в областта има около 3 овцеферми и само едно козеферма - в село Ляхово. „Важно е да се уточни, че млякото, което дава една крава, по количество се равнява на това, което могат да дадат 10 кози или овце, затова и кравите са предпочитани животни за отглеждане. Разликата обаче е в изхранването на трите вида животни, защото кравата, освен от паша, се нуждае и от дохранване с фураж, докато овцете и козите се хранят само от паша. По отношение на цената на литър прясно мляко, тя е почти една и съща, разликата е в неговото качество. Козето мляко е по-пълноценно и затова и продуктите от козе мляко са по-скъпи в търговската мрежа. Козите се изхранват предимно от паша, а те ядат билки и треви и затова млякото им е изцяло биологично и богато на полезни съставки“, уточни фермерът. Той каза още, че субсидирането за трите вида животни също е различно. При кравите субсидията е 200 лв., а за овцете и козите - от 25 до 30 лв. на глава добитък. \r\nАлбена ЖИЛЕКОВА", "date": "2018.07.16", "title": "Румен Георгиев, Асоциация на млекопроизводителите - Пазарджик: Ние сме толкова много зависими от ЕС, че дори сме в състояние за унищожим поминъка на хората в Странджанско"}
{"url": "http://www.focus-news.net/news/2018/07/16/2545922/predsedatelyat-na-komisiyata-po-vatreshna-sigurnost-tsvetan-tsvetanov-organizira-kragla-masa-za-postignatoto-v-oblastta-na-vatreshnite-raboti-po-vreme-na-balgarskoto-predsedatelstvo.html", "text": "Председателят на Комисията по вътрешна сигурност и обществен ред Цветан Цветанов организира кръгла маса на тема „Постигнатото в областта на вътрешните работи по време на Българското председателство на Съвета на Европейския Съюз“. Това съобщиха от пресцентъра на  Народното събрание . Събитието ще се проведе на 17 юли 2018 г. от 10.00 часа в зала „Изток“ на Народното събрание. В рамките на кръглата маса ще бъде направен обзор на акцентите от работата на Министерство на вътрешните работи по време на Председателството, включително постигнатото по законодателните досиета на европейско ниво, политиките на миграция и убежище, граничния контрол, борбата с трафика на хора, международното полицейско сътрудничество и други.  \r\nСпециален гост и говорител на кръглата маса ще бъде д-р Михаил Шпинделегер, който е генерален директор на Международния център за развитие на миграционната политика. В събитието ще участват още представители на Министерството на вътрешните работи, на неправителствения сектор, на Държавната агенция за бежанците при Министерски съвет, на Националната комисия за борба с трафика на хора, на международни организации в областта, както и представители на дипломатическия корпус в България, народни представители от ресорните комисии.", "date": "2018.07.16", "title": "Председателят на Комисията по вътрешна сигурност Цветан Цветанов организира кръгла маса за постигнатото в областта на вътрешните работи по време на Българското председателство"}
{"url": "http://www.focus-news.net/news/2018/07/16/2545924/neli-petkova-obshtina-kyustendil-kariernoto-konsultirane-e-chast-ot-lyatnata-programa-za-uchenitsi.html", "text": "Кариерното консултиране е част от лятната програма за работа с учениците. Това каза пред  Радио „Фокус” – Кюстендил  Нели Петкова, директор на Дирекция „Култура, образование, младежки дейности и спорт” към Община Кюстендил. По думите й всяко лято Община Кюстендил и Обединеният детски комплекс организират програма за работа с деца. „Новото тази година е че имаме лятна програма по кариерно ориентиране на учениците. Кариерните консултанти продължават да работят към ОДК, а дейността им се развива\", обясни Нели Петкова. Според нея през това лято специалистите са разработили лятна програма за учениците, чрез която се развиват сръчност, въображение, концентрация в децата.  Консултантите ще ги запознаят с професиите в училищата в Община Кюстендил и с възможностите, които им предоставя Община Кюстендил. „Всички ученици и техните родители могат да се възползват от тази услуга, която се предоставя от ОДК”, уточни Нели Петкова. \r\nВенцеслав ИЛЧЕВ", "date": "2018.07.16", "title": "Нели Петкова, Община Кюстендил: Кариерното консултиране е част от лятната програма за ученици"}
{"url": "http://www.focus-news.net/news/2018/07/16/2545908/tass-sreshtata-v-helzinki-zapochva-s-beseda-ochi-v-ochi-mezhdu-prezidentite-na-sasht-i-rusiya.html", "text": "Срещата между президентите на Русия и САЩ Владимир Путин и Доналд Тръмп започва с беседа очи в очи в присъствието единствено на преводачите на двамата лидери. Това са първите пълномащабни преговори между двамата извън двата разговора на многостранни срещи на високо равнище, предава  ТАСС . \r\nСлед личната беседа към лидерите ще се присъединят участниците в делегациите. На полето на срещата на върха ще се срещнат министрите на външните работи на Русия и САЩ Сергей Лавров и Майк Помпео. Самите президенти ще докладват за резултатите от срещата на съвместна пресконференция след края й. \r\nПревод и редакция:", "date": "2018.07.16", "title": "ТАСС: Срещата в Хелзинки започва с беседа очи в очи между президентите на САЩ и Русия"}
{"url": "http://www.focus-news.net/news/2018/07/16/2545923/dimitar-stefanov-kmet-na-tutrakan-ne-sa-adekvatni-promenite-v-zakona-za-lova-sreshtu-bolestta-afrikanska-chuma-po-svinete.html", "text": "Не са адекватни промените в Закона за лова, целящи предотвратяване на разпространението на болестта африканска чума по свинете. Това каза за дневния блок „Добър ден“ на  Радио „Фокус“  Димитър Стефанов, кмет на Тутракан и член на УС на Национално ловно рибарско сдружение - съюз на ловците и риболовците в България. Според него мерките са много закъснели и няма да имат резултат. „Няма да има, защото всички масиви са много затревени, има голяма растителност. Първо, има опасност от инциденти с ловджиите, защото видимостта е малка. Второто, което много ме притеснява, е че сърните са родили своите приплоди, зайците - по същия начин, и като са обезпокоявани от ловджии и ловни кучета, ще имаме големи загуби на приплоди от див заек“, посочи кметът на Тутракан Димитър Стефанов и коментира още, че за да се ограничат негативните последици при различните видове дивеч, през миналата седмица е било взето единодушно решение груповият лов на дива свиня до 1-ви октомври да бъде без ловни кучета.", "date": "2018.07.16", "title": "Димитър Стефанов, кмет на Тутракан:  Не са адекватни промените в Закона за лова срещу болестта африканска чума по свинете"}
{"url": "http://www.focus-news.net/news/2018/07/16/2545906/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ по  Радио „Фокус“ – Пловдив  днес ще търсим отново информация това изплатени ли са обезщетенията след големия порой, при който пострадаха стотици декара земеделски площи. Ще чуем зам.-кмета на общината Петър Георгиев по темата. \r\nСъщо в днешното предаване ще разберем как се отразява на реколтата в Садовско времето и пороите. Ще говорим с доц. д-р Станислав Стаматов, зам.-директор на  Институт по растителни генетични ресурси „К. Малков“ – Садово. Ще попитаме и кмета на Ахматово Йордан Йорданов за това започнаха ли ремонти на улиците  там. \r\nПредаването „Садово в сърцето на Тракия“ се излъчва всеки понеделник, от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2018.07.16", "title": "Акценти в предаването „Садово в сърцето на Тракия“ по Радио „Фокус“ – Пловдив"}
{"url": "http://www.focus-news.net/news/2018/07/16/2545928/sofiya-prodalzhava-organizatsiyata-na-dvizhenieto-za-rekonstruktsiya-na-bul-hristofor-kolumb.html", "text": "Продължава организацията на движението за реконструкция на бул. „Христофор Колумб“. Това съобщиха от пресцентъра на  Столична община .  \r\nЗабранява се влизането на пътни превозни средства, както следва:  \r\n- от 16 юли 2018 г. до 20 юли 2018 г. по бул. „Христофор Колумб” в участък от 145 м, считано от ул. „Подполк. Васил Златарев” в посока към ул. „Продан Таракчиев”;  \r\n- от 21 юли 2018 г. до 25 юли 2018 г. по бул. „Христофор Колумб” в участък от 249 м, считано от улицата за Sofia Airport Center в посока към ул. „ Неделчо Бончев”;  \r\n- от 26 юли 2018 г. до 30 юли 2018 г. по бул. „Христофор Колумб” в участък от 175 м, считано от улицата за  Sofia Airport Center в посока към ул. „Продан Таракчиев”;  \r\n- от 31 юли 2018 г. до 4 август 2018 г. по бул. “Христофор Колумб” в участък от 170 м, считано от ул. „Продан Таракчиев” в посока към ул. „Неделчо Бончев”.  \r\nОт 08 юли 2018 г. до 4 август 2018 г. маршрутът на автобусна линия № 84 се променя, както следва:  \r\n- в посока Летище София – Терминал 2: от ул. „Ген. Йосиф Гурко“ по маршрута си до кръстовище бул. „Христофор Колумб“ – ул. „Неделчо Бончев“ – ул. „Източна тангента“, по Източна тангента, по ул. „Мими Балканска“, ул. „Продан Таракчиев“ и по маршрута си до Летище София – Терминал 2;  \r\n- в посока ул. „Ген. Йосиф Гурко“: от Летище София – Терминал 2 по маршрута си до Летище София – Терминал 1, бул. \"Брюксел\" и след кръстовище бул. „Брюксел“ – ул. „Мими Балканска“ – ул. „Продан Таракчиев“, по ул. \"Мими Балканска\", по Източна тангента, по бул. „Христофор Колумб“ и по маршрута си до ул. „Ген. Йосиф Гурко“.  \r\nМаршрутът на автобусна линия № 184 се променя, както следва:  \r\n- в посока Летище София – Терминал 1: от ул. \"Ген. Йосиф Гурко\" по маршрута си до кръстовище бул. „Христофор Колумб“ – ул. \"Неделчо Бончев\" – ул. \"Източна тангента\", наляво по ул. \"Източна тангента\", надясно по ул. \"Мими Балканска\", наляво по бул. \"Брюксел\" и по маршрута си до Летище София – Терминал 1;  \r\n- в посока ул. \"Ген. Йосиф Гурко\": от Летище София – Терминал 1 по маршрута си до Летище София – Терминал 2, ул. \"Продан Таракчиев\", направо по ул. \"Мими Балканска\", наляво по ул. \"Източна тангента\", по бул. \"Христофор Колумб\" и по маршрута си до ул. \"Ген. Йосиф Гурко\".    \r\nМаршрутът на автобусна линия № 384 (в посока Летище София – Терминал 2) се променя, както следва:  \r\nот ж.к. \"Дружба 2\" по маршрута си до кръстовище бул. \"Христофор Колумб\" – ул. \"Неделчо Бончев\" – ул. \"Източна тангента\", по ул. \"Мими Балканска\", ул. \"Продан Таракчиев\" и по маршрута си до Летище София – терминал 2, двупосочно.  \r\nЗа маршрутите на автобусни линии №№ 84, 184 и 384 се разкриват временни спирки, както следва:  \r\n- с код 6475 \"Технотест\" на ул. \"Източна тангента\" след кръстовището бул. \"Христофор Колумб\" – ул. \"Неделчо Бончев\" – ул. \"Източна тангента\" в посока Летище София – Терминал 1 и 2;  \r\n- с код 6476 \"Бул. \"Брюксел\" на ул. \"Мими Балканска\" преди кръстовището бул. \"Брюксел – ул. \"Мими Балканска\" – ул. \"Продан Таракчиев\" в посока Летище София – Терминал 1 и 2;  \r\n- с код 6477 \"Бул. \"Брюксел\" на ул. \"Мими Балканска\" след кръстовището бул. \"Брюксел\" – ул. \"Мими Балканска\" – ул. \"Продан Таракчиев\" в посока бул. \"Асен Йорданов\".  \r\nЗакриват се автобусните спирки по бул. \"Христофор Колумб\" в участъка от ул. \"Продан Таракчиев\" до  ул. \"Неделчо Бончев\":  \r\n- с код 0091 \"Технотест\";  \r\n- с код 2473 и с код 2474 \"Нова телевизия\";  \r\n- с код 1463 \"Р-т \"Александрия\".", "date": "2018.07.16", "title": "София: Продължава организацията на движението за реконструкция на бул. „Христофор Колумб“"}
{"url": "http://www.focus-news.net/news/2018/07/16/2545929/sliven-zatvaryat-chast-ot-ulitsa-elisaveta-bagryana-zaradi-stroitelstvo.html", "text": "Затварят част от улица „Елисавета Багряна“ заради  строително-монтажни работи на обект „Жилищна сграда „Айсберг“. За това съобщиха от фирмата-изпълнител.Улицата е  затворена днес  участъка от ул. „Сава Доброплодни“ до ул. „Асен Златаров“.Участъкът няма да работи за около два часа.", "date": "2018.07.16", "title": "Сливен: Затварят част от улица „Елисавета Багряна“ заради строителство"}
{"url": "http://www.focus-news.net/news/2018/07/16/2545932/predsedatelyat-na-abv-rumen-petkov-i-n-pr-latifa-benazza-obsadiha-zasilvaneto-na-ikonomicheskite-i-kulturni-vrazki-mezhdu-balgariya-i-alzhir.html", "text": "Възможностите за сътрудничество между България и Алжир и засилване на икономическите и културни връзки между двете държави обсъдиха на среща председателят на ПП АБВ Румен Петков и  Н. Пр. Латифа Беназза, извънреден и пълномощен посланик на Алжирската Демократична и Народна Република в Република България. Това съобщиха от пресцентъра на  ПП АБВ . \r\nВъв фокуса на разговорите бяха строителната и туристическа индустрии, където държавата ни може да бъде изключително полезна със споделяне на експертен опит. Н. Пр. Латифа Беназза оприличи Алжир на голяма строителна площадка. Тя обясни, че държавата подготвя програма за построяването на два милиона нови жилища. Именно тук българският строителен потенциал би бил изключително полезен и добре дошъл. На срещата бе обсъдена и възможността за поклоннически туризъм в Алжир, където живеят много християни. Там вероизповеданията са свободни а опитът на страната ни също би бил от изключителна полза. Темата за енергетиката, експертният потенциал на държавата ни в тази посока и възможността да бъде дадена подкрепа на Алжир за укрепване и изграждане на енергопреносна мрежа също бяха сред темите. Във фокуса на разговорите бе и взаимодействието между двете държави в сферата на леката промишленост.    \r\nВ рамките на срещата Румен Петков изрази удовлетворение от факта, че Алжир остава остров на стабилност в иначе тежък и размирен регион. Той добави, че държавата показва изключителна ефективност в противодействието срещу тероризма.  \r\nПетков, в качеството си и на председател на Общото събрание на Международния институт за сигурност и сътрудничество, информира Н. Пр. Латифа Беназза за потенциала и експертизата, с които Института разполага в борбата с терора и наркоразпространението. На срещата, където участие взе и Атанас Терзобалиев, експерт по арабските въпроси към Института, беше обсъдена възможността да бъдат предложени програми за изземване на незаконното оръжие от алжирското население, както и надграждането на полицейските и специални служби там. Н. Пр. Латифа Беназза предложи конкретно партньорство с два института в Алжир, където срещите предстоят – Африканско-Алжирския с фокус върху противодействие на наркоразпространението и с Института към алжирското министерство на вътрешните работи.", "date": "2018.07.16", "title": "Председателят на АБВ Румен Петков и Н. Пр. Латифа Беназза обсъдиха засилването на икономическите и културни връзки между България и Алжир"}
{"url": "http://www.focus-news.net/news/2018/07/16/2545926/cnn-tri-prichini-poradi-koito-donald-tramp-iska-da-razgovarya-nasame-s-ruskiya-prezident.html", "text": "Представител на администрацията във Вашингтон разкри пред новинарския телевизионен канал  CNN  три основни причини, поради които Белият дом е поискал от руската страна срещата между Доналд Тръмп и Владимир Путин да бъде проведена на четири очи. \r\nСпоред източника на телевизията искането е било отправено още по време на първоначалните разговори за организиране на срещата. Ето и какви са мотивите: \r\n•\tТръмп е поискал личен разговор, за да може да оцени по-добре Путин и да се опита да развие връзката си с него – така както бе и при срещата в Сингапур с Ким Чен-ун; \r\n•\tТръмп има опасения от възможно изтичане на чувствителна информация. По-рано американският президент се оплака от публикуването в медиите на подробности от срещите му с чуждестранни лидери; \r\n•\tТръмп не иска на срещата му с Путин да присъстват съветници, които имат твърди позиции срещу Русия, и които биха могли да се намесят или да го прекъсват в разговора му с лидера на Кремъл.  Тереза Герова", "date": "2018.07.16", "title": "CNN: Три причини, поради които Доналд Тръмп иска да разговаря насаме с руския президент"}
{"url": "http://www.focus-news.net/news/2018/07/16/2545933/dobrich-obshtina-kavarna-organizira-poklonenie-pred-pametnika-na-vasil-levski-po-sluchay-181-godini-ot-rozhdenieto-mu.html", "text": "С поклонение пред паметника на Васил Левски в Градската градина и  полагане на венци и цветя на 18 юли 2018 година от 11.00 часа ще бъде почетена 181-та годишнина от рождението на Апостола на Свободата. Това съобщиха от пресцентъра на  Община Каварна . Общината кани  всички жители и гости на града на общоградското честване.", "date": "2018.07.16", "title": "Добрич: Община Каварна организира поклонение пред паметника на Васил Левски по случай 181 години от рождението му"}
{"url": "http://www.focus-news.net/news/2018/07/16/2545930/d-r-mihail-bashtavelov-sayuz-na-veterinarnite-lekari-vaksinatsiyata-ne-se-preporachva-kogato-zabolyavane-vliza-za-parvi-pat-v-stranata-zashtoto-ne-mozhe-da-dade-nuzhniya-efekt.html", "text": "Реакцията на БАБХ беше своевременна и единствено възможната на базата на това, което Международната организация по здравеопазване на животните предписва. Това каза в интервю за  Агенция „Фокус“  д-р Михаил Бащавелов, председател на Съюза на ветеринарните лекари в България за реакцията на БАБХ след констатираните огнища на чума по дребните преживни животни в Бургаско и Ямболско. В отговор на въпрос има ли друг вариант за реакция, освен умъртвяване на животните той обясни: „Медиите разпространиха и друга възможност- за извършване на ваксинация. Но ваксинацията не се препоръчва, когато едно заболяване влиза за първи път в страната, защото не може да даде нужния ефект. Ваксинации в ЕС не могат да се правят, когато заболяването влиза за първи път, а ние като страна членка сме задължени да го спазваме“. „Препоръчва се в страни като Турция, където заболяването го има от години“, допълни д-р Михаил Бащавелов. По повод коментари в медии, че в случая животните могат да се сложат под карантина, а не да се умъртвяват той посочи: „Световното ветеринарно законодателство в тази си функция е категорично в случаите, в които се откриват болни животни или такива, които са били в контакт с болни. В случая това заболяване може да протече по начин, по който клиниката му да е по-продължителна, затова освен предприетите действия, друга възможност не можем да имаме“. \r\nБиляна ИВАНОВА Пълния текст на интервюто четете по-късно в „Мнение”", "date": "2018.07.16", "title": "Д-р Михаил Бащавелов, Съюз на ветеринарните лекари: Ваксинацията не се препоръчва, когато заболяване влиза за първи път в страната, защото не може да даде нужния ефект"}
{"url": "http://www.focus-news.net/news/2018/07/16/2545931/smolyan-obshtinskite-savetnitsi-ot-pp-gerb-poiskaha-predsrochno-osvobozhdavane-na-predsedatelya-na-obshtinskiya-savet-inzh-dimitar-krastanov.html", "text": "Общинските съветници от ПП ГЕРБ – Смолян поискаха предсрочно освобождаване на председателя на Общинския съвет, предаде репортер на  Радио „Фокус“ – Смолян . Преди редовното заседание на Общинския съвет в Смолян бе внесена докладна записка от групата общински съветници от ПП ГЕРБ с искане за предсрочното освобождаване на инж. Димитър Кръстанов и избиране на нов председател. По време на обсъждането на предложението председателят се оттегли от поста, а за временно председателстващ бе избран съветникът от ГЕРБ Петър Мирчев. В момента се провежда дебат в Сесийната зала на община – Смолян. В него от ПП ГЕРБ представят мотивите за исканото предсрочно прекратяване на пълномощията на инж. Кръстанов, а част от останалите съветници изказват мнения в защита на сегашния председател на Общински съвет – Смолян. \r\nНели ГЕРГЬОВСКА", "date": "2018.07.16", "title": "Смолян: Общинските съветници от ПП ГЕРБ поискаха предсрочно освобождаване на председателя на Общинския съвет  инж. Димитър Кръстанов"}
{"url": "http://www.focus-news.net/news/2018/07/16/2545935/plovdiv-tovaren-i-lek-avtomobil-se-sblaskaha-na-bul-hristo-botev-v-plovdiv.html", "text": "Товарен и лек автомобил се сблъскаха срещу автогара Юг, на бул. „Христо Ботев“. Няма пострадали. Това съобщи за  Радио „Фокус“- Пловдив  говорителят на ОДМВР. От сектор „Пътна полиция“ съобщават, че щетите са само материални. Движението не е затруднено.Трафикът обаче е натоварен в Пловдив в този час. \r\nЦветана ТОНЧЕВА", "date": "2018.07.16", "title": "Пловдив: Товарен и лек автомобил се сблъскаха на бул. „Христо Ботев“ в Пловдив"}
{"url": "http://www.focus-news.net/news/2018/07/16/2545936/lyubomira-gancheva-abv-imame-namerenieto-da-izlezem-izvan-obhvata-na-stranata-s-initsiativata-az-ostavam-v-balgariya.html", "text": "Имаме намерението да излезем извън обхвата на страната с инициативата „Аз оставам в България“. Това каза Любомира Ганчева, председател на АБВ – Младежи и заместник-председател на партията в интервю за  Агенция „Фокус“  за кампанията „Аз оставам в България“. По думите на Ганчева идеята е да се обхванат младите сънародници в чужбина и да им се даде мотивацията да се върнат и да вложат сили умения в България.   \r\nТя припомни, че кампанията „Аз оставам в България“ е стартирала по време на втория национален семинар на АБВ - Младежи през изминалата година в града – герой Плевен. „Град, за съжаление, който все повече страда от отлив на млади хора, както и страната ни. По време на този семинар се обединихме с над 70 младежи от нашата организация, че държавата като че ли изоставя младите хора на произвола на съдбата. Тя няма целенасочена политика за тях не само през последното правителство, а през целия прехода. За съжаление ние младите хора сме тези, които плащаме тежката цена на прехода. Ето защо избрахме за наша инициатива слоганът „Аз оставам в България“, каза Ганчева. Тя поясни, че младежите от АБВ са водени от идеята, че младите хора трябва да се обединят около младежки каузи, които увличат връстниците им. „Каква по-силна кауза да убедим нашите връстници защо трябва да останем в България“, каза Ганчева. Председателят на АБВ – Младежи поясни, че инициативата е национална и дългосрочна.  \r\nДеница КИТАНОВА Пълния текст на интервюто четете по-късно в „Мнение”", "date": "2018.07.16", "title": "Любомира Ганчева, АБВ: Имаме намерението да излезем извън обхвата на страната с инициативата „Аз оставам в България“"}
{"url": "http://www.focus-news.net/news/2018/07/16/2545927/tass-sergey-lavrov-i-mayk-pompeo-provezhdat-pregovori-v-helzinki.html", "text": "Министърът на външните работи на Русия Сергей Лавров и държавният секретар на САЩ Майк Помпео в момента водят преговори в столицата на Финландия, съобщи кореспондент на  ТАСС  от мястото на събитието. Срещата на външните министри върви паралелно със срещата на върха между президентите на двете страни Владимир Путин и Доналд Тръмп. \r\nЛавров и Помпео се поздравиха един други и се здрависаха. Разговорът преминава в закрит за пресата режим. \r\nТова е първата лична среща между двамата от момента на назначаването на Помпео на поста държавен секретар. До момента те само са се чували по телефона. \r\nПо-рано в ефира на RT руският министър отбеляза, че представителите на двете страни ще обсъдят всички въпроси, „които пожелаят да повдигнат“. В края на юни се разбра, че Лавров и Помпео може да се срещнат преди руско-американската среща на върха. Но, както разказа руският дипломат, държавният секретар на САЩ е съобщил по време на разговор по телефона, че заради натоварения си график няма възможност да проведе такава среща. \r\nПревод и редакция:", "date": "2018.07.16", "title": "ТАСС: Сергей Лавров и Майк Помпео провеждат преговори в Хелзинки"}
{"url": "http://www.focus-news.net/news/2018/07/16/2545909/shumen-sadat-izvarshi-dopalnitelen-ogled-na-veshtestveni-dokazatelstva-po-deloto-hitrino.html", "text": "С изнесено заседание започна днес съдебният ден по делото с обществен интерес – НОХД № 349/2017г., предмет на което е транспортното произшествие в село Хитрино, област Шумен от 10 декември 2016 г. Това съобщиха от пресцентъра на  Съда . В двора на Следствения отдел при Окръжна прокуратура, в присъствието на страните съдът извърши допълнителен оглед на веществени доказателства, които са на съхранение в ОСлО – Шумен. Съдебното заседание продължи в залата, където бяха предявени друга част от веществените доказателства по делото. \r\nПо искане на съхранителите, съдът върна на собствениците им всички вагони от злополучния железопътен състав, с изключение на тези под № 6 и № 10. \r\nДелото ще продължи на 27 септември 2018 г. с изслушване на вещи лица, изготвили допълнителната пожаро-техническа експертиза.", "date": "2018.07.16", "title": "Шумен: Съдът извърши допълнителен оглед на веществени доказателства по делото \"Хитрино\""}
{"url": "http://www.focus-news.net/news/2018/07/16/2545934/inzh-georgi-lapchev-kmet-na-obshtina-tsarevo-beshe-neobhodima-razyasnitelna-kampaniya-v-koyato-da-se-obyasni-na-zhivotnovadite-che-nyama-da-badat-izostaveni.html", "text": "Животновъдите са притеснени и това, което беше необходимо, е разяснителна кампания, в която да им се обясни, че няма да бъдат изоставени и че цялата държава се е ангажирала с това те да бъдат овъзмездени. Това каза за  Радио „Фокус“ – Бургас  инж. Георги Лапчев, кмет на Община Царево, във връзка в евтаназирането на дребни преживни животни, което беше извършено на територията на село Кости, заради открито огнище на чума по дребните преживни животни. По думите му хората вече са приели съдбата и са разбрали, че е добре, както за животните, така и за техните ферми, да се мине през този процес. „Остава очакването държавата да спази своето обещание. Аз много отблизо следя процесите, през които преминават всички обещания“, заяви още Лапчев. \r\nВеселина НИКОЛОВА", "date": "2018.07.16", "title": "Инж. Георги  Лапчев, кмет на Община Царево: Беше необходима разяснителна кампания, в която да се обясни на животновъдите, че няма да бъдат изоставени"}
{"url": "http://www.focus-news.net/news/2018/07/16/2545925/ria-novosti-vladimir-putin-predlozhi-na-tramp-da-obsadyat-bolnite-mesta-v-dvustrannite-otnosheniya-amerikanskiyat-prezident-iska-da-govori-za-targoviyata-kitay-i-kontrola-varhu-yadrenite-orazhiya.html", "text": "Президентите на САЩ и Русия Доналд Тръмп и Владимир Путин започнаха беседата очи в очи в президентския дворец в Хелзинки, която се предшестваше от открита част на срещата в тесен състав, предава  РИА Новости . \r\nПрезидентът на Русия заяви, че е станало време да се поговори подробно за проблемите. \r\n„Между нас има постоянни контакти. Говорихме по телефона и се срещахме няколко пъти на площадката на различни международни мероприятия. Най-накрая дойде времето да поговорим подробно за нашите двустранни отношения и за различни „болни места“ по света. Те са достатъчно много, за да обърнем внимание на това“, заяви Путин. \r\nОт своя страна Тръмп отбеляза, че целия свят е заинтересован от добрите отношения между Москва и Вашингтон. \r\n„Нашите две страни имат голяма възможност да изгладят взаимоотношенията си. В продължение на няколко години“, заяви американският държавен глава. \r\nПрезидентът на САЩ съобщи, че би искал да поговори с Путин за търговия, контрола върху ядреното въоръжение, военни въпроси и Китай.  \r\nОткритата част от преговорите завърши с ръкостискане. След това беседата продължи очи в очи и за нея е предвиден час и половина. След това, според графика, трябва да се състоят преговори в разширен състав, които, съгласно договорките, ще заемат час и 45 минути. \r\nПревод и редакция:", "date": "2018.07.16", "title": "РИА Новости: Владимир Путин предложи на Тръмп да обсъдят „болните места“ в двустранните отношения, американският президент иска да говори за търговията, Китай и контрола върху ядрените оръжия"}
{"url": "http://www.focus-news.net/news/2018/07/16/2545941/stara-zagora-181-godini-ot-rozhdenieto-na-levski-shte-badat-otbelyazani-tarzhestveno-v-grada.html", "text": "Навършват се 181 години от рождението на Апостола на свободата Васил Левски. В Стара Загора годишнината ще бъде отбелязана тържествено с общоградски ритуал по полагане на венци и цветя в знак на признателност към делото му. Ритуалът ще започне в 11.00 ч. пред паметника на Левски. Това съобщиха от пресцентъра на  Община Стара Загора . \r\nЗаупокойна панихида в памет на Дякон Игнатий ще отслужи храмовото свещеничество на катедрален храм „Свети Димитър“. В ритуала ще участват Военен духов оркестър и почетен караул от Втора механизирана бригада. \r\nМузеен обект „Хилендарски метох” ще бъде отворен безплатно за посетители с работно време от 09.30 до 17.30 ч. \r\nЗа учениците ще бъде организирана музейно-образователна програма „Заветите на Апостола“, включваща беседа, занимателни игри и кръстословици. Участието в програмата е безплатно. \r\nЗа допълнителна информация: тел. 042/ 919-214 и 0884 477 128. \r\nОрганизатори на проявата са Община Стара Загора и Старозагорския военен гарнизон.", "date": "2018.07.16", "title": "Стара Загора: 181 години от рождението на Левски ще бъдат отбелязани тържествено в града"}
{"url": "http://www.focus-news.net/news/2018/07/16/2545938/vitseprezidentat-iliyana-yotova-nad-15-miliona-dushi-po-sveta-sa-nositeli-na-balgarskiya-ezik-tova-ni-dava-nadezhda-i-uverenost.html", "text": "Над 15 милиона души по света са носители на българския език, според изследване на Българската академия на науките. Това ни дава надежда и увереност, че родният ни език ще пребъде, така, както вече е 13 века. Това заяви пред журналисти във Велико Търново вицепрезидентът Илияна Йотова, предаде репортер на  Радио „Фокус“ – Велико Търново . По време на  Международния семинар по български език и култура във Великотърновския университет „Св. Св. Кирил и Методий“ тя припомни, че делото на светите братя Кирил и Методий ни е дало най-силното оръжие – книжнината.  \r\n„Благодарение на тогавашната българска държава, делото на светите братя и техните ученици успя и те ни предаде най-важния урок – че писмеността, духовността и просвещението успяват много повече от войните и конфликтите, те носят  мир и просперитет. Двамата братя създадоха нова азбука – писменият образ на българският език, а техните ученици сътвориха кирилицата в книжовните школи на тогавашната българска държава. Това е историята, всякакви други твърдения за поругаване паметта на двамата братя и останалите просветители, са измислици“, подчерта Йотова. Тя коментира също, че Велико Търново, който е „люлката на българската цивилизация“, успява да запази нашия език и култура и до днес и пожела и за напред градът да пребъде. \r\nЛуиза ТРАНЧЕВА", "date": "2018.07.16", "title": "Вицепрезидентът Илияна Йотова: Над 15 милиона души по света са носители на българския език, това ни дава надежда и увереност"}
{"url": "http://www.focus-news.net/news/2018/07/16/2545943/blagoevgrad-lavski-skok-po-povod-181-godini-ot-rozhdenieto-na-vasil-levski-shte-se-provede-v-grada.html", "text": "Спортно състезание „Лъвски скок“ ще се проведе за поредна година в Благоевград.  Проявата е предвидена за 18 юли, от 10.00 часа до 13.00 часа. Поводът е 181 години от рождението на Апостола на свободата – Васил Левски. Това съобщиха от пресцентъра на  Община Благоевград . Целта на събитието, което ежегодно привлича десетки млади спортисти, е да увековечи делото на Апостола и да се помнят посланията, които той ни оставя. \r\nСпортното събитие се организира от Община Благоевград и ръководителя на лекоатлетически клуб \"Джордан\" Йордан Янев.  \r\nНа 18 юли, от 10:00 часа. ще бъдат положени и цветя пред бюст-паметника на Дякона. Ритуалът ще бъде на площад „Васил Левски“ в Благоевград.", "date": "2018.07.16", "title": "Благоевград: „Лъвски скок“ по повод 181 години от рождението на Васил Левски ще се проведе в града"}
{"url": "http://www.focus-news.net/news/2018/07/16/2545940/desislava-bozhidarova-etnograf-v-rim-vidin-v-parviya-den-na-goreshtnitsite-oganyat-se-gasi-navsyakade-na-17-yuli-se-pali-otnovo.html", "text": "В първия ден на горещниците - 15 юли, огънят се гаси във всички къщи, а в последния - на  17 юли, се запалва отново, каза за  Радио „Фокус“ – Видин  Десислава Божидарова, етнограф в Регионалния исторически музей/РИМ/ във Видин. „Това е нов огън, жив огън или Божи огън както го наричат. От този огън си взима всяко домакинство за да бъде подновен. Старият огън да изгори всичко лошо, а новият огъk да донесе само положителни и хубави неща“, допълни етнографът. Според народния календар в дните 15,16 и 17 юли слънцето най-силно пече и има най-голяма опасност от пожари.“ Народът ни вярва, че каквото и да се работи през тези дни ще се запали и изгори. Затова през тези дни е забранена всякаква работа. Все още в някои села на Видинския регион възрастните жени спазват това поверие и не работят“, каза Божидарова. Горещниците се почитат от всички, които боравят с огън – хлебари, ковачи. Огънят се почита като добро начало и лоша стихия. \r\nАнна ЛОЗАНОВА", "date": "2018.07.16", "title": "Десислава Божидарова, етнограф в РИМ-Видин: В първия ден на горещниците  огънят се гаси навсякъде, на 17 юли се пали  отново"}
{"url": "http://www.focus-news.net/news/2018/07/16/2545944/yordan-yordanov-kmet-na-selo-ahmatovo-predstoi-remont-na-dve-ulitsi-v-seloto-na-stoynost-40-000-leva.html", "text": "Предстои цялостен ремонт на две от улиците в село Ахматово, община Садово. Това съобщи за  Радио „Фокус“ – Пловдив  кметът на селото Йордан Йорданов. „Очакваме до есента да започнат ремонтните дейности по тях. Освен цялостен ремонт, улиците ще бъдат асфалтирани“, каза Йорданов. По думите му асфалтирането е на стойност 40 000 лева.  „Община Садово подготвя група, която ще асфалтира. Идеята ни е това да стане с наши хора и наша техника, за да излезе по-евтино“, коментира Йорданов. В момента в селото се монтира улично осветление около черквата и се поставят нови електрически стълбове. Те са на стойност 10 000 лева. „Очакванията са до два дни да са готови“, каза Йордан Йорданов. Той коментира, че се правят и ремонти на тротоарите в селото. \r\nВесела КРЪСТЕВА", "date": "2018.07.16", "title": "Йордан Йорданов, кмет на село Ахматово: Предстои  ремонт на две улици в селото на стойност 40 000 лева"}
{"url": "http://www.focus-news.net/news/2018/07/16/2545946/blagoevgrad-yubileyna-izlozhba-sabira-hudozhnitsi-ot-grada.html", "text": "Изложбата \"60 години художници от Благоевград\" събира творци от областния център на Пиринско. Откриването на експозицията ще се проведе на 17 юли 2018 г., от 18.00 часа на етаж 2 в галерията на улица „Шипка” 6 в София. Това съобщиха от пресцентъра на  Община Благоевград . Организатори на събитието са Общината, Градската художествена галерия и СБХ-Благоевград. Изложбата ще може да бъде видяна до 30 юли 2018 г.  \r\nИсторията на художниците от Благоевград започва през 1956 г., когато Димитър Михайлов, Аргир Марчев, Стальо Сталев и Георги Ножаров учредят първото Дружество на художниците в града. Основата на организирания художествен живот в Благоевград вече е поставена и оттук нататък пътят ще бъде извървяван от много и различни творци от различни поколения.  \r\nПървата голяма изложба на Дружеството, в която участват само автори от града, се открива няколко години по-късно, на 6 февруари 1962 г. Същата година към групата се създава Художествен съвет с председател Христо Бараковски. Друга важна фигура в този съвет е Стойне Шаламанов, който за дълги години ще бъде един от най-активните и плодотворни художници на града. В този художествен съвет в различни години ще участват още Лили Попова, Стефан Попов, Георги Ножаров, Лили Бенева, Стефан Юруков, Владимир Мишев и арх. Костадин Сандев. В ръководството на Благоевградската група на художниците в следващи години участват още много видни творци от града, автори от различни творчески генерации, сред които Сашо Стоицов, Огнян Механджиев, Методи Душков, Иван Милушев и Живко Янев. Важни за артистичния облик на града и за духа на приемственост са и имената на доайените Владимир Пешев, Владимир Мишев, Крум Дерменджиев, Димитър Киров и Иван Тасев. \r\nСедемдесетте и 80-те години са особено активни за благоевградските художници. В града се организират големи регионални и национални изложби, сред които ОХИ-та „Пирин” и „Струма”, в които участват много от най-активните автори от региона и страната. През 1980-те години той става център на неконвенционалното изкуство, оставяйки няколко важни паметни изложби в историята му, каквито са 11.11.88, 11.11.89,  акцията „Реката” и други.", "date": "2018.07.16", "title": "Благоевград: Юбилейна изложба събира художници от града"}
{"url": "http://www.focus-news.net/news/2018/07/16/2545942/mvr-nalozhitelno-e-da-predotvratim-vsyaka-opasnost-svarzana-s-eventualno-razprostranenie-na-ognishta-na-zaraza-po-zhivotnite.html", "text": "В Министерството на вътрешните работи се състоя първото заседание на оперативния щаб, който ще координира ситуацията и ще следи за предприетите мерки с цел ограничаване на заболяванията по животните, съобщиха от  пресцентъра на МВР . На него присъстваха министрите на вътрешните работи Валентин Радев, на земеделието и храните Румен Порожанов, главният секретар на МВР главен комисар Младен Маринов, директорът на БАБХ д-р Дамян Илиев, директорът на ДАНС Димитър Георгиев, директорите на ГДНП и ГДГП –гл. комисар Христо Терзийски и гл. комисар Светлан Кичиков, директорите на областните дирекции на МВР в Бургас, Ямбол, Русе и Силистра, както и областните управители на четирите погранични области.   \r\nПо време на срещата бе направен анализ на ситуацията до момента, бе изразена загриженост към стопаните на животните, както и отчетени пропуски в комуникацията. В сила остават набелязаните осем мерки, отразени в заповедта на двамата министри в края на миналата седмица. Бяха обсъдени и допълнителни стъпки с цел ограничаване на опасните заболявания по животните. Първата от тях е ограничаване на големи обществени прояви със струпвания на хора в 10-километровата зона около огнищата на опасните болести. Втората мярка е свързана със засилване на контрола по ГКПП-тата на товарите за пренос на месни храни. По думите на вътрешния министър „реално това означава засилване на проверките на превозните средства, като целта е да не се допусне месо, което е заразено“. Третата препоръка е към МРРБ и по-специално към АПИ – ежедневно почистване на 10-километровата зона преди местата за граничен контрол. Бе предложено и прието в утрешния ден да се проведе среща на щаба с председателите на парламентарни групи. „Целта на тази среща е да се изчистят всички съмнения, защото в случая става въпрос за националната сигурност. Искаме всички да осъзнаят каква е опасността и да си поемат отговорността“, обясни министърът на вътрешните работи.", "date": "2018.07.16", "title": "МВР: Наложително е да предотвратим всяка опасност, свързана с евентуално разпространение на огнища на зараза по животните"}
{"url": "http://www.focus-news.net/news/2018/07/16/2545948/nikolay-yanchev-motorist-ot-blagoevgrad-prez-septemvri-shte-badem-domakini-na-krag-ot-republikanskiyat-shampionat-po-motokros.html", "text": "През септември ще бъдем домакини на кръг от Републиканският шампионат по мотокрос, има голям интерес към мотоспорта от жителите на Област Благоевград. Това каза за  Радио „Фокус“ – Пирин  мотористът от Благоевград Николай Янчев. По думите му ако пистата да бъде добре направена, то възможно е да има и кръг от Европейският шампионат. „За съжаление в нашия регион няма други мотоспортове“, отбеляза Янчев. Той коментира, че се занимава с мотори вече около 30 години, а това което го привлича, е тръпката, характеризираща се с фразата „Вятър в косите“. Мотористът отбеляза, че както има различни видове мотоциклетисти, така има и различни видове мотори, подходящи за всякакъв вид хора. Лично Янчев през дългогодишния си опит е изпробвал няколко вида машини. „Специално аз съм участвал в офроуд карания на кросови мотоциклети по планини. Сега карам турър,с който обикаля Европа“, добави Янчев. \r\nТой посочи също, че е малък процентът на мотористите, които не спазват правилата за движение. По думи на Николай Янчев няма как всички да са прилежни, просто защото не може да се въздейства на всеки, като му се обяснява, че дадено нещо не е правилно. „Не може на всеки да му сложим каската на главата и да я завържем или да го накараме да кара внимателно. За съжаление има ѝ такива „зрънца“ сред нас“, каза още Янчев. Той отбеляза, че повечето мотористи се стремят да карат внимателно и да бъдат толерантни участници в движението. „Винаги апелирам, когато съм водещ на мото мероприятията – да бъдем с каски, да бъдем толерантни, да не караме пили“, заяви Янчев. Той призова автомобилистите също да проявяват разбиране към водачите на мотори, да ги пазят, за да не се стига до инциденти. Янчев апелира и към своите колеги от региона, а и от цялата страна, да карат внимателно, да се съобразяват, че не са сами на пътя и задължително винаги да са с необходимата екипировка, за да може да не се стига до фатални инциденти, които оставят десетки семейства разбити. \r\nЛивия НИНОВА", "date": "2018.07.16", "title": "Николай Янчев, моторист от Благоевград: През септември ще бъдем домакини на кръг от Републиканският шампионат по мотокрос"}
{"url": "http://www.focus-news.net/news/2018/07/16/2545945/lyubomira-gancheva-abv-za-po-malko-ot-godina-s-kampaniyata-az-ostavam-v-balgariya-na-abv-dostignahme-do-hilyadi-dushi-i-imame-desetki-novi-chlenove.html", "text": "За по-малко от година с кампанията „Аз оставам в България“ на АБВ достигнахме до хиляди души и имаме десетки нови членове. Това каза Любомира Ганчева, председател на АБВ – Младежи и заместник-председател на партията в интервю за  Агенция „Фокус“  за кампанията „Аз оставам в България“. \r\nТя поясни, че инициативите на кампанията „Аз оставам в България“ са идвали от младите и са били за младите. „Това е смисълът на всичките действия на АБВ – Младежи, а именно да правим инициативи, които сами измисляме. Много е трудно да се направи аритметика до колко хора сме стигнали“, каза Ганчева. Тя поясни, че благодарение на патриотичния календар на АБВ, раздаден предимно на младежи и в тираж 4000 броки и другите мероприятия в рамките на кампанията десетки млади хора са се записали в партията, защото припознават каузата като своя. „Имаме много попълнения в голяма част от областите в България и нови структури в редица градове“, отчете Ганчева.  \r\nДеница КИТАНОВА   Пълния текст на интервюто четете по-късно в „Мнение”", "date": "2018.07.16", "title": "Любомира Ганчева, АБВ: За по-малко от година с кампанията „Аз оставам в България“ на АБВ достигнахме до хиляди души и имаме десетки нови членове"}
{"url": "http://www.focus-news.net/news/2018/07/16/2545947/sport-tifozite-na-yuventus-prizovaha-kristiano-ronaldo-da-donese-shampionskata-liga-na-otbora.html", "text": "Тифозите на италианския гранд Ювентус приветстваха новото звездно попълнение на отбора Кристиано Роналдо и го призоваха да донесе купата от Шампионската лига в Торино. Хиляди привърженици на отбора се бяха събрали пред медицинския комплекс на Юве, където португалският нападател премина медицински тестове преди официалното си представяне по-късно днес. Роналдо не пропусна да раздаде автографи на десетки малки деца и заяви, че от днес запалянковците могат да мечтаят.", "date": "2018.07.16", "title": "Спорт: Тифозите на Ювентус призоваха Кристиано Роналдо да донесе Шампионската лига на отбора"}
{"url": "http://www.focus-news.net/news/2018/07/16/2545949/stara-zagora-obshtinata-organizira-den-za-vazpomenanie-na-zhertvite-na-starozagorskoto-klane.html", "text": "Община Стара Загора организира общоградско възпоменание на загиналите мирни жители от града и района, при опожаряването на Стара Загора и Старозагорското клане през 1877 г. Това съобщиха от пресцентъра на  Общината . \r\nДенят на възпоменание на жертвите – православни християни, който ще се проведе по традиция на 19 юли (четвъртък), включва Вечерна служба в енорийски храм „Света Троица” от 17.00 ч.  \r\nВ 17.30 ч. от храма ще тръгне литийно шествие до Мавзолея костница „19 юлий 1877”. \r\nНа мястото, където са положени костите на хиляди мъченически загинали християни в периода от  19 до 31 юли 1877 г., от 18.00 ч. ще бъде отслужена заупокойна молитва в тяхна памет. \r\nВ града и района, по време на драматичните събития са избити над 14 хиляди българи, повече от 1000 местни жители умират от глад и гонения, отвлечени са над 10 хиляди млади жени, момчета и момичета. Само в църквата „Св. Троица“ са изклани близо 3000 души. \r\nПрез 2018 г. се навършват 141 години от боевете за защитата на града по време на Руско-турската освободителна война. На годишнината Община Стара Загора е посветила специална програма.", "date": "2018.07.16", "title": "Стара Загора: Общината организира Ден за възпоменание на жертвите на старозагорското клане"}
{"url": "http://www.focus-news.net/news/2018/07/16/2545950/a1-on-makedoniya-chistkata-na-korumpiranite-ostavi-albaniya-bez-konstitutsionen-sad.html", "text": "Процесът на чистки в съдебните институции и полицията в Албания от корумпирани личности или лица, които са били или са част от престъпни структури, остави страната без Конституционен съд, коментира скопското електронно издание  A1 On . \r\nПоследният, който бе освободен от поста си, бе Гани Диздари, за когото Независимата комисия за проверка установи, че са налице „проблеми, когато става дума за неговия имот и почтеност като личност\". \r\nКонституционният съд въвлече съдебната система в институционална и конституционна криза, която сериозно навреди на стремежите на Албания за членство в Европейския съюз, констатира вестник „Шекули\". Изданието припомня, че поради „отсъствието\" на тази институция е невъзможно да бъде установено дали приетите от парламента закони не са противоконституционни. Единственото „спасение“ е президентът Илир Мета, който може да блокира приетите законодателни актове, подчертава изданието.  \r\nКонституционният съд се състои от девет членове, трима от които са назначени от държавния глава, а останалите се избират от парламента и Върховния съд на Албания. Съдиите на Конституционния съд имат деветгодишен мандат без право на преизбиране. \r\nОще в началото на процеса на чистки, около 500 служители на реда доброволно напуснаха служба, представяйки декларации за тяхното материално положение – преди и след встъпване в длъжност. Около осем хиляди техни колеги обаче не направиха това.  Тереза Герова", "date": "2018.07.16", "title": "A1 On (Македония): „Чистката на корумпираните“ остави Албания без Конституционен съд"}
{"url": "http://www.focus-news.net/news/2018/07/16/2545937/reuters-erdogan-i-tramp-sa-obsadili-situatsiyata-v-manbidzh-predi-sreshtata-mezhdu-liderite-na-sasht-i-rusiya.html", "text": "Президентите на САЩ и Турция Доналд Тръмп и Реджеп Таийп Ердоган са провели телефонен разговор в понеделник преди срещата на американския държавен глава с руския лидер Владимир Путин в Хелзинки. Двамата са обсъдили важността на това да се приложи „пътната карта“ в сирийската провинция Манбидж, съобщиха от президентството в Анкара, предава  Reuters . \r\nСъгласно постигнатото споразумение между Вашингтон и Анкара миналия месец, сирийските кюрдски „Отряди за народна самоотбрана“ трябва да се изтеглят от Манбидж, а турските и американските сили да поддържат сигурността и стабилността в региона. \r\nВ хода на телефонния разговор в понеделник, двамата лидери са се съгласили, че прилагането на сделката за Манбидж ще „има значителен принос“ за разрешаването на сирийския конфликт, се казва в съобщението. \r\nТам се добавя още, че Ердоган и Тръмп са потвърдили отново решимостта си да подобрят още двустранните отношения във всички сфери. \r\nПревод и редакция:", "date": "2018.07.16", "title": "Reuters: Ердоган и Тръмп са обсъдили ситуацията в Манбидж преди срещата между лидерите на САЩ и Русия"}
{"url": "http://www.focus-news.net/news/2018/07/16/2545939/fox-news-ikonomicheskiyat-aspekt-na-sreshtata-tramp-putin.html", "text": "Президентът на САЩ Доналд Тръмп в понеделник провежда среща с руския си колега Владимир Путин в Хелзинки и двамата със сигурност ще обсъдят някои ключови икономически въпроси. \r\nОт перспективата на Путин, облекчаване на санкциите е един от главните приоритети, Вашингтон наложи поредица ограничителни мерки на Москва от началото на 2014 година, когато Русия присъедини Крим. Допълнителни санкции бяха наложени, след като американското разузнаване стигна до заключението, че има намеса на Кремъл в американските президентски избори през 2016 година, коментира  американският телевизионен канал Fox News . \r\nПрез април администрацията на Тръмп прибави седем олигарси и 12 компании, заедно с още 17 висши служители в руското правителство за „осъществяване на редица зловредни дейности по света“. Втората по големина алуминиева компания на света „Русал“ е сред корпорациите, попаднали под ударите на Вашингтон. Руският олигарх Олег Дерипаска, който също е в санкционните списъци, се оттегли от директорския пост в металургичната компания и се съгласи да намали дела на акциите си в „Русал“, за да спомогне за вдигането на ограниченията спрямо алуминиевия гигант, пише американската медия. \r\nДокато експертите не очакват никакви промени по отношение на санкционната политика на срещата на върха, разговорите могат да отворят пътя за бъдещи преговори по въпроса. \r\nОт страна на САЩ, Тръмп може да поиска помощта на Путин за денуклеаризацията на Корейския полуостров. Като цяло, Москва отказва да спазва глобалните мерки, целящи да принудят икономически Пхенян да се откаже от ядрената и ракетната си програми, смята Fox News. \r\nДокато Китай е с далеч най-голямо икономическо влияние върху Северна Корея, одобрението на Русия за международните усилия ще бъде важно, пише американският телевизионен канал.  Русия е един от основните вносители в Северна Корея, съгласно Observatory of Economic Complexity. Москва помага също и за износа на севернокорейски въглища, твърди Fox News, в нарушение на санкциите на ООН. \r\nПревод и редакция:", "date": "2018.07.16", "title": "Fox News: Икономическият аспект на срещата Тръмп – Путин"}
{"url": "http://www.focus-news.net/news/2018/07/16/2545951/smolyan-obshtinskite-savetnitsi-glasuvat-predsrochnoto-osvobozhdavane-na-predsedatelya-inzh-dimitar-krastanov.html", "text": "Общинските съветници на Смолян гласуват предсрочното освобождаване на председателя инж. Димитър Кръстанов, предаде репортер на  Радио „Фокус“ – Смолян . Местният парламент избра тричленна комисия по прекратяване пълномощията на сегашния председател на Общинския съвет. Неин председател е Екатерина Гаджева от ГЕРБ, а членове са Валентин Цолов от коалиция КРОС и Милен Журналов от ДПС. Гласуването се извършва тайно. При взето решение за прекратяване на пълномощията на инж. Кръстанов, ще се пристъпи към предложение за нов председател на Общински съвет – Смолян и неговия избор, който отново ще се проведе тайно. \r\nНели ГЕРГЬОВСКА", "date": "2018.07.16", "title": "Смолян: Общинските съветници гласуват предсрочното освобождаване на председателя инж. Димитър Кръстанов"}
{"url": "http://www.focus-news.net/news/2018/07/16/2545953/api-pripomnya-che-pri-36-ti-km-na-am-hemus-se-izvarshva-remont-na-noseshtite-koloni-na-viadukt-korenishki-dol.html", "text": "Агенция „Пътна инфраструктура“ (АПИ) припомня, че се извършва ремонт на носещите колони на виадукт „Коренишки дол“ на 36-ти км на АМ „Хемус“, който започна на 20-ти април т. г. В момента движението по моста в посока София се осъществява двупосочно в платното за Варна. Това съобщиха от пресцентъра на  АПИ . Работи се по съоръжението в посока София, като се ремонтират стълбове 3, 4, 5 и 6. Движението е ограничено, за да се ограничат вибрациите от преминаващите превозни средства. По този начин се осигурява безопасна работа на строителите, работещи по стълбовете на съоръжението. Агенция „Пътна инфраструктура“ прави това уточнение по повод запитвания от граждани за ремонтните дейности, извършвани в района. Пътната агенция благодари на шофьорите за търпението от причинените неудобства, които обаче са наложителни, за да се пътува удобно и безопасно по съоръженията, необновявани от построяването им през 1986 г. \r\nДо завършване на ремонтно-възстановителните работи трафикът е пренасочен двупосочно в платното за Варна. Осигурени са по една лента за Варна и една за София. Скоростта е ограничена до 50 км/ч. Необходимо е шофьорите да карат внимателно, да не предприемат изпреварвания в участъка и да спазват стриктно поставената сигнализация и въведеното ограничение на скоростта. \r\nОтново с цел да се ограничи натоварването на виадуктите в ремонт, движението на тежкотоварните камиони над 12 т по АМ „Хемус“ е ограничено в отсечката от 30-ти до 47-ми километър. Те се отклоняват при 30-ти км от пътен възел „Витинска река“ по път I-1 София – Ботевград и път II-17 Околовръстен път на Ботевград, след което се връщат обратно на АМ „Хемус“ при 47-ми км при пътен възел „Ботевград“ и обратно. Като алтернативен маршрут за тежкотоварните автомобили може да се използва и път II-16 София-Своге-Мездра през Искърското дефиле, тъй като в момента се извършва частичен ремонт на път I-1 София-Ботевград и движението се осъществява в една лента. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.07.16", "title": "АПИ припомня, че при 36-ти км на АМ „Хемус“ се извършва ремонт на носещите колони на виадукт „Коренишки дол“"}
{"url": "http://www.focus-news.net/news/2018/07/16/2545954/kyustendil.html", "text": "Кметът на Община Дупница Методи Чимев е инспектирал дейностите по ремонта на най-големия жилищен квартал в града \"Бистрица\". Това съобщи за  Радио „Фокус” – Кюстендил  Красимир Георгиев, зам.-кмет на Община Дупница. Темповете на работа и извършените досега дейности по реализирането на проекта за цялостен ремонт на жилищен комплекс „Бистрица” са много добри. Очаква се до края на месеца да приключат всички подземни дейности, свързани с подмяна на водопровод и канализация, които са извън финансирането по проекта, но средствата за тях са осигурени от други източници. „Хубаво е, че има жители на квартала, които следят ремонта и постоянно сигнализират, като при всяка проверка разговарям с доста хора, които изказват мнения, задават въпроси. Имаме постоянен контрол и от страна на екипи на Община Дупница, но от видяното днес правим извода, че работата върви много добре”, каза Красимир Георгиев. \r\nВенцеслав ИЛЧЕВ", "date": "2018.07.16", "title": "Кюстендил: Кметът на Дупница Методи Чимев инспектира ремонта на най-големия жилищен квартал в града"}
{"url": "http://www.focus-news.net/news/2018/07/16/2545952/ivan-kaburov-zemedelets-zelenchukoproizvoditelite-v-oblast-pazardzhik-uvelichavat-ploshtite-s-tikvi-zaradi-subsidiite.html", "text": "Зеленчукопроизводителите в област Пазарджик  увеличават площите с тикви заради субсидиите, каза за  Радио „Фокус” – Пазарджик  Иван Кабуров, зеленчукопроизводител от Пазарджик. „Сигурен съм, че Министерството на земеделието и храните и фонд „Земеделие” ще оценят грешката, която са направили да включат тиквата в сектор „Зеленчукопроизводство” и тя да бъде субсидирана като зеленчук“, заяви той.  \r\n„Разходите, които се правят за един декар тиква по нищо не могат да се сравняват с тези за един декар пипер или домати. При тиквата има разходи само за засяване на семена, монтиране на капково напояване, поливане и прибиране на реколтата“, коментира производителят. По думите му тези разходи са не повече от 150 лева на декар, докато при повечето от зеленчуците достигат до 1 500 лева. „Към изкупуването на готовата продукция има интерес, както и при другите култури. Когато има партидност и по-големи мащаби, идват големи търговци и изкупуват продукция. Когато е малко производството и липсва на пазара, никой голям търговец няма да дойде. Там вече става въпрос за разносна търговия с бусове и леки автомобили“, каза още Кабуров.  \r\nТой допълни, че тази година е увеличил площите с тиква тройно, но увеличението не е за сметка на другите зеленчуци, които също са повече от миналата година. \r\nАлбена ЖИЛЕКОВА", "date": "2018.07.16", "title": "Иван Кабуров, земеделец: Зеленчукопроизводителите в област Пазарджик увеличават площите с тикви заради субсидиите"}
{"url": "http://www.focus-news.net/news/2018/07/16/2545957/mvnr-balgariya-i-norvegiya-provedoha-konsultatsii-po-pravata-na-detsata.html", "text": "Представители на български и норвежки институции проведоха двустранни консултации по въпроси относно прилагането на действащите международните договори и приложимото национално законодателството уреждащо правата и закрилата на детето. Това съобщиоха от пресцентъра на  Министерството на външните работи  (МВнР). \r\nСрещата се фокусира върху теми, свързани с достъпа до информация по конкретни случаи, възможността за участие на представители на дипломатически и консулски мисии, акредитирани на територията на Кралство Норвегия, в срещи със службите за закрила на децата, присъствието на съдебни заседания, уведомяването на консулските служби за наложени мерки за защита на детето, начините за достъп и комуникация с деца, намиращи се в приемно семейство или институция, предприемането на мерки за запазване на родния език на детето, както и възможностите за достъп до деца от страна на близки роднини, с които детето поддържа и има силни връзки.  \r\nИнициираните консултации са в резултат на разговора на вицепремиерa и министър на външните работи Екатерина Захариева с посланика на Норвегия Лиз Николин Клевен Гревстад която в началото на юни т.г. беше поканена в МВнР за разяснения по случая с отнетите деца на българската гражданка Цветелина Уланд от норвежките социални служби.  \r\nОт българска страна в междуинституционалните консултации в Осло участваха посланикът на България в Норвегия Румяна Митрева, българският консул в страната Николай Цанев, директорите на дирекции „Консулски отношения“ и „Права на човека“ в МВнР Николай Ванчев и Мария Спасова, както и представители на Министерството на правосъдието и на Държавната агенция за закрила на детето. Норвежките институции бяха представени от ръководството на Департамента за децата, младежите и семейните въпроси и от представители на дипломатическото им ведомство.  \r\nДомакините представиха структурата и начина на организация на работата на норвежките социални служби, отговорни за закрилата на правата на детето. В отговор на поставените от българската страна конкретни въпроси бяха предоставени разяснения относно правилата и процедурите на територията на Кралство Норвегия, уреждащи случаи на деца и родители, които имат чуждо гражданство. Българските представители бяха запознати и с инструкциите на Департамента за децата, младежите и семейните въпроси, които са разпратили до териториалните социални служби за спазване на приложимите разпоредби на Виенската конвенция за консулските отношения при комуникацията с чуждестранни дипломатически и консулски представителства. Беше обсъден и обменът на информация по реда на Хагската конвенция за компетентността, приложимото право, признаването, изпълнението и сътрудничеството във връзка с родителската отговорност и мерките за закрила на деца от 1996 г. между компетентните органи на държавите-членки.  \r\nЗа по-нататъшните действия на българската държава ще информираме допълнително.", "date": "2018.07.16", "title": "МВнР: България и Норвегия проведоха консултации по правата на децата"}
{"url": "http://www.focus-news.net/news/2018/07/16/2545962/sport-nad-tri-miliona-chuzhdentsi-sa-posetili-rusiya-za-svetovnoto-parvenstvo.html", "text": "Организаторите на Световното първенство изразиха задоволство от постигнатите резултати след края на Мондиала. Министър-председателят на Русия Дмитрий Медведев обяви, че над 3 милиона чуждестранни гости са дошли в страната заради шампионата. Това е два пъти повече от чуждите туристи, посетили Русия в хода на другия голям форум, организиран в страната – Зимните олимпийски игри в Сочи, когато са дошли 1,5 милиона души. Освен това руският премиер е убеден, че впечатленията на чужденците са предимно положителни и те биха се завърнали като туристи със семействата си.", "date": "2018.07.16", "title": "Спорт: Над три милиона чужденци са посетили Русия за Световното първенство"}
{"url": "http://www.focus-news.net/news/2018/07/16/2545959/veliko-tarnovo-izlozhba-predstavya-znakovi-sabitiya-v-grada-prez-poslednite-dve-desetiletiya.html", "text": "Изложба представя знакови събития, случили се във Велико Търново през последните две десетилетия. Това съобщиха от пресцентъра на  Общината . Експозицията е организирана от областния всекидневник „Янтра днес“, с подкрепата на Общината. Поводът е 20-годишния рожден ден на вестника. Близо 100 фотографии вече са подредени върху паната пред Факултета по изобразително изкуство към ВТУ „Св. св. Кирил и Методий“. Фотосите представляват своеобразна енциклопедия за живота в Старата столица от 1998 година до днес, отразяват съвременното развитие на Велико Търново и реализацията на важни проекти в различни сфери, променили облика на града.  \r\nИзложбата ще бъде открита в 10.30 ч. на 17 юли /вторник/ от кмета Даниел Панов, главния редактор на в-к „Янтра днес“ Златина Димитрова и областния управител проф. Любомира Попова.  \r\nФотографиите са подбирани в продължение на два месеца. Те припомнят за строителството на големи инфраструктурни обекти като Южния пътен възел, Пътен възел „Качица“, реконструкцията на площад „Цар Асен I”, обновяването на парк „Марно поле“, завършването на храма „Свети Четиридесет мъченици“ и строителството на църквата „Възкресение Христово“.  \r\nСнимките припомнят също за гостуването на цар Симеон Втори и участието му като премиер в тържествата за Независимостта на България, за визитата на царица Маргарита, за посещенията на краля на Белгия Албер II и кралица Паола, на бившия президент на Бразилия Дилма Русев, посещението на Михаил Гобрачов през 2002 г. и др.  \r\nНа таблата са подредени и снимки с Ищар, Йосиф Кобзон, Ричард Клайдерман, Любе, Lord of the dance, Филип Киркоров - малка част от звездите, вдигнали на крака търновската публика през годините. Сред емблемите на старата столица са редица културни събития като Международният фолклорен фестивал, Международният фестивал „Ежедневието на средновековен Търновград“, Международният фестивал на духовите оркестри, Летният оперен фестивал „Сцена на вековете“, историческите възстановки на клуб „Традиция“ и др. \r\nИзложбата по повод юбилея на вестник „Янтра днес“ представя снимки на фотографите и фоторепортерите на ежедневника през годините – Найден Найденов, Бисер Бояджиев, Иван Солников, Стефан Михайлов, Валентин Сергеев, Даниел Йорданов и др. Тя ще остане експонирана в центъра на Велико Търново до края на юли.", "date": "2018.07.16", "title": "Велико Търново: Изложба представя знакови събития в града през последните две десетилетия"}
{"url": "http://www.focus-news.net/news/2018/07/16/2545960/ombudsmanat-maya-manolova-proektat-na-zakona-za-horata-s-uvrezhdaniya-e-imitatsiya-na-reforma.html", "text": "За съжаление, моите притеснения, че в проекта на Закона за хората с увреждания няма никаква реформа, а само имитация на такава, че има подмяна на обещанията, които бяха дадени, се оказаха напълно основателни и аз няма да ставам съучастник в това заблуждаване на хората с увреждания. Това каза омбудсманът Мая Манолова след участието си в заседанието на работната група в Министерството на труда и социалната политика, която изготвя проекта на Закон за хората с увреждания, съобщиха от пресцентъра на  Омбудсмана на Република България .  \r\nМанолова бе категорична, че въпросният проект възпроизвежда на 70% сега действащия, като голяма част от текстовете дори са влошени, вместо да бъдат подобрени.   \r\n„Сърцевината на Конвенцията за защита на правата на хората с увреждания е индивидуалната оценка, индивидуалният подход за необходимата подкрепа за всеки човек с увреждане. Според този проект не е ясно как ще се извършва тази индивидуалната оценка, какви са правилата, критериите, принципите, методиката. Не е ясен съставът на комисията, която ще извършва тази оценка, но още по-притеснителното е, че подкрепата, която ще бъде осигурена в резултат на тази оценка се свежда до 4 направления, които и в момента се предвиждат от действащия закон“, заяви Манолова.  \r\nТя  посочи, че става въпрос за помощ за адаптиране на жилище, помощни средства за медицински изделия, финансова помощ и социални услуги, което включва и асистентска подкрепа, но нищо не се променя по отношение на помощните средства.  \r\n„Хората с увреждания настояват да получават необходимото им помощно средство и медицинско изделие, а не определена сума, с която да се снабдят с такова“, каза омбудсманът. Тя бе категорична, че хората с увреждания не само няма да могат да се снабдят с необходимите им модерни помощни средства и медицински изделия, но същевременно се създава възможност и за злоупотреби.   \r\n „Финансовата подкрепа също не е ясно как ще се определя, но има съмнения, че 4-те групи, които са изписани в този проект на хората с увреждания, се определят отново според медицинската експертиза, вид и степен на увреждане и процент на работоспособност. Просто индивидуалната оценка  най-вероятно ще се свежда до това - човекът да бъде включен в съответната група и да получава финансова подкрепа, като изобщо не е ясно как ще се определя“, подчерта Манолова.  \r\nТя припомни, че заедно с протестиращите майки на деца с увреждания е внесла в парламента законопроект за личната помощ, но в проекта на МТСП асистентската помощ е сведена само до едно неясно изречение.   \r\n„Социалните услуги са предмет на друг закон, който се очаква да бъде изготвен в най-близки срокове. Това, с което разполагам аз и моят екип е концепцията за социалните услуги. Има много добри неща в нея, но липсва главното, а именно дейностите, които ще бъдат включвани в тези социални услуги“, допълни общественият посредник.  \r\nМанолова бе възмутена, че правомощията отново ще бъдат в изпълнителната власт, която ще решава как ще прави индивидуалната оценка, както и какви ще бъдат социалните услуги и последиците и подкрепата за хората с увреждания от тази оценка.   \r\nМеждувременно майките на деца с увреждания напуснаха работната група по Закона за хората с увреждания в знак на несъгласие, че нито едно от техните предложения по законопроекта не е било прието.  \r\n„Това, което искаме да споделим е нашето несъгласие и огорчение от това, че прекарахме месеци в нещо, което няма да види бял свят. Усилията, предложенията, взаимното уважение отидоха в огромна пропаст“, категорични бяха те.  \r\n„На практика абсолютно нищо не се променя и аз като омбудсман не искам да ставам съучастник в тази имитация на реформа, не искам да участвам в това заблуждение на хората с увреждания и съм длъжна да кажа ясно какво представлява този проект на Закона за хората с увреждания. С моите експерти ще продължим да участваме в работната група, защото това е сериозният институционален подход, но съм дълбоко резервирана какво ще излезе като краен продукт“, заяви още Мая Манолова.  \r\nОт своя страна министърът на труда и социалната политика Бисер Петков се съгласи, че в проекта, готвен от МТСП, реформата отсъства, но се оправда, че това са предложенията, които са постъпили на този етап.  \r\nМанолова коментира и приетите от Народното събрание промени във връзка с интеграционните надбавки в Закона за интеграция на хората с увреждания, които вместо временна мярка, бяха бетонирани като безсрочни.", "date": "2018.07.16", "title": "Омбудсманът Мая Манолова: Проектът на Закона за хората с увреждания е имитация на реформа"}
{"url": "http://www.focus-news.net/news/2018/07/16/2545961/direktorite-na-oblastnite-direktsii-po-bezopasnost-na-hranite-shte-dadat-preskonferentsiya-po-temata-za-chumata-i-spravyaneto-sas-zaraznite-bolesti-po-zhivotnite-na-17-yuli-v-babh.html", "text": "Поради големия интерес към темата за чумата и справянето със заразните болести по животните, директорите на областните дирекции по безопасност на храните ще дадат пресконференция на 17 юли, от 15.00 часа, в сградата на Българската агенция по безопасност на храните (БАБХ) на бул. \"Пенчо Славейков\" 15А. Това съобщиха от пресцентъра на  БАБХ .", "date": "2018.07.16", "title": "Директорите на областните дирекции по безопасност на храните ще дадат пресконференция по темата за чумата и справянето със заразните болести по животните на 17 юли в БАБХ"}
{"url": "http://www.focus-news.net/news/2018/07/16/2545955/predsedatelyat-na-parlamenta-tsveta-karayancheva-svikva-izvanredno-zasedanie-na-predsedatelskiya-savet-na-narodnoto-sabranie-vav-vrazka-sas-sluchaite-na-chuma-po-zhivotnite.html", "text": "Председателят на парламента Цвета Караянчева свиква извънредно заседание на Председателския съвет на Народното събрание на 17 юли 2018 г., от 09.00 часа. Това съобщиха от пресцентъра на  Народното събрание . На заседанието ръководствата на всички парламентарни групи ще бъдат информирани във връзка със случаите на чума по животните в страната. Заседанието се свиква по молба на Оперативния щаб, който координира борбата с чумата по животните.", "date": "2018.07.16", "title": "Председателят на парламента Цвета Караянчева свиква извънредно заседание на Председателския съвет на Народното събрание във връзка със случаите на чума по животните"}
{"url": "http://www.focus-news.net/news/2018/07/16/2545956/bloomberg-donald-tusk-predupredi-che-targovskite-voyni-na-tramp-mogat-da-dovedat-do-goreshti-konflikti.html", "text": "Председателят на Европейския съвет Доналд Туск призова американския президент Доналд Тръмп да промени световния ред вместо да го разрушава и предупреди, че търговските войни могат да доведат до „горещи конфликти“, предава американската агенция Bloomberg. \r\nТуск отправи това предупреждение в рамките на речта си на откриването на срещата на върха ЕС – Китай в понеделник, като освен това направи директна връзка между посещението на европейската делегация в Пекин и срещата между президентите на Русия и САЩ в Хелзинки по-късно през същия ден. Американската агенция отбелязва, е изказването идва само ден, след като американският президент определи ЕС като един от най-големите врагове на САЩ в търговията. \r\n„Архитектурата на света се променя пред очите ни и ние имаме обща отговорност да я променим към добро“, заяви Туск. \r\nСпоред мнението на „Блуумбърг“, един от знаците за промяната е това, че ЕС и САЩ са се съгласили да излязат с първата си съвместна декларация от три години. Премиерът на Китай Ли Къцян оцени документа като доказателство за волята за сътрудничество за запазване на глобалния ред и съхраняване на многостранния подход към разрешаването на световните проблеми. \r\nСрещата на върха цели да се отбележи прогрес в пътя към постигането на двустранно инвестиционно споразумение и по бъдещето на индустриалната политика на Пекин и Брюксел, резюмира американската агенция. Двете страни са се съгласили също да формират работна група за реформиране на Световната търговска организация, ход, за който Туск вече призова Тръмп, Путин и Китай и който, според неговите думи, „ще предотврати бъдещи конфликти и хаос“. \r\nСлед десетилетия на мирно строителство, които са помогнали за преодоляване на последствията от Студената война, както пише „Блуумбърг“ и икономическото издигане на Китай, „е общо задължение на Брюксел и Пекин, но също и на Америка и Русия, да не разрушават световния ред, а да го подобрят“, заяви Туск. Това означава „не да се предизвикват търговски войни, които прерастват в горещи конфликти толкова често в нашата история, а смело и отговорно да бъде реформиран основаният на твърди правила световен ред“. \r\nТези коментари, смята американската медия, отразяват влошените отношения между Европа и САЩ, след като Тръмп наложи по-високи вносни мита върху стоманата и алуминия, оттегли се от иранската ядрена сделка и Парижкото споразумение за климата и нахока европейските страни за това, че не отделят достатъчно средства за отбрана. Тръмп, както пише „Блуумбърг“, сложи сол на раната като сподели в интервю пред CBS в неделя, че смята ЕС като основен „враг“ на САЩ „заради това, което ни правят в търговията, като към реда на противниците си той зачисли и Китай, и Русия. \r\nПревод и редакция:", "date": "2018.07.16", "title": "Bloomberg: Доналд Туск предупреди, че търговските войни на Тръмп могат да доведат до „горещи конфликти“"}
{"url": "http://www.focus-news.net/news/2018/07/16/2545964/sitel-makedoniya-monitoringat-na-es-nad-makedoniya-zapochva-s-poseshtenie-na-yohanes-han.html", "text": "Комисарят по европейска политика за съседство и преговори за разширяване Йоханес Хан пристига на посещение в Скопие, с което официално ще бъде даден старт на мониторинга на ЕС над Македония, предава скопският телевизионен канал   „Сител“ . \r\nПредвидено е във вторник Хан да проведе срещи с премиера Зоран Заев, а след това и с председателя на парламента Талат Джафери и с лидера на опозиционната ВМРО-ДПМНЕ Християн Мицковски.  \r\n„Целта е на правителствено заседание да стартираме процесите, а това значи, че много бързо трябва да подготвим страната и с рамката за преговори, и с преговарящите екипи за следващия процес\", поясни Заев. \r\nНа последното заседание на Съвета за стабилизиране и асоцииране ЕС-Македония в Брюксел австрийският политик констатира забавяне в реформата в публичната администрация, в тайните служби и в съдебната система. Той призова всички опозиционни партии да бъдат конструктивни при приемането и осъществяването на реформите.  \r\nСледващата седмица започва и мониторингът на ЕС над Албания, припомня телевизията.  Тереза Герова", "date": "2018.07.16", "title": "„Сител“ (Македония): Мониторингът на ЕС над Македония започва с посещение на Йоханес Хан"}
{"url": "http://www.focus-news.net/news/2018/07/16/2545966/kyustendil-v-uchastaka-bobov-dol-zhedna-se-izgrazhda-nov-pat-zaradi-svlachishte.html", "text": "В участъка Бобов дол – Жедна се изгражда нов път заради свлачище. Това съобщи за  Радио „Фокус” – Кюстендил  дежурният в Областно пътно управление – Кюстендил. Водачите на моторни превозни средства трябва да се движат с повишено внимание. Мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.07.16", "title": "Кюстендил: В участъка Бобов дол – Жедна се изгражда нов път заради свлачище"}
{"url": "http://www.focus-news.net/news/2018/07/16/2545958/dimitar-stefanov-kmet-na-tutrakan-individualen-lov-na-diva-svinya-e-edna-ot-merkite-koito-predpriemame-sreshtu-razprostranyavane-na-afrikanskata-chuma.html", "text": "Африканската чума е заболяване, за което няма лечение и разработена ваксина. Това каза в дневния блок „Добър ден“ на  Радио \"Фокус\"  кметът на Тутракан Димитър Стефанов. Според него е необходимо да се вземат адекватни мерки за намаляване на популацията на дивата свиня. Кметът разказа за превантивните мерки срещу разпространяване на Африканската чума. \"Започнахме с адекватни мерки, това е индивидуален лов на дива свиня. В момента има издадени 22 разрешителни на ловджии, които всяка вечер излизат на лов за дива свиня и мисля, че имаме добри резултати“, поясни той. Кметът отбеляза, че има организиран курс за първична преработка на дивечово месо и обучение на заразни болести по дивеча. Целта му е ловджиите да са запознати не само с африканската чума, но и всички останали заразни заболявания, които могат да бъдат пренесени от животните към човека или да бъдат разпространени с месото и субпродукти от отстреляните животни. Димитър Стефанов припомни, че африканската чума е безопасна за хората, и уточни, че ако заболяването премине границите на България, ще нанесе големи икономически щети, тъй като животните в големите свинекомплексите, ще трябва да бъдат ефтаназирани, а продукцията ще бъде забранена за износ.", "date": "2018.07.16", "title": "Димитър Стефанов, кмет на Тутракан: Индивидуален лов на дива свиня е една от мерките, които предприемаме срещу разпространяване на Африканската чума"}
{"url": "http://www.focus-news.net/news/2018/07/16/2545965/kathimerini-vaprosat-za-ekstradiraneto-na-ruskite-diplomati-ot-gartsiya-e-finaliziran-potvardi-dimitris-tsanakopulos.html", "text": "Говорителят на гръцкото правителството Димитрис Цанакопулос заяви, че Атина разглежда въпроса за експулсирането на руски дипломати от страната, за да бъде затворен, отбелязва електронното издание на вестник  Kathimerini . \r\n„Взехме мерките, които трябваше да предприемем и в момента смятаме, че въпросът трябва да бъде финализиран\", обясни Цанакопулос. Описвайки случая като „чувствителен\", той отбеляза, че правителството винаги е било независимо във формирането на външната си политика, която – съгласно думите му, е „многостранна\". \r\nЦанакопулос повтори, че Атина очаква „уважение към гръцкото правителство и гръцката държава\". Същевременно той увери, че експулсирането на двамата дипломати не означава, че Гърция е променила външната си политика. \r\nПомолен да коментира твърдението на руския външен министър Сергей Лавров, според когото Вашингтон стои зад решението за експулсиране на дипломатите, Цанакопулос бе категоричен, че оценката му е погрешна. „Русия е важен партньор за Гърция и това не се променя от скорошния инцидент\", подчерта Цанакопулос. Тереза Герова", "date": "2018.07.16", "title": "Kathimerini: Въпросът за екстрадирането на руските дипломати от Гърция е „финализиран“, потвърди Димитрис Цанакопулос"}
{"url": "http://www.focus-news.net/news/2018/07/16/2545969/ipn-moldova-makedonskiyat-prezident-e-na-poseshtenie-v-moldova.html", "text": "Президентът на Молдова Игор Додон ще се срещне с македонския си колега Георги Иванов, който пристигна на посещение в Кишинев, предава информационната агенция  IPN . \r\nДържавният глава на югозападната ни съседка е в Молдова по покана на Додон и ще остане в страната до 19 юли.  \r\nСрещата между Додон и Иванов ще се състои в резиденцията на молдовския президент, поясняват от пресслужбата му. Не се привежда информация за темите, които двамата лидери ще обсъдят в рамките на дискусиите в Кишинев. Тереза Герова", "date": "2018.07.16", "title": "IPN (Молдова): Македонският президент е на посещение в Молдова"}
{"url": "http://www.focus-news.net/news/2018/07/16/2545968/varna-nalozhiha-uslovna-prisada-na-zhena-ot-varna-za-prostitutsiya.html", "text": "Жена от Варна беше осъдена условно от Районния съд в града за получаване на нетрудови доходи чрез проституция. Това съобщават от  пресслужбата на Варненския районен съд . В бързо производство, по силата на сключено в съдебната зала споразумение, на подсъдимата е наложено наказание от 6 месеца лишаване от свобода, чието изпълнение се отлага с изпитателен срок от 3 години. В периода от 26 октомври 2017 г. до 27 юни тази година, в района на местност „Крушките“ и местност „Боровец“, 39-годишната жена е била неколкократно задържана от органите на полицията за извършване на неморална дейност, като са й били съставени общо 4 предупредителни протокола. В предиобедните часове на 27 юни тази година подсъдимата е била засечена на място за пореден път от полицейски служители докато предлагала секс-услуги на клиент. Жената веднъж вече е била освобождавана от наказателна отговорност с налагане на административно наказание – глоба в размер на 1000 лева. Споразумението е окончателно и влиза в сила веднага.", "date": "2018.07.16", "title": "Варна: Наложиха условна присъда на жена от Варна за проституция"}
{"url": "http://www.focus-news.net/news/2018/07/16/2545963/bsp-sled-namesata-na-korneliya-ninova-obstanovkata-v-sharkovo-e-spokoyna.html", "text": "След намесата на председателя на БСП Корнелия Нинова обстановката в Шарково се успокои. Това съобщиха от пресцентъра на  БСП . Операцията по евтаназиране на животните е спряна. За да подкрепи местните, на място е и Атанас Зафиров, член на ИБ на БСП. „Много хора са дошли от цялата страна, с които пазим оцелелите животни. Чакаме решението на Административния съд. БСП е сред хората и ще продължим да ги подкрепяме“, категоричен е Зафиров.", "date": "2018.07.16", "title": "БСП: След намесата на Корнелия Нинова обстановката в Шарково е спокойна"}
{"url": "http://www.focus-news.net/news/2018/07/16/2545967/protestirashtiyat-nikolay-kolev-bosiya-ne-doyde-na-sreshtata-s-predsedatelya-na-parlamenta-tsveta-karayancheva.html", "text": "Протестиращият Николай Колев-Босия не дойде на уговорената среща с председателя на парламента Цвета Караянчева, предаде репортер на  Агенция „Фокус“ . Срещата беше насрочена за 15.30 часа. Председателят на парламента Цвета Караянчева обяви, че с министъра на вътрешните работи Валентин Радев отиват до дома му, за да се срещнат там.  \r\nБиляна ИВАНОВА", "date": "2018.07.16", "title": "Протестиращият Николай Колев-Босия не дойде на срещата с председателя на парламента Цвета Караянчева"}
{"url": "http://www.focus-news.net/news/2018/07/16/2545972/otpada-izdavaneto-na-hartiya-na-shest-vida-udostovereniya-za-grazhdanite-i-biznesa.html", "text": "Общо шест от най-масово издаваните хартиени удостоверения вече не се изискват от гражданите и бизнеса, а данните за тях се проверяват служебно. Това съобщиха от  правителствената информационна служба . Справките се извършват само по електронен път чрез достъп на служителите до основните регистри, сред които Търговския, Имотния, БУЛСТАТ, Регистъра на задълженията към митническата администрация и др.  \r\nПреустановява се изискването на хартиен носител на следните удостоверения:  \r\n-\tза наличие или липса на задължения за публични държавни вземания, издавано от Агенция „Митници“; \r\n-\tза вписванията, отбелязванията или заличаванията по партида на физическо/юридическо лице в Имотния регистър, издавано от Агенцията по вписванията; \r\n-\tза семейно положение, издавано от общинска администрация; \r\n-\tза семейно положение съпруг/съпруга и деца, издавано от общинска администрация;  \r\n-\tза сключен граждански брак, издавано от общинска администрация – за лица, родени след 1 януари 1984 г.; \r\n-\tобразец УП-8 за доход от пенсия/пенсии и добавка/добавки, издавано от Националния осигурителен институт. \r\nМерките са част от дългосрочния приоритет на правителството за провеждане на административна реформа чрез облекчаване на процедурите и повишаване качеството на административно обслужване за гражданите и бизнеса. Тази цел се постига чрез премахване на изискването за представяне на някои от по-разпространените официални документи на хартиен носител, опростяване на режимите, регламентиран достъп до регистри, електронен документооборот и служебен обмен на информация между институциите. \r\n В отговор на постъпили оплаквания, че административни структури в страната продължават да изискват отпаднали като необходимост удостоверения и свидетелства, вицепремиерът Дончев инициира създаването на нарочен електронен адрес udostoverenia@government.bg, където граждани да сигнализират за неправомерно  изисквани от тях документи. Сигнали се проверяват от Главния инспекторат на Министерския съвет.", "date": "2018.07.16", "title": "Отпада издаването на хартия на шест вида удостоверения за гражданите и бизнеса"}
{"url": "http://www.focus-news.net/news/2018/07/16/2545971/ministar-nikolina-angelkova-razgovarya-s-mehmet-ersoy-ministar-na-kulturata-i-turizma-na-republika-turtsiya.html", "text": "Министърът на туризма Николина Ангелкова разговаря по телефона с новия министър на културата и туризма на Република Турция Мехмет Ерсой, тива съобщиха от пресцентъра на  министерството . Турция попада в топ 10 на пазарите за входящ туризъм за България, подчерта министър Ангелкова и поздрави колегата си с поемането на поста. Тя добави, че за периода януари-май на тази година над 264 хил. турски граждани са посетили страната, като се отчита ръст от 9,1% спрямо същия период на 2017 г. През миналата година туристическите посещения от Турция са повече от 636 хил.  и се наблюдава увеличение от 12,5%. А за последните 5 години турските туристи, посетили България са нараснали двойно, информира министърът.  \r\nРазработването на така наречения „Балкански маршрут“ беше една от темите, които двамата министри обсъдиха. Те се обединиха около мнението, че този продукт ще е от изключителна полза за привличането на туристи от далечни дестинации и в двете страни. Министър Ангелкова подчерта, че е от ключово значение да имаме индивидуална услуга, с която да отговорим на нуждите на посетителите от отдалечени държави като Китай  и Япония. И допълни, че това ще надгради предлаганите туристически продукти и в България, и в Турция.  Тя припомни, че създаването му бе предложено и подкрепено на срещата на високо ниво на министрите на туризма на държавите-членки на ЕС „Туризъм и икономически растеж“, организиран в рамките на Българското председателство на Съвета на ЕС.   \r\nМинистър Ангелкова покани турския си колега да се включи във втория Международен конгрес на световните цивилизации и историческите маршрути. Той се организира под егидата на Световната организация по туризъм и ще се проведе в периода 14-16 ноември в София.  \r\nМинистър Мехмет Ерсой коментира, че ще разчита двете съседни страни да продължат ползотворното си сътрудничество в туризма. Той допълни още, че ще подкрепя и съдейства за организирането на всякакви инициативи,  които ще допринесат за успешното развитие на сектора.", "date": "2018.07.16", "title": "Министър Николина Ангелкова разговаря с Мехмет Ерсой, министър на културата и туризма на Република Турция"}
{"url": "http://www.focus-news.net/news/2018/07/16/2545975/pazardzhik-vse-poveche-targovski-obekti-v-tsentara-na-grada-falirat.html", "text": "Tенденция към масово фалиране на магазини и квартални търговски обекти се наблюдава в Пазарджик, показа репортерска проверка на  Радио „Фокус“ – Пазарджик . Повечето от магазините в центъра на Пазарджик са опразнени и с поставени табели „Дава се под наем“. На една от централните улици „Цар Шишман“ за последните няколко месеца са затворили врати около 4 търговски обекта. Някои от магазините направиха отчаян ход с намаляване на цените на стоките си, но след като и това не стабилизира продажбите им след Великден и абитуриентските балове, повечето се принудиха да затворят врати. Високите наеми в центъра на града наложиха част от търговските обекти да се преместят от централната част към кварталите. Но и там липсата на клиенти наложи фалити. Същата съдба споходи и голяма част от кварталните магазини за хранителни стоки и предмети за бита. Обяснението на повечето търговци е, че усещат финансова криза, която наистина е ударила българина по джоба.  \r\nАлбена ЖИЛЕКОВА", "date": "2018.07.16", "title": "Пазарджик: Все повече търговски обекти в центъра на града фалират"}
{"url": "http://www.focus-news.net/news/2018/07/16/2545974/burgas-v-zasedatelnata-zala-na-obshtinata-shte-se-provede-preskonferentsiya-na-koyato-shte-bade-predstaven-nov-mazhki-futbolen-klub.html", "text": "Утре, 17 юли, от 14:00 часа в заседателната зала на Община Бургас ще се проведе пресконференция, на която ще бъде представен нов мъжки футболен клуб. Това съобщиха от пресцентъра на  Общината . Подробности за него ще представи Петър Алексиев.", "date": "2018.07.16", "title": "Бургас: В заседателната зала на Общината ще се проведе пресконференция, на която ще бъде представен нов мъжки футболен клуб"}
{"url": "http://www.focus-news.net/news/2018/07/16/2545970/ria-novosti-cnn-izpadna-v-isteriya-zaradi-zakasnenieto-na-putin.html", "text": "Американският телевизионен канал CNN реагира крайно емоционално на това, че самолетът на руския президент Владимир Путин кацна в Хелзинки малко по-късно от предварително планираното, предава  РИА Новости . \r\n„Потресена съм, че президентът на страна, която в момента се намира под санкции, ... кара лидерът на свободния свят да чака“, заяви журналистката на телевизионния канал Катлин Колинс. Тя не обясни по какъв начин икономическите ограничения могат да са свързани със закъснението на полета. \r\nПри това президентът на САЩ пристигна за преговорите по-късно от руския лидер, независимо от това, че четата на Тръмп пристигна във финландската столица още в неделя. На Владимир Путин му се наложи да чака своя американски колега в президентския дворец в Хелзинки около 20 минути. \r\nРИА отбелязва, че CNN е известна с опитите си да демонизира Русия. При това в търсенето си на сензации американските журналисти забравят за достоверността на публикуваните от тях сведения. Така, през есента телевизионният канал обвини Москва в намеса в работите на Вашингтон с помощта на играта Pokemon Go. От министерството на външните работи на Русия нарекоха тази информация „абсолютен маразъм“ (падение – бел. ред.), „унизителен“ за самата CNN. \r\nПревод и редакция:", "date": "2018.07.16", "title": "РИА Новости: CNN изпадна в истерия заради „закъснението“ на Путин"}
{"url": "http://www.focus-news.net/news/2018/07/16/2545976/predsedatelyat-na-parlamenta-tsveta-karayancheva-otivam-do-doma-na-nikolay-kolev-za-da-go-ubedya-da-prekrati-stachkata.html", "text": "Отивам до дома на Николай Колев с твърдото съзнание да го убедя да прекрати стачката, защото за живота не може да има никакви пазарлъци. Това каза на брифинг председателят на парламента Цвета Караянчева след като стана ясно, че протестиращият Николай Колев-Босия няма да дойде за уговорената с нея среща, предаде репортер на  Агенция „Фокус“ . „Трябва да има отговорно отношение, а аз имам такова. С мен ще бъде екип на правителствена болница, за да може когато се договорим с него, да го поеме“, обяви тя. „Поканих и министър Валентин Радев да отидем до дома му, защото доколкото знам има някакви сигнали, които иска да се разгледат, макар че Инспекторатът в МВР вече ги е разгледал“, коментира Цвета Караянчева. „Днес отправих официална покана на Николай Колев, защото смятам, че животът е над всичко и гладната му стачка трябва да спре. На няколко пъти съм водила кореспонденции с него и съм му обяснявала, че това което можем да направим от НС, не удовлетворява исканията му“, посочи председателят на парламента. „Ще предложа на Николай Колев да направим Временна комисия в парламента. Той да изложи всички факти и обстоятелства, които има. В комисията ще участват и негови хора, и неправителствения сектор. В рамките на месец ще излезем със съответните заключения“, заяви Караянчева. „Това мога да му предложа. За исканията за оставки на министри и за разпускане на парламента мога да кажа, че няма нищо по-демократично от изборите. Този парламент е избран от над 2,5 млн. български граждани и е призован да работи за тях“, каза още тя. „Фокус“ припомня : Преди повече от месец Николай Колев- Босия обяви гладна стачка. Той настоява министърът на транспорта да подаде оставка заради злоупотреби в Изпълнителна агенция „Автомобилна администрация“. На 6 юли в МВР е получен сигнал за грубо и арогантно отношение спрямо Колев. На 11 юли вътрешният министър Валентин Радев разпореди сигналът да бъде проверен. \r\nБиляна ИВАНОВА", "date": "2018.07.16", "title": "Председателят на парламента Цвета Караянчева: Отивам до дома на Николай Колев, за да го убедя да прекрати стачката"}
{"url": "http://www.focus-news.net/news/2018/07/16/2545979/sofiya-obshtinski-savetnik-ot-bsp-spasi-velosipedistite-ot-absurdna-globa-do-300-lv-nikolay-nikolov-predlaga-postavyane-na-360-gradusova-kamera-do-peshehodnata-pateka-na-bul-hr-botev.html", "text": "Забраната за каскади с велосипеди върху бордюри и стъпала отпада от проекта за Наредба за обществения ред на територията на Столична община. Това стана благодарение на общинския съветник от БСП Николай Николов, съобщиха от пресцентъра на  ГС на БСП - София . Поправката във внесения за обсъждане проект беше направена по време на днешното заседание на Постоянната комисия по обществен ред и сигурност. \r\n\"Поисках да разбера дали ще бъда глобен, ако ми се наложи на места по булевардите на София да се кача с велосипеда си на тротоара и след това в движение сляза от бордюра на велоалеята. Това мое действие ще бъде ли смятано за каскада, коментира Николай Николов след заседанието на комисията. - Дори днес дойдох в Столична община с велосипед. На няколко места, заради ремонтите ми, се наложи да се кача на тротоара и после пак да се върна на платното. Естествено, не съм слизал от велосипеда си, за да го сваля от бордюра. Затова попитах дали в тази ситуация бих бил глобен между 100 и 300 лева, когато приемем Наредбата. Не получих отговор на въпроса. По тази причина настоях от точката да отпаднат каскадите на бордюри и стъпала. Мисля, че беше съвсем логично да се случи това, тъй като тази точка е предпоставка за несправедливо санкциониране основно на колоездачите. А нали, в крайна сметка, целта ни е да мотивираме повече граждани да ползват този екологичен транспорт, вместо автомобилите си\". \r\nНиколай Николов поиска да бъде поставена 360-градусова камера до пешеходната пътека на бул. „Христо Ботев“ при пресечката с ул. „Дамян Груев“, през която да бъде следено спазването на обществения ред. „Предложението ми е във връзка с разрешаването на проблема с травеститите, които се събират всяка вечер точно на това място. Бях изненадан да чуя от заместник-директора на СДВР старши комисар Антон Златанов, че не знае за пожара, който предизвикаха травестити в изоставената винарна на ул. „Позитано“ точно преди месец. Още по-странно ми беше твърдението му, че нямало проблеми с травестити в района на Министерство на земеделието. Старши комисар Антон Златанов каза, че не били постъпвали сигнали от граждани, които да се оплакват от присъствието им. По това той съди, че няма проблем. А травеститите са там всяка вечер и ако мине патрул, може да ги види. Затова настоявам да бъде поставена камера, която да следи за реда. И без друго сега предстои в район „Красно село“ да бъде изградено видеонаблюдение. Не би трябвало да представлява трудност да бъде поставена още една камера при Министерство на земеделието, което се намира на територията на района“, обясни той.", "date": "2018.07.16", "title": "София: Общински съветник от БСП спаси велосипедистите от абсурдна глоба до 300 лв., Николай Николов предлага поставяне на 360-градусова камера до пешеходната пътека на бул. „Хр. Ботев“"}
{"url": "http://www.focus-news.net/news/2018/07/16/2545973/tass-pregovorite-na-chetiri-ochi-mezhdu-putin-i-tramp-zavarshiha-sled-dva-chasa.html", "text": "Срещата на четири очи при затворени врати между президентите на САЩ и Русия Доналд Тръмп и Владимир Путин завърши след два часа, предава  ТАСС . \r\nПо-рано от Белия Дом съобщиха, че преговорите трябва да продължат час и половина. Но програмата, съставена от протоколните служби на лидерите, като правило дават само условни ориентири за продължителността на срещите. Преди това помощникът на руския президент Юрий Ушаков каза, че руската страна не е поставяла никакви условия за продължителността на беседата. \r\nСъгласно предварителния график, сега преговорите между лидерите трябва да продължат с участието на членовете на делегациите, а след края това двамата държавни глави ще имат съвместна пресконференция, на която ще съобщят за какво са говорили. \r\nПревод и редакция:", "date": "2018.07.16", "title": "ТАСС: Преговорите на четири очи между Путин и Тръмп завършиха след два часа"}
{"url": "http://www.focus-news.net/news/2018/07/16/2545983/sport-diego-maradona-zapochva-rabota-v-dinamo-brest.html", "text": "Диего Марадона пристигна в Беларус, където ще изпълнява ръководни функции в местния футболен отбор Динамо Брест.  \r\nМарадона бе посрещнат на летището с хляб и сол от девойки в традиционни носии. По-късно днес аржентинецът ще даде пресконференция, а довечера ще присъства на мача между Динамо Брест и Шахтьор.  \r\nЛегендата на световния футбол подписа тригодишен договор за поста председател на Съвета на директорите на клуба. Във функциите му ще влизат въпросите за стратегическото развитие на отбора и взаимодействията между отделните му структури. Марадона се заемa с новата си работа веднага след края на Мондиал 2018, който отразяваше в качеството си на журналист за венецуелската телевизия „Телесур“.", "date": "2018.07.16", "title": "Спорт: Диего Марадона започва работа в Динамо Брест"}
{"url": "http://www.focus-news.net/news/2018/07/16/2545978/afp-donald-tramp-obyavi-mnogo-dobro-nachalo-na-sreshtata-s-vladimir-putin.html", "text": "Държавният глава на САЩ Доналд Тръмп обяви „много добро начало“ на срещата на върха с руския президент Владимир Путин, предава  AFP . \r\nРазговорът помежду им в Хелзинки продължи около два часа, макар по-рано от Белия дом да поясниха, че за срещата е предвиден час и половина.  \r\nДокато бе в ход срещата между Тръмп и Путин, държавният секретар на САЩ Майк Помпео и първият дипломат на Москва Сергей Лавров проведоха паралелни преговори.  Тереза Герова", "date": "2018.07.16", "title": "AFP: Доналд Тръмп обяви „много добро начало“ на срещата с Владимир Путин"}
{"url": "http://www.focus-news.net/news/2018/07/16/2545980/d-r-mihail-bashtavelov-sayuz-na-veterinarnite-lekari-situatsiyata-s-chumata-po-drebno-prezhivnite-zhivotni-v-strandzha-e-naravno-tezhka-za-veterinarite-kakto-za-stopanite.html", "text": "Нека населението да се успокои и да разбере, че действията на ветеринарните лекари в България в никакъв случай не са, за да се унищожават животните. Ние сме в наравно тежка ситуация, като тази на стопаните. Това каза в интервю за  Агенция „Фокус“  д-р Михаил Бащавелов, председател на Съюза на ветеринарните лекари в България за реакцията на БАБХ след констатираните огнища на чума по дребните преживни животни в Бургаско и Ямболско. “Ветеринарният лекар, какъвто съм и аз, в следването си е дал клетва да помага на животните. Да ги спасява. И тези действия са с такава цел - да се унищожат някакъв % животни, но да се запази голямото количество животни в страната“, обясни  Д-р Михаил Бащавелов. По думите му така се процедира навсякъде. „Появи се публикация в пресата, че поради друго заболяване в Австралия в момента се унищожават 150 хил. говеда. Никой не роптае срещу това. Имам колеги, които работят във Великобритания и Шотландия. Там е пуснато уведомление до всички ветеринарни лекари, че в България е влязло заболяването. Това са заболявания, с които шега не трябва да има“, отбеляза той. „Хората трябва да разберат, че ветеринарните лекари в никакъв случай не са техните врагове. Напротив - ние милеем за животните, защото те са професията ни. Искаме животните да са здрави и да нямаме работа. Ние сме като пожарникарите, по-добре да нямаме работа, отколкото да имаме“, коментира той, като поясни, че за ветеринарните лекари ситуацията е еднакво тежка, както и за самите стопани. „Трябва да убиваме обектите на дейността ни, но това е с хуманна цел - за да се запазят бизнеса и страната от нещо по-тежко“, каза още д-р Бащавелов. \r\nБиляна ИВАНОВА Пълния текст на интервюто четете по-късно в „Мнение”", "date": "2018.07.16", "title": "Д-р Михаил Бащавелов, Съюз на ветеринарните лекари: Ситуацията с чумата по дребно преживните животни в Странджа е наравно тежка за ветеринарите, както за стопаните"}
{"url": "http://www.focus-news.net/news/2018/07/16/2545982/na-sreshta-s-prezidenta-rumen-radev-studenti-prizovaha-za-priobshtavane-na-mladite-hora-kam-politicheskite-protsesi-i-rabotata-na-institutsiite-v-balgariya.html", "text": "Държавният глава Румен Радев проведе среща на „Дондуков“ 2 с представители на Студентски клуб на политолога към Софийски университет „Св. Климент Охридски“, съобщиха от  прессекретариата на държавния глава . По време на срещата студентите призоваха за по-активно включване на младите хора към политическите процеси у нас и в работата на институциите. Студентите запознаха държавния глава с изследване на Фондация „Фридрих Еберт“, проведено едновременно в 10 балкански държави, според което през 2017 година българските младежи се интересуват три пъти по-малко със случващото се у нас в сравнение с 2014 година.  \r\nПродължаващата емиграция на много млади хора от България беше откроена като един от актуалните проблеми за страната ни. По думите на Румен Радев големият въпрос пред обществото ни днес е как да постигнем европейска интеграция като правила, икономически възможности и стандарт на живот, тук, в България, за да не допускаме повече младите ни хора да търсят индивидуално своята професионална и житейска реализация в други страни.  \r\nУсъвършенстването на механизмите на функциониране и процесите на взимане на решения в Европейския съюз също бяха сред темите, обсъдени по време на срещата. Според младите политолози динамичните процеси в света днес изискват много по-ефективен механизъм за взимане на решения и формирането на политики в рамките на ЕС. Те са на мнение, че сегашният механизъм води до изоставането на Европейския съюз по отношение на разработването, приемането и прилагането на политически решения, в сравнение със САЩ, Китай и Русия.", "date": "2018.07.16", "title": "На среща с президента Румен Радев студенти призоваха за приобщаване на младите хора към политическите процеси и работата на институциите в България"}
{"url": "http://www.focus-news.net/news/2018/07/16/2545984/burgas-na-20-yuli-ofitsialno-shte-bade-otkrito-tretoto-izdanie-na-mezhdunarodniya-filmov-festival-v-grada.html", "text": "На 20 юли официално ще бъде открито третото издание на Международен филмов фестивал-Бургас. От тази дата стартират и прожекциите на заглавията в програмата. Това съобщиха от пресцентъра на  Община Бургас . В дните до 27 юли бургазлии и гостите на града имат възможността да изгледат безплатно на Лятна сцена \"Охлюва\", в Културен център \"Морско казино\" и на остров Света Анастасия над 30 филма. Много от тях са носители на престижни награди. Някои от авторите ще присъстват лично. \r\nСред гостите на събитието личат имената на Вано Бурдули (Грузия), Борислав Колев и Мария Ландова (България), Пипо Медзапеса (Италия), Педро Фернандес Дуерте (Португалия), Христо Илиев  - Чарли (България), Симеон Венциславов (България), Казим Йоз (Турция), Мехмет Тигли (Турция), Смаро Папаевангелу (Гърция), Владимир Люцканов, Антоанета Бачурова, както и писателят Георги Господинов, който ще закрие фестивала, а ден преди това ще представи своя последен сборник - \"Всички наши тела\". \r\n\"Младите в киното ще бъдат представени от бургаските режисьори Стефани Райчева, Любомир Кюркчиев, Анна Дамаскова и Ваня Богданова, които ще имат възможността да покажат пред публиката своите късометражни филми\", съобщи още фестивалният директор Емил Ованесов. \r\nМожете да разгледате програмата и да изберете своя филм  : \r\nФестивалът се провежда със съдействието на Община Бургас.", "date": "2018.07.16", "title": "Бургас: На 20 юли официално ще бъде открито третото издание на Международния филмов фестивал в града"}
{"url": "http://www.focus-news.net/news/2018/07/16/2545985/sport-boyat-mezhdu-aleksandar-povetkin-i-antani-dzhoshua-shte-se-provede-na-22-septemvri-v-london.html", "text": "Промоутърът Андрей Рябински съобщи, че двубоят между руският боксьор Александър Поветкин и британеца Антъни Джошуа ще се проведе на 22 септември в Лондон. Първоначално, Джошуа трябваше да се бие със световния шампион във версията WBC Дионтей Уайлдър, но преговорите с екипа на американския боксьор са зациклили, във връзка с което WBA препоръча на британеца да подпише контракт с Поветкин.", "date": "2018.07.16", "title": "Спорт: Боят между Александър Поветкин и Антъни Джошуа ще се проведе на 22 септември в Лондон"}
{"url": "http://www.focus-news.net/news/2018/07/16/2545981/tass-putin-i-tramp-prodalzhavat-pregovorite-vav-format-na-rabotna-sledobedna-zakuska.html", "text": "Президентите на САЩ и Русия Доналд Тръмп и Владимир Путин продължиха преговорите помежду си в разширен състав. Към лидерите на двете страни се присъединиха делегациите. Срещата се провежда във формат на работна следобедна закуска, на която пресата също няма да присъства, както на разговора на четири очи между президентите, предава  ТАСС . \r\nОт руска страна в преговорите взимат участие министърът на външните работи Сергей Лавров, прессекретарят на президента Дмитрий Песков и помощникът на държавния глава Юрий Ушаков. \r\nВ американската делегация влизат държавният секретар Майк Помпео, съветникът на държавния глава по националната сигурност Джон Болтън, ръководителят на администрацията на Белия Дом Джон Кели и съветникът на Съвета по национална сигурност за Русия Фиона Хил \r\nДомакините на преговорите предоставиха за тази част на срещата на върха зала, носеща името „Малка държавна“ или „Огледална“. Обичайно там се провеждат тържествени приеми, както и церемонии по смяна на правителството. Първоначално това е била тронна зала на руския император, където са се организирали балове. \r\nПреговорите между президентите на Русия и САЩ очи в очи продължиха повече от два часа, Независимо, че по-голямата част от беседата премина в закрит за пресата режим, преди началото на срещата лидерите на двете страни обозначиха кръга от теми, за които имат намерение да говорят. Путин заяви, че е готов да обсъди широк кръг от световни проблеми, отделяйки специално внимание на отношенията между Вашингтон и Москва, които, според оценката на руската страна, се намират на безпрецедентно ниско ниво. На свой ред, американският лидер анонсира, че ще бъдат засегнати цяла редица актуални теми – започвайки от въпроси около търговията и военното сътрудничество и завършвайки с отношенията с Китай. Той съобщи също, че е готов да обсъди с Путин натрупалите се проблеми между Русия и САЩ. \r\nОт членовете на делегациите преди началото на срещата в залата се намираше само съветникът по национална сигурност на американския президент Джон Болтън. Той не даде никакви допълнителни коментари за дневния ред на беседата между Путин и Тръмп на журналистите. Опитите на представителите на медиите да зададат на държавните глави въпроси директно преди началото на срещата в широк състав се увенчаха с неуспех. \r\nПревод и редакция:", "date": "2018.07.16", "title": "ТАСС: Путин и Тръмп продължават преговорите във формат на работна следобедна закуска"}
{"url": "http://www.focus-news.net/news/2018/07/16/2545987/abv-mladezhi-do-mladezhkite-obedineniya-v-bsp-i-gerb-admirirayki-tselta-vi-da-badete-chuti-i-otrazeni-shte-se-opitame-da-pripomnim-kauzite-zad-koito-may-tryabvashe-da-stoyat-vashite-pisma.html", "text": "Адмирирайки целта Ви да бъдете чути и отразени, ще се опитаме да припомним каузите, зад които май трябваше да стоят Вашите писма. Това се посочва в позиция на АБВ-Младежи за реалните предизвикателства пред младите хора в България, изпратена от пресцентъра на  партията . \r\nАгенция \"Фокус\" публикува пълния текст на позицията без редакторска намеса: „ДО: МО в БСП и МГЕРБ \r\nУважаеми автори на Отворени писма, \r\nАдмирирайки целта Ви да бъдете чути и отразени, ние от АБВ-Младежи ще се опитаме да припомним каузите, зад които май трябваше да стоят Вашите писма. Основна мисия на всяка една младежка политическа организация е да постави проблемите на младите хора на дневен ред и да помогне в разрешаването им, като „облече” в конкретни решения труда и идеите на младежите, които е обединила. Може би е време да си припомним някои от основните проблеми на младите хора у нас, а именно неравенство в доходите, дискриминация, бедност, съхранение на българщината, липса на прозрачност в действията на правителството, некачествено образование и липса на икономически възможности в родния край.  \r\nСпоред ООН точно в 14:07 ч. на 29.06.2018 г. населението на Родината ни е станало 6 999 999 души. Преди няколко месеца пък БАН обяви, че до 2040 година около 25% от българското население ще изчезне. Точно заради всички гореописани проблеми АБВ-Младежи стартирахме още преди година дългосрочна национална кампания под надслов „Оставам в България”. Целта ни е младите хора да имат желание да останат у нас, като им се предложи реална възможност за реализация, смислена заетост, работа, която да ги удовлетворява интелектуално и материално. Искрено се радваме, като виждаме как и други политически организации, сред които и вие, предприемат различни инициативи под нашия слоган и по примера на кампанията ни. \r\nАктивните млади хора в страната са изключително малко. Значителна част от тях обаче са членове на младежките политически организации, а едни от най-големите сте именно Вие - МО в БСП и МГЕРБ. Затова и ние от АБВ-Младежи изразяваме учудването си, че вместо като отговорни и активни младежи да станете както в рамките на Вашите партии, така и най-вече сред връстниците си и да говорите открито за изчезването на българската нация, Вие за съжаление влизате в евтина махленска схватка един с друг. \r\nВ края на 2017 г. като част от кампанията ни „Оставам в България\" АБВ-Младежи организирахме футболен турнир под надслова „Спортът сплотява”, който събра в една зала 6 от най-големите младежки политически организации в страната.  С него всички ние показахме, че политическият спорт не е противопоставяне. Той е екипна игра, когато сме обединени от общи цели и че ние сме поколението, което има потенциал да покаже нов морал в политиката. Подписаната в началото на годината Харта за ролята на младите в борбата срещу насилието, агресията и езика на омраза е нашият ангажимент да полагаме системни усилия за възпитаване у подрастващите на социални умения и нагласи, които не допускат насилие във взаимоотношенията. Затова и сега си позволяваме да Ви припомним, уважаеми приятели, че нашите общи цели са да променим обществото и да убедим младите да останат в България. Вярваме, че заедно ще успеем!”.", "date": "2018.07.16", "title": "АБВ-Младежи до младежките обединения в БСП и ГЕРБ: Адмирирайки целта Ви да бъдете чути и отразени, ще се опитаме да припомним каузите, зад които май трябваше да стоят Вашите писма"}
{"url": "http://www.focus-news.net/news/2018/07/16/2545977/babh-zapochna-izplashtaneto-na-obezshteteniyata-na-fermerite-chiito-ovtse-i-kozi-byaha-evtanazirani-zaradi-ognishtata-na-chuma-po-drebnite-prezhivni-zhivotni-v-selata-voden-i-kosti.html", "text": "От днес (16 юли) Българската агенция по безопасност на храните (БАБХ) започна изплащането на обезщетенията на фермерите, чиито овце и кози бяха евтаназирани заради огнищата на чума по дребните преживни животни в селата Воден и Кости. Това съобщиха от пресцентъра на  БАБХ . Още днес са наредени 304 817 лева. В съответствие с нормативната уредба, обезщетението е изчислено на килограм тегло, като стойността му е не по-малко от 190 лева за един брой коза или овца. За животните под селекционен контрол стойността е не по-малко от 250 лева за един брой коза или овца. За село Кости са наредени обезщетения за 474 животни в 6 ферми, а във Воден 1056 животни за 20 ферми. Парите на регистрираните земеделски производители ще бъдат налични по банковите им сметки най-късно утре - на 17 юли. На същата дата останалите стопани ще могат да получат компенсациите си в брой в кметствата на населените места. Предстои разплащането по протоколите за евтаназираните животни от останалите засегнати населени места от община Болярово.", "date": "2018.07.16", "title": "БАБХ започна изплащането на обезщетенията на фермерите, чиито овце и кози бяха евтаназирани заради огнищата на чума по дребните преживни животни в селата Воден и Кости"}
{"url": "http://www.focus-news.net/news/2018/07/16/2545986/fox-news-frantsiya-zatvarya-targovskoto-si-predstavitelstvo-v-rusiya.html", "text": "Франция обяви закриване на търговското си представителство в Русия, предава американският телевизионен канал  FOX News , като пояснява, че неговата дейност бе насочена към рекламиране на износа и инвестициите в страната. \r\nВ изявление от френския посланик в Москва се пояснява, че решението е взето заради „влошените условия за работа“ през последните месеци. От дипломатическото представителство на Франция припомнят, че директорът на търговското представителство бе експулсиран през март в отговор на решението на Париж да изгони руски дипломати във връзка със скандала около предполагаемото отравяне на бившия офицер от руското Главно разузнавателно управление (ГРУ) Сергей Скрипал във Великобритания. \r\nСлед среща с френския президент Еманюел Макрон в неделя, лидерът на Кремъл Владимир Путин поясни, че обемът на търговията между Русия и Франция е нараснал с 19% през първата половина на 2018 г. Тереза Герова", "date": "2018.07.16", "title": "FOX News: Франция затваря търговското си представителство в Русия"}
{"url": "http://www.focus-news.net/news/2018/07/16/2545988/plovdiv-v-zhilishten-rayon-trakiya-zapochna-izgrazhdaneto-na-nov-park.html", "text": "В жилищен район „Тракия“ в Пловдив започна изграждането на нов парк между бул. „Освобождение“ и ул. „Григор Божков“, предаде репортер на  Радио „Фокус“-Пловдив . Паркът ще е с площ над 10 дка. За целта са осигурени 360 000 лева. Кметът на района Костадин Димитров и кметът на Пловдив Иван Тотев положиха първата копка. Паркът ще бъде изграден за 4 месеца. Проектът предвижда да бъде изградена централна алея с места за сядане, сцена, детска площадка, чешма, както и преградни стени от камък, които ще отделят парка от булеварда.  \r\n„След като миналата година в район А8 бяха изградени тротоари, сега предстои да бъде обявена обществена поръчка за преасфалтиране на дългата около 600 метра ул. „Григор Божков“, с което микрорайонът ще придобие завършен вид“, каза Костадин Димитров. По думите на пловдивския кмет Иван Тотев сделките с общинска собственост за строителство за жилищни комплекси в Тракия ще бъдат преустановени. Оставащите общински терени ще бъдат превърнати поетапно в зелени пространства. \r\n„Духът на район Тракия трябва да бъде запазен, инфраструктурата е изградена изцяло, зоната не трябва да бъде претоварвана със строителство“, посочи още Иван Тотев.", "date": "2018.07.16", "title": "Пловдив: В жилищен район „Тракия“ започна изграждането на нов парк"}
{"url": "http://www.focus-news.net/news/2018/07/16/2545990/ministar-valentin-radev-nikolay-kolev-da-si-otiva-a-nie-da-stoim-i-da-gledame-taka-ne-mozhe-da-prodalzhava.html", "text": "Така не може да продължава - Николай Колев да си отива, а ние да стоим и да гледаме, затова дойдохме до дома му. Това каза пред журналисти министърът на вътрешните работи Валентин Радев след среща с протестиращия Николай Колев - Босия в дома му, предаде репортер на  Агенция „Фокус“ . „Помолихме го да ни даде един месец, защото човешки живот ще си отиде, а какво правим след това“, коментира той. „Казах му, че сме готови да го допуснем в парламента, поканен е лично, ще му кажем кога. В четвъртък ще бъде, може би, ако депутатите решат“, заяви Валентин Радев. „Николай Колев-Босия има 2 сигнала до нас. В петък, 13 юли, се срещнахме с него в МВР и му казах, че има проверка. Имаше и втора среща с други двама представители, спрямо които е имало прекомерна сила“, обясни министърът. „Не знам дали Николай Колев е в добро състояние или не. Медиците ще преценят. Съпругата му каза, че от 2-3 дни е на легло. Сега стана и разговаря разумно с нас“, посочи Радев. „Нямаше остри думи, каквито чета по медиите. Имам усещането, че има някакво препредаване, не чрез медиите, а чрез други хора, и затова дойдохме“, поясни той. „Многократно му предложихме да се опитаме да му помогнем. Той обаче твърди, че познава организма си по-добре от лекарите и ще издържи до четвъртък“, каза още вътрешният министър.  \r\nПредседателят на парламента Цвета Караянчева обяви: „В никакъв случай не съм високомерна, както виждате. Когато се касае за човешки живот, трябва да направим всичко възможно“.", "date": "2018.07.16", "title": "Министър Валентин Радев: Николай Колев да си отива, а ние да стоим и да гледаме - така не може да продължава"}
{"url": "http://www.focus-news.net/news/2018/07/16/2545989/washington-examiner-anketa-predi-sreshtata-mezhdu-putin-i-tramp-pokaza-che-vse-poveche-amerikantsi-gledat-na-rusiya-kato-priyatelska-strana-republikanskata-partiya-se-nadyava-na-sdelka.html", "text": "Проучване на общественото мнение в САЩ преди срещата на върха между американския президент Доналд Тръмп и руския лидер Владимир Путин показва, че населението на Съединените американски щати , особено Републиканците, има големи надежди ,че двамата ще стигнат до споразумение, пише  американското електронно издание Washington Examiner . \r\nАнкетата на Gallup откри, че броят на Републиканците, които гледат на Русия като на съюзник, или най-малкото приятелска страна, се е удвоил при Тръмп, нараствайки от 22 до 40 процента. \r\nКато цяло, негативното отношение към Кремъл след присъединяването на Крим към Русия се е променило в положителна посока, като сега 31% гледат на Москва като на съюзник, докато делът им е бил 24% по време на събитията на полуострова. \r\nОт социологическата агенция предвиждат, че срещата между лидерите ще увеличи още повече подкрепата за по-добри отношения между Вашингтон и Москва, особено сред избирателите на Републиканската партия. „Ако срещата на Тръмп с Путин има положителни резултати, особено под формата на споразумение за Сирия или друга точка на взаимен интерес за двете суперсили, много е вероятно мнението на Републиканците и американците, като цяло, спрямо Русия да се подобри допълнително“. \r\nНо, добавя Gallup, отношенията са безнадеждно обвързани с партийното разделение в САЩ и Демократите са много по-фокусирани върху руската намеса в американските президентски избори през 2016 година и им е трудно да се откажат от вече заетите позиции. \r\nПревод и редакция:", "date": "2018.07.16", "title": "Washington Examiner: Анкета преди срещата между Путин и Тръмп показа, че все повече американци гледат на Русия като приятелска страна, Републиканската партия се надява на сделка"}
{"url": "http://www.focus-news.net/news/2018/07/16/2545993/sliven-obshtinata-nastoyava-pred-bdzh-chayka-ekspres-otnovo-redovno-da-preminava-prez-grada.html", "text": "Община Сливен изпрати становище до ръководителя на „БДЖ – Пътнически превози“ ЕООД, Пътнически център Стара Загора и до директор „Маркетинг и продажби на дружеството. В становището се настоява през 2019 г. да бъде възстановено движението на „Чайка експрес“. Това съобщиха от пресцентъра на  Общината . Към момента влакът се движи само в петък.  \r\nИскането се отправя за трети пореден път заради необходимостта гражданите на Сливен и региона да пътуват директно за София. Те многократно са изразявали недоволството си от липсата на този влак през цялата седмица. Най-засегнати са студентите и учениците, които имат право да пътуват на преференциални цени. \r\nОсвен до столицата, пътниците правят връзки и за други направления - Пловдив, Стара Загора, Русе, Велико Търново, Горна Оряховица. За възстановяване на влака настояват и други общини от подбалканската линия.", "date": "2018.07.16", "title": "Сливен: Общината настоява пред БДЖ „Чайка експрес“ отново редовно да преминава през града"}
{"url": "http://www.focus-news.net/news/2018/07/16/2545996/kmetat-na-sofiya-yordanka-fandakova-i-predsedatelyat-na-sos-elen-gerdzhikov-shte-predstavyat-proekta-za-razshiryavane-na-park-vazrazhdane-na-17-yuli.html", "text": "На 17 юли 2018 г., вторник, кметът на София Йорданка Фандъкова и председателят на Столичния общински съвет Елен Герджиков ще представят проекта за разширяване на парк „Възраждане“ с инвестиции от общинското дружество „Софийски имоти“. Това съобщиха от пресцентъра на  Столична община . Представянето ще се състои в 11.30 часа в зала 1 на ул. „Московска“ 33.", "date": "2018.07.16", "title": "Кметът на София Йорданка Фандъкова и председателят на СОС Елен Герджиков ще представят проекта за разширяване на парк \"Възраждане\" на 17 юли"}
{"url": "http://www.focus-news.net/news/2018/07/16/2545994/sport-frenskite-natsionali-shte-badat-udostoeni-s-ordena-na-pochetniya-legion.html", "text": "Играчите на националния отбор по футбол на Франция ще бъдат удостоени с най-високото отличие в страната – Ордена на Почетния легион, заради победата на Мондиал 2018, предава  AFP . \r\nОт Елисейския дворец поясниха, че ордените ще им бъдат връчени по-късно през годината – президентът на Франция Еманюел Макрон все още не е определил датата.  \r\nАгенцията припомня, че след победата на световното първенство през 1998 г. френските национали също бяха отличени с Ордена на Почетния легион – включително и настоящия селекционер Дидие Дешам, който тогава е капитан на отбора.", "date": "2018.07.16", "title": "Спорт: Френските национали ще бъдат удостоени с Ордена на Почетния легион"}
{"url": "http://www.focus-news.net/news/2018/07/16/2545992/smolyan-obshtinskite-savetnitsi-prekratiha-palnomoshtiyata-na-predsedatelya-na-obshtinskiya-savet-inzh-dimitar-krastanov-za-posta-e-predlozhen-inzh-dancho-kiryakov.html", "text": "Общинските съветници прекратиха пълномощията на председателя на Общински съвет – Смолян инж. Димитър Кръстанов, предаде репортер на  Радио „Фокус“ – Смолян . От гласували 27 съветници, 15 са „за“, а 12 „против“ прекратяването на инж. Кръстанов от длъжност. От своя страна инж. Димитър Кръстанов изказа благодарност си към колегите за досегашната им съвместна работа. По думите му, тя е била изпълнена с бури и аварии, но и с добре свършена работа. „Имаше богати човешки отношения и определени конфликти, които бяха в рамките на допустимото. Желая на следващия екип здраве и успехи“, каза още досегашният председател на Общински съвет – Смолян. Постъпи едно предложение за нов председател на Общинския съвет - от групата на ПП ГЕРБ. Председателят на групата Ангел Безергянов предложи за поста инж. Данчо Киряков. Безергянов поясни, че той е машинен инженер, работи в сферата на високотехнологичните продукти, бил е кмет на Смолян, както и общински съветник от ГЕРБ. Ангел Безергянов посочи, че инж. Киряков има административен и професионален опит и е интелигентен човек и групата общински съветници счита, че с него ще имат сплотен Общински съвет, който спокойно ще завърши мандата си. Комисията за избор на новия председател отново е тричленна и е в състав: Екатерина Гаджева – председател, и членове - Валентин Цолов и Милен Журналов. \r\nНели ГЕРГЬОВСКА", "date": "2018.07.16", "title": "Смолян: Общинските съветници прекратиха пълномощията на председателя на Общинския съвет инж. Димитър Кръстанов, за поста е предложен инж. Данчо Киряков"}
{"url": "http://www.focus-news.net/news/2018/07/16/2545995/d-r-iliya-valev-etnograf-po-vreme-na-goreshtnitsite-v-koito-se-namirame-v-momenta-ne-se-izvarshva-selska-i-domashna-rabota.html", "text": "По време на т. нар. Горещници, в които се намираме в момента, не се извършва селска или домашна работа. Това са дните от 15 до 17 юли, които, според народния метеорологичен календар, са най-топлите в годината, разказа за  Радио „Фокус“ – Велико Търново  етнографът д-р Илия Вълев. Той припомни, че в този период трябва много да се внимава, за да се предпазят човешкото здраве и целостта на реколтата. „В християнския църковен календар, който също е тясно преплетен с ежедневието на старите българи на тези дни – Горещниците съответстват определени светии. На 15,16 и 17 юли. се почитат светиите мъченици Кирик и Юлита , свещеномъченик Атиноген и света мъченица Юлия Девица и света великомъченица Марина.  менно тя е на особена почит от народа като освен че предпазва от огън и пожари тя се приема и за покровител на не малко целебни извори които води помагат срещу очни болести“, обясни етнографът. Той допълни, че в Търновския регион такива извори има между село Царева ливада и Дряново, както и в село Кесарево. Освен това д-р Вълев припомни, че според народните вярвания, в Горещниците не се ходи на нивата не се жъне вършее коси или копае. Вкъщи не се върши домашна работа – жените не готвят, чистят, перат, предат и т. н. Сутрешната църковна служба е задължителна. \r\nСпоред д-р Вълев още от незапомнени времена българите са земеделско общество и цялото им всекидневие – делници и празници, е посветено на това. Той припомни, че това е една от основните причини голяма част от родните светци да се почитат именно заради някакво природно бедствие. „Известно е че земеделските култури са много уязвими от капризите на природата и понякога само миг целия труд който е хвърлил човека и всички надежди за богата реколта могат да се стопят заради пожар, приливна вълна от дъждове или падане на градушка и подобни нещастни стечения на обстоятелствата обричат хората на глад и мизерия. Ето защо за да може да въздейства на подобни нещастни инциденти народът ни е създал цяла система от рационални и не толкова рационални обичайни  практики и вярвания които се предават от поколение на поколение и се развиват и до днес“, поясни етнографът. По думите му, част от тези практики, специално през настоящите дълги летни и много горещи дни, е почитането на светиите които старата народна вяра олицетворява като покровители на огъня и дъждовете. \r\nЛуиза ТРАНЧЕВА", "date": "2018.07.16", "title": "Д-р Илия Вълев, етнограф: По време на Горещниците, в които се намираме в момента, не се извършва селска и домашна работа"}
{"url": "http://www.focus-news.net/news/2018/07/16/2545997/pregled-na-mezhdunarodnite-novini-do-18-chasa-agentsiya-fokus.html", "text": "Срещата на четири очи при затворени врати между президентите на САЩ и Русия Доналд Тръмп и Владимир Путин завърши след два часа, предава  ТАСС . \r\nПо-рано от Белия Дом съобщиха, че преговорите трябва да продължат час и половина. Но програмата, съставена от протоколните служби на лидерите, като правило дават само условни ориентири за продължителността на срещите. Преди това помощникът на руския президент Юрий Ушаков каза, че руската страна не е поставяла никакви условия за продължителността на беседата. \r\nСъгласно предварителния график, сега преговорите между лидерите трябва да продължат с участието на членовете на делегациите, а след края това двамата държавни глави ще имат съвместна пресконференция, на която ще съобщят за какво са говорили. \r\n***  Държавният глава на САЩ Доналд Тръмп обяви „много добро начало“ на срещата на върха с руския президент Владимир Путин, предава  AFP . \r\nРазговорът помежду им в Хелзинки продължи около два часа, макар по-рано от Белия дом да поясниха, че за срещата е предвиден час и половина.  \r\nДокато бе в ход срещата между Тръмп и Путин, държавният секретар на САЩ Майк Помпео и първият дипломат на Москва Сергей Лавров проведоха паралелни преговори. \r\n***  Председателят на Европейския съвет Доналд Туск призова американския президент Доналд Тръмп да промени световния ред вместо да го разрушава и предупреди, че търговските войни могат да доведат до „горещи конфликти“, предава американската агенция Bloomberg. \r\nТуск отправи това предупреждение в рамките на речта си на откриването на срещата на върха ЕС – Китай в понеделник, като освен това направи директна връзка между посещението на европейската делегация в Пекин и срещата между президентите на Русия и САЩ в Хелзинки по-късно през същия ден. Американската агенция отбелязва, е изказването идва само ден, след като американският президент определи ЕС като един от най-големите врагове на САЩ в търговията. \r\n„Архитектурата на света се променя пред очите ни и ние имаме обща отговорност да я променим към добро“, заяви Туск. \r\nСпоред мнението на „Блуумбърг“, един от знаците за промяната е това, че ЕС и САЩ са се съгласили да излязат с първата си съвместна декларация от три години. Премиерът на Китай Ли Къцян оцени документа като доказателство за волята за сътрудничество за запазване на глобалния ред и съхраняване на многостранния подход към разрешаването на световните проблеми. \r\nСрещата на върха цели да се отбележи прогрес в пътя към постигането на двустранно инвестиционно споразумение и по бъдещето на индустриалната политика на Пекин и Брюксел, резюмира американската агенция. Двете страни са се съгласили също да формират работна група за реформиране на Световната търговска организация, ход, за който Туск вече призова Тръмп, Путин и Китай и който, според неговите думи, „ще предотврати бъдещи конфликти и хаос“. \r\nСлед десетилетия на мирно строителство, които са помогнали за преодоляване на последствията от Студената война, както пише „Блуумбърг“ и икономическото издигане на Китай, „е общо задължение на Брюксел и Пекин, но също и на Америка и Русия, да не разрушават световния ред, а да го подобрят“, заяви Туск. Това означава „не да се предизвикват търговски войни, които прерастват в горещи конфликти толкова често в нашата история, а смело и отговорно да бъде реформиран основаният на твърди правила световен ред“. \r\nТези коментари, смята американската медия, отразяват влошените отношения между Европа и САЩ, след като Тръмп наложи по-високи вносни мита върху стоманата и алуминия, оттегли се от иранската ядрена сделка и Парижкото споразумение за климата и нахока европейските страни за това, че не отделят достатъчно средства за отбрана. Тръмп, както пише „Блуумбърг“, сложи сол на раната като сподели в интервю пред CBS в неделя, че смята ЕС като основен „враг“ на САЩ „заради това, което ни правят в търговията, като към реда на противниците си той зачисли и Китай, и Русия. \r\n*** Президентите на САЩ и Турция Доналд Тръмп и Реджеп Таийп Ердоган са провели телефонен разговор в понеделник преди срещата на американския държавен глава с руския лидер Владимир Путин в Хелзинки. Двамата са обсъдили важността на това да се приложи „пътната карта“ в сирийската провинция Манбидж, съобщиха от президентството в Анкара, предава  Reuters . \r\nСъгласно постигнатото споразумение между Вашингтон и Анкара миналия месец, сирийските кюрдски „Отряди за народна самоотбрана“ трябва да се изтеглят от Манбидж, а турските и американските сили да поддържат сигурността и стабилността в региона. \r\nВ хода на телефонния разговор в понеделник, двамата лидери са се съгласили, че прилагането на сделката за Манбидж ще „има значителен принос“ за разрешаването на сирийския конфликт, се казва в съобщението. \r\nТам се добавя още, че Ердоган и Тръмп са потвърдили отново решимостта си да подобрят още двустранните отношения във всички сфери. \r\n***  В интервю за BuzzFeed News министър-председателят на Македония Зоран Заев обвини проруски бизнесмени в опит да попречат на страната да се присъедини към НАТО, като плащат за организирането на протести, отбелязва скопското електронно издание  „Независен“ . \r\nСтрани, близки с Русия, са платили хиляди долари, за да предизвикват насилие в Македония с цел осуетяване на интеграцията й в Алианса, подчерта Заев. Част от тях са отпускани на медии, а друга – за насърчаване на младите хора да протестират пред парламента в Скопие и нападат полицейски служители. Това е очевидно, категоричен бе Заев. \r\nМакедонският премиер отказа да поясни кой стои зад финансирането, отбелязвайки единствено, че разследването е в ход. Съгласно думите му, властите са разбрали за схемата след разпити на участници в протестите, проведени миналия месец в Скопие. \r\n***  За първи път от години Европейският съюз и Китай постигнаха напредък по въпроси, засягащи търговията, отбелязва германският национален ежедневник  Die Frankfurter Allgemeine Zeitung . \r\nНа фона на задаващата се търговска война със САЩ, срещата на върха в Пекин даде нов тласък на четиригодишните преговори за сключването на инвестиционно споразумение. Договорено е създаване на съвместна работна група, която да разработи предложение за реформиране на Световната търговска организация (СТО). За първи път от три години насам срещата приключи със съвместно изявление, подчертават от редакцията. \r\n***  Франция обяви закриване на търговското си представителство в Русия, предава американският телевизионен канал  FOX News , като пояснява, че неговата дейност бе насочена към рекламиране на износа и инвестициите в страната. \r\nВ изявление от френския посланик в Москва се пояснява, че решението е взето заради „влошените условия за работа“ през последните месеци. От дипломатическото представителство на Франция припомнят, че директорът на търговското представителство бе експулсиран през март в отговор на решението на Париж да изгони руски дипломати във връзка със скандала около предполагаемото отравяне на бившия офицер от руското Главно разузнавателно управление (ГРУ) Сергей Скрипал във Великобритания. \r\nСлед среща с френския президент Еманюел Макрон в неделя, лидерът на Кремъл Владимир Путин поясни, че обемът на търговията между Русия и Франция е нараснал с 19% през първата половина на 2018 г. \r\n***", "date": "2018.07.16", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/07/16/2545999/aktsenti-v-sutreshniya-blok-na-radio-fokus-dobro-utro-balgariya-na-17-yuli.html", "text": "Яне Петков, познат като Човекът-амфибия, на 24 юли ще направи опит за рекорд на Гинес, като плува в Охридското езеро с белезници на ръцете и на краката, напъхан в чувал. Изключително съдействие за организирането на събитието оказва Община Петрич. Какво точно ще се случи, разказва в интервю за колегата Ливия Нинова от  Радио „Фокус“ – Пирин  Евгени Илиев от организационния екип на събитието.  \r\nАквариумът във Варна навършва 86 години. Посетителите ще могат да чуят безплатна беседа за разнообразието на обитателите в Черно море. Повече по темата ще научим от репортера ни във Варна Диана Стоева.  \r\nОправдаха ли се опасенията, какви темите бяха обсъдени и какво да очакваме след срещата между президентите Доналд Тръмп и Владимир Путин? Какво отражението ще има тя върху Европа? По тези и още въпроси ще разговаряме с Боян Чуков, съветник по външна политика в кабинета на министър-председателя в периода 2013 – 2014 г. Пламен Орешарски, външнополитически съветник и секретар по сигурността в кабинета на министър-председателя Сергей Станишев (2005 - 2009 г.).  \r\nКакви рискове крие лятото за организма? За какво да внимават хората, особено тези със сърдечни заболявания, по отношение на които България е водеща в Европейския съюз? Ще потърсим препоръките на д-р Клавдия Патрикова, управител на Медицински център към болница „Св. Екатерина“ – София.  \r\nСамо през съботния ден се проведоха 3 спасителни операции в планината. Закономерно през лятото нараства броя на туристите в планината, това увеличава ли инцидентите и за какво трябва да внимават любителите-планинари, ще разберем от дежурния спасител в Планинската спасителна служба към БЧК Запрян Хорозов.  \r\nВ Кюстендил продължават летните дейности за работа с деца и ученици, организирани от Община Кюстендил и Обединения детски комплекс в града. През юли се провеждат активни мероприятия - обучение по плуване, „Приключения в Осоговска планина” и други. Колегата от  Радио „Фокус” – Кюстендил  Венцеслав Илчев ще допълни информацията по темата. Тези и още теми - в сутрешния блок на   „Добро утро, България“, от 06.00 до 10.00 часа на 17 юли, с водещ Елеонора Чолакова.", "date": "2018.07.16", "title": "Акценти в сутрешния блок на Радио „Фокус“ „Добро утро, България“ на 17 юли"}
{"url": "http://www.focus-news.net/news/2018/07/16/2545991/vitsepremierat-valeri-simeonov-nereglamentirana-targoviya-mezhdu-balgarski-i-turski-grazhdanin-e-prichinata-za-chumata-po-zhivotnite-v-strandzha.html", "text": "Нерегламентирана търговия между български и турски гражданин е причината за появата на чума по животните в Странджа. Това съобщи в Несебър вицепремиерът Валери Симеонов, предаде  БНР . Той е подал сигнал в ДАНС за нарушението. „Човешки фактор е причина за разпространението на болестта“, констатира Симеонов. „Не е възможно животни, преминали през българо-турската граница да са разпространили заразата, защото построената ограда спира достъпа им\", каза вицепремиерът Валери Симеонов. \"Подал съм сигнали в ДАНС за разследване на огнищата, подал съм информация как са се появили и така нататък, всичко това е намеса на човешкия фактор. Вероятно ще лъсне истината каква е, аз я знам каква е, става въпрос за пренасяне на зараза с цел лични печалби\", обяви той. \"Унищожаването на животните е неизбежна мярка\", заяви още вицепремиерът Симеонов. \"Държавата се опитва наднормативно да компенсира нанесените вреди и щети на стопаните\", подчерта той. \"Продажбата на животни е довела до разпространението на заразата\", твърди Валери Симеонов. \"Това се получи, защото не бяха спазвани мерките. Не бяха спазвани от граждани на Република България, които тръгнаха, като разбраха, че животните могат да бъдат изтрепани, почнаха да ги товарят да се опитват да ги продават в близките общини на ниска цена\".", "date": "2018.07.16", "title": "Вицепремиерът Валери Симеонов: Нерегламентирана търговия между български и турски гражданин е причината за чумата по животните в Странджа"}
{"url": "http://www.focus-news.net/news/2018/07/16/2546000/ria-novosti-vladimir-putin-opredeli-pregovorite-s-donald-tramp-kato-mnogo-uspeshni-i-polezni.html", "text": "Президентът на Русия Владимир Путин заяви, че преговорите с американския лидер Доналд Тръмп в Хелзинки са преминали в откровена и делова атмосфера и са били много успешни и полезни, предава  РИА Новости . \r\n„Преговорите с президента на САЩ господин Доналд Тръмп преминаха в откровена и делова атмосфера. Смятам ги за много успешни и полезни“, заяви Путин на съвместната пресконференция след края на срещата с американския си колега в понеделник. \r\nПревод и редакция:", "date": "2018.07.16", "title": "РИА Новости: Владимир Путин определи преговорите с Доналд Тръмп като „,много успешни и полезни“"}
{"url": "http://www.focus-news.net/news/2018/07/16/2546003/d-r-emil-kabaivanov-kmet-na-karlovo-na-18-yuli-praznikat-na-karlovo-i-181-ta-godishnina-ot-rozhdenieto-na-apostola-na-svobodata-vasil-levski-ochakvame-gosti-ot-tsyalata-strana.html", "text": "На 18 юли, празникът на Карлово и 181-та годишнина от рождението на Апостола на свободата Васил Левски, очакваме гости от цялата страна, защото да обичаш Апостола, значи да обичаш България. Това каза за предаването „Без Ботев няма България“ на  Радио „Фокус“  кметът на Карлово д-р Емил Кабаиванов. Той добави, че на 17 юли ще бъде връчена традиционната наградата на Карлово. \r\n“Тържествено, с много емоция, очакваме хора от цяла България. Очакваме председателя на Народното събрание Цвета Караянчева, която ще бъде официален гост на тазгодишните тържества. Ще има посветен на Левски спектакъл от ансамбъл „Българе“. Очакваме да посрещнем на 18-ти преди обяд традиционния поход „По стъпките на Апостола“. Очакваме ги и се надяваме да останат с прекрасни впечатления и спомени от тържествата на 18-ти юли 2018 г., когато празнуваме 181 години от рождението на Апостола и празника на Карлово“, посочи д-р Емил Кабаиванов и добави, че Ботев и Левски са дълбоко свързани с възрожденския подем за знание и жаждата за свобода, тръгнали от школата на Райно Попович в Карлово.", "date": "2018.07.16", "title": "Д-р Емил Кабаиванов, кмет на Карлово: На 18 юли, празникът на Карлово и 181-та годишнина от рождението на Апостола на свободата Васил Левски, очакваме гости от цялата страна"}
{"url": "http://www.focus-news.net/news/2018/07/16/2545998/tass-zhurnalisti-saobshtiha-che-tramp-e-namignal-putin.html", "text": "Повечето журналисти от западни медии, командировани в Хелзинки да отразяват срещата между президентите на Русия и САЩ Владимир Путин и Доналд Тръмп са уверени, че американският държавен глава е намигнал на своя руски колега по време на протоколната част на срещата. Дискусията по този повод се е завързала в прессцентъра във финландската столица, в който са се събрали стотици журналисти от целия свят, предава  ТАСС . \r\nМоментът, който предизвика споровете, се случи в понеделник, когато Тръмп и Путин направиха встъпителни заявления пред пресата преди срещата помежду си на четири очи в президентския дворец в Хелзинки. На кадрите се вижда, как американският президент, сядайки на креслото от дясно на Путин, гледа към руския президент и изглежда, че му намигва. \r\nМалка анкета, проведена от кореспондента на ТАСС сред колегите-журналисти, показа, че повечето не се съмняват, че това е било именно така. В същото време някои представители на медиите се отнасят скептично към твърдението, че това е било намигване. \r\nЖурналистите, традиционно отделящи голямо внимание на езика на тялото на политиците – техните мимики и жестове – също с голям интерес обсъждаха как може да се опише изражението на лицето на Тръмп, когато е влизал в президентския дворец. Някои го определиха като съсредоточен, което е естествено преди важна среща. Други пресметнаха, че Тръмп, със своето изражение, е демонстрирал неудоволствието си от това, че руският лидер ие пристигнал по-късно за срещата и е прекарал в хотела си излишни 40 минути. При това сред версиите за по-нататъшното развитие на ситуацията е и такава, че в отговор Тръмп е пристигнал на мястото на срещата на високо равнище с 20 минути закъснение. \r\nНо намигването на американския президент, ако действително е имало такова, до някъде противоречи на последната версия. След приветствените слова Путин и Тръмп започнаха беседата на четири очи. Срещата в този формат продължи повече от два часа. Сега лидерите провеждат среща в разширен състав в присъствието на външните министри Сергей Лавров и Майк Помпео. \r\nПревод и редакция:", "date": "2018.07.16", "title": "ТАСС: Журналисти съобщиха, че Тръмп е намигнал Путин"}
{"url": "http://www.focus-news.net/news/2018/07/16/2546001/vladimir-putin-nyama-prichina-rusko-amerikanskite-otnosheniya-da-badat-slozhni.html", "text": "Говорейки в рамките на пресконференцията след срещата на върха в Хелзинки, държавният глава на Руската федерация Владимир Путин описа преговорите с американския си колега като честни и успешни, предава телевизионният канал  CNN . \r\nСпоред лидера на Кремъл е проведен „плодотворен кръг от преговори\". Но същевременно Путин призна, че руско-американските отношения са сложни.  \r\n„За всички е ясно, че двустранните отношения преминават през сложен етап. Но тези пречки, сегашното напрежение, напрегнатата атмосфера, по същество нямат основателна причина“, увери руският президент.  \r\nРазговорът между двамата лидери продължи около два часа, макар по-рано от Белия дом да поясниха, че за срещата е предвиден час и половина. След това Путин и Тръмп се оттеглиха за работна следобедна закуска.  Тереза Герова", "date": "2018.07.16", "title": "Владимир Путин: Няма причина руско-американските отношения да бъдат сложни"}
{"url": "http://www.focus-news.net/news/2018/07/16/2546005/ria-novosti-vladimir-putin-predlozhi-na-donald-tramp-sazdavaneto-na-savmestna-antiteroristichna-rabotna-grupa.html", "text": "Говорейки в рамките на пресконференцията след срещата на върха в Хелзинки, държавният глава на Руската федерация Владимир Путин обяви, че е предложил на американския си колега създаването на съвместна антитерористична работна група, предава  РИА Новости . \r\n„Ще бъде полезно контактите по линиите на спецслужбите да бъда на системна основа. Напомних на президента на САЩ за предложението за създаването на антитерористична работна група“, заяви Путин след преговорите с лидера на Белия дом.  Тереза Герова", "date": "2018.07.16", "title": "РИА Новости: Владимир Путин предложи на Доналд Тръмп създаването на съвместна антитерористична работна група"}
{"url": "http://www.focus-news.net/news/2018/07/16/2546002/vladimir-putin-rusiya-i-sasht-tryabva-da-poemat-liderstvoto-v-ustanovyavaneto-na-mira-v-siriya-moskva-shte-otchete-interesite-na-izrael-pri-razreshavaneto-na-tozi-vapros.html", "text": "Русия и САЩ трябва да поемат лидерството за установяването на мир в Сирия и за хуманитарното сътрудничество в тази страна, заяви руският президент Владимир Путин на съвместната пресконференция след края на срещата си с американския държавен глава Доналд Тръмп в Хелзинки, предава  ТАСС . \r\nПутин отбеляза също, че Москва е заинтересована от това при разрешаването на сирийския конфликт да бъдат отчетени интересите на Израел. \r\nПревод и редакция:", "date": "2018.07.16", "title": "Владимир Путин: Русия и САЩ трябва да поемат лидерството в установяването на мира в Сирия, Москва ще отчете интересите на Израел при разрешаването на този въпрос"}
{"url": "http://www.focus-news.net/news/2018/07/16/2546007/smolyan-inzh-dancho-kiryakov-e-noviya-predsedatel-na-obshtinskiya-savet.html", "text": "Инж. Данчо Киряков от групата общински съветници от ПП ГЕРБ е новия председател на Общински съвет – Смолян, предаде репортер на  Радио „Фокус“ – Смолян . От общо 24 гласували, 17 са „за“, а 7 са „против“. Ръководещият избора на нов председател на Общинския съвет Петър Мирчев му пожела увереност, хъс, отдаденост, успехи и ползотворна работа. Новият председател на Общинския съвет – Смолян инж. Данчо Киряков благодари за избора и гласуването доверие към него. Той благодари и на досегашния председател инж. Димитър Кръстанов и му пожела успехи. \r\nНели ГЕРГЬОВСКА", "date": "2018.07.16", "title": "Смолян: Инж. Данчо Киряков е новия председател на Общинския съвет"}
{"url": "http://www.focus-news.net/news/2018/07/16/2546008/vladimir-putin-rusiya-nikoga-ne-se-e-mesila-v-izborniya-protses-v-sasht.html", "text": "Говорейки в рамките на пресконференцията след срещата на върха в Хелзинки, държавният глава на Руската федерация Владимир Путин отново увери, че Москва никога не се е месила в изборния процес в САЩ, предава  AFP . \r\nДържавният глава на САЩ Доналд „Тръмп засегна темата за руската намеса в американските избори. Трябваше да повторя това, което вече съм казвал много пъти – руската държава никога не се е не планира да се меси във вътрешните работи на САЩ“, категоричен бе лидерът на Кремъл.  \r\nНа свой ред Тръмп заяви, че е прекарал „много време\", оказвайки натиск върху руския си колега Владимир Путин по темата за вмешателството в изборите. \r\n„В рамките на днешната среща засегнах въпроса за намесата на Русия в нашите избори. Усетих, че най-добре е това съобщение да бъде предадено лично\", подчерта Тръмп на съвместна пресконференция. Същевременно Тръмп допълни, че руският му колега е имал „интересна идея“ по въпроса.  Тереза Герова", "date": "2018.07.16", "title": "Владимир Путин: Русия никога не се е месила в изборния процес в САЩ"}
{"url": "http://www.focus-news.net/news/2018/07/16/2546004/sergey-lavrov-pregovorite-mezhdu-putin-i-tramp-preminaha-poveche-ot-super.html", "text": "Преговорите са преминали повече от супер, заяви министърът на външните работи на Русия Сергей Лавров след края на разговорите между лидерите на Русия и САЩ Владимир Путин и Доналд Тръмп, предава  ТАСС . \r\nВ отговор на въпрос как са преминали преговорите, Лавров заяви „сега ще кажат преди всички вас“. Когато журналистите продължиха да настояват, руският министър заяви, както и преди няколко години на минските преговори, „по-добре от супер“. \r\nПревод и редакция:", "date": "2018.07.16", "title": "Сергей Лавров: Преговорите между Путин и Тръмп преминаха „повече от супер“"}
{"url": "http://www.focus-news.net/news/2018/07/16/2546012/nikolay-zaychev-kmet-na-peshtera-i-dnes-ima-istinski-balgari-koito-davat-svoya-dan-za-razvitieto-na-darzhavata-kakto-bratyata-atanas-i-dimitar-gorovi.html", "text": "Въпреки че възрожденските идеали не са така живи и силни, каквито са били преди 130 години, и днес има истински българи, които дават своя дан за развитието на държавата, както братята Атанас и Димитър Горови. Това каза в интервю за предаването на  Радио \"Фокус\"  \"Без Ботев няма България\" кметът на община Пещера Николай Зайчев. „Братята Горови са родом от Пещера. По-малкият брат Атанас Горов се качва на парахода \"Радецки\" в Гюешево с първата група четници и загива още при първата битка на връх Милин Камък. По-сериозна е дейността на по-големия брат Димитър Горов. Интересно е да се каже, че неговата дружба с Христо Ботев от информацията, която имаме записана, датира от месец септември 1867г. В последствие те стават много близки приятели. След Освобождението този честен, справедлив и деятелен човек влага усилия в полза на държавата като околийски управител. Разпилява имущество и здраве по бунтовете и хъшовете. Умира в крайна мизерия със забележителната фраза, която казва на съпругата си, когато й дава последните си средства: \"Ето ти тези 3 франка, това остана от цялото ни богатство, запали ми свещ на гроба.\" Това е равносметката на така наречения \"банкер на хъшовете\". Една велика фигура на гр. Пещера и на България“, каза кметът на Пещера Николай Зайчев и допълни, че следването на примера на двамата братя е начина по който може да просъществува България.", "date": "2018.07.16", "title": "Николай Зайчев, кмет на Пещера: И днес има истински българи, които дават своя дан за развитието на държавата, както братята Атанас и Димитър Горови"}
{"url": "http://www.focus-news.net/news/2018/07/16/2546010/predstoyashti-sabitiya-v-stranata-za-17-yuli-agentsiya-fokus.html", "text": "*** \r\nОт 9.00 часа председателят на парламента Цвета Караянчева свиква извънредно заседание на Председателския съвет на Народното събрание във връзка със случаите на чума по животните. \r\n*** \r\nОт 10.00 часа в зала „Изток“ на Народното събрание председателят на Комисията по вътрешна сигурност и обществен ред Цветан Цветанов организира кръгла маса на тема „Постигнатото в областта на вътрешните работи по време на Българското председателство на Съвета на Европейския Съюз“. \r\n*** \r\nОт 11.30 часа в сградата на Министерския съвет Националният съвет за тристранно сътрудничество ще проведе заседание.  \r\n*** \r\nОт 11.00 часа в сградата на Министерството на туризма министърът на туризма Николина Ангелкова ще подпише договор за изграждане и внедряване на Единна система за туристическа информация (ЕСТИ). \r\n*** \r\nОт 09.00 часа Белоградчишкият епископ Поликарп ще оглави св. Литургия в храм „Св. Марина“ в двора на Софийска света митрополия. \r\n*** \r\nОт 09.00 часа 9-и състав на Специализирания наказателен съд ще заседава по делото срещу Илия С., Александър В. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа 16-и състав на Специализирания наказателен съд ще заседава по делото срещу Добромир М., Георги А. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа 4-ти състав на Специализирания наказателен съд ще заседава по делото срещу Богдана Д., Минчо К., Тотка С. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00  до 13.00 часа дневен център „Светове“ към фондация „Светът на Мария“ ще отбележи своя пети рожден ден с Ден на отворените врати. От 1.00 часа официално ще бъде представена дейността на центъра през изминалата година. \r\n*** \r\nОт 10.00 часа 12-и състав на Специализирания наказателен съд ще заседава по делото срещу Гриша Г., Данаил Г. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 15-и състав на Специализирания наказателен съд ще заседава по делото срещу Димитрина Р., Мария Ж. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 14-и състав на Специализирания наказателен съд ще заседава по делото срещу Христоско В., на когото е повдигнато обвинение за организиране и ръководене на организирана престъпна група. \r\n*** \r\nОт 11.00 часа в национален пресклуб на БТА ще се проведе Пресконференция на Цветелина Попова- Оланд – майката на двете български деца, които съдът и социалните служби на Норвегия отнеха, разделиха и предадоха за отглеждане в различни приемни семейства на 200 км разстояние едно от друго. \r\n*** \r\nОт 11.30 часа в зала 1 на ул. „Московска“ 33 кметът на София Йорданка Фандъкова и Председателят на Столичния общински съвет Елен Герджиков ще представят проекта на последния етап за обновяване и разширяване на парк „Възраждане“ с инвестиции от общинското дружество „Софийски имоти“. \r\n*** \r\nОт 12.30 часа в централата на АБВ на ул. “Врабча“ 23 ръководството на ПП АБВ ще даде пресконференция. \r\n*** \r\nОт 13.00 часа в централата на СДС на ул. „Г.С.Раковски“ 134 ще се проведе първата пресконференция на новоизбрания председател и зам.-председатели на партията.  \r\n*** \r\nОт 13.00 часа 14-и състав на Специализирания наказателен съд ще заседава по делото по искане на  Евелин Ц., за изменение на мярката за неотклонение. \r\n*** \r\nОт 14.00 часа 14-и състав на Специализирания наказателен съд ще заседава по делото срещу Бисер Г., Владимир В. и др., на които са повдигнати обвинения за организиране и ръководене на организирана престъпна група. \r\n*** \r\nОт 14.00 часа 19-и състав на Специализирания наказателен съд ще заседава по делото срещу Лъчезар Я. и Габриел П., на които са повдигнати обвинения за изнудване. \r\n*** \r\nОт 15.00 часа в сградата на Българската агенция по безопасност на храните на бул. \"Пенчо Славейков\" 15А директорите на областните дирекции по безопасност на храните ще дадат пресконференция. \r\n*** \r\nОт 15.00 часа народният представител от „БСП за България“ Ирена Анастасова и общинският съветник Николай Николов ще бъдат на разположение на софиянци в постоянната приемна на БСП - София на ул. \"Леге\" №10, етаж 1. \r\n*** \r\nОт 15.00 часа в зала 456 в сградата на Народното събрание на пл. „Княз Александър I“ ще се проведе заседание на Комисия за наблюдение на приходните агенции и борба със сивата икономика и контрабандата. \r\n*** \r\nОт 18.00 часа в зала „Средец“ на София Хотел Балкан ще се състои тържествената церемония по случай връчването на наградите: „Икономика на светло“ за 2017 г. \r\n*** \r\nОт 18.00 часа на етаж 2 в галерията на улица „Шипка” 6 в София ще бъде открита изложбата \"60 години художници от Благоевград\". \r\n*** \r\nОт 11.00 часа в местността „Света Марина” ще бъде открит едноименният фолклорен фестивал.  \r\n*** \r\nОт 19.00 часа в парк „Ротонда” ще се проведе концерт на Софийски духов оркестър. \r\n*** \r\nОт 14.00 часа в заседателната зала на Община Бургас ще се проведе пресконференция, на която ще бъде представен нов мъжки футболен клуб.   \r\n*** \r\nОт 18.00 часа в Дом на писателя на ул. „Вола“ 1 ще се проведе литературен маратон, посветен на писателката Яна Язова. \r\n*** \r\nОт 18.30 часа в зала „Петя Дубарова“ на КЦ „Морско казино“ ще бъде представен филмът на Божина Панайотова „Червено, твърде червено“. Събитието е част от мини фестивала за документално-художествено кино „Лято с документално кино“. \r\n*** \r\nОт 19.00 часа в Галерия „Георги Баев“ ще бъде представена първата самостоятелна бургаска изложба на Bataki Studio „Магията на киното в миниатюри“. \r\n*** \r\nОт 21.00 часа на открита сцена „Охлюва“ ще бъде прожектиран филмът „Любимец 13“, част от инициативата „Дни с филмите на Апостол Карамитев“ по повод навършването на 95 години от рождението на големия актьор. \r\n*** \r\nОт 9.00 часа в хотел Галерия Графит ще се проведе Транснационално информационно събитие „Бизнес жените в Дунавския регион”. \r\n*** \r\nОт 10.00 часа с богата културна програма варненският Аквариум ще отбележи 86-години от откриването си. В 11.00 часа ще бъде представена безплатна лекция за посетителите по проект „Преживей своето синьо лято”. \r\n*** \r\nОт 11.00 часа в Медицински университет Варна „Проф. Параскев Стоянов“ ще се проведе  официална церемония за връчване на Грамоти от инициативата  \r\n„Спешните медици, с които се гордеем“ на пациентски организации „Заедно с теб“. \r\n*** \r\nОт 11.00 часа в аксаковското село Ботево ще се проведе Фестивалът “Света Марина”, който събира певци и танцьори от цяла Североизточна България. Очаква си традиционният водосвет тази година да бъде извършен в присъствието на Негово Високопреосвещенство Варненския и Великопреславски митрополит Йоан. \r\n*** \r\nОт 17.00 часа УМБАЛ „Св. Марина“ ще отбележи патронния си празник. \r\n***  \r\nОт 10.30 часа на паната пред Факултета по изобразителни изкуства ще се проведе Откриване на изложба по случай 20-годишнината на вестник „Янтра днес“.  \r\n***  \r\nОт 11.00 часа в партийния съвет на БСП Велико Търново ще се проведе пресконференция на народния представител Валентин Ламбев и общинските съветници от БСП.  \r\n***  \r\nОт 20/00  часа в МДТ „Константин Кисимов“  ще се проведе Международен фестивал за класическа музика Arbanassi Summer Music –концертна програма„Опасният чаровник Тодор Колев“ – концерт на Оркестър на Държавна опера – Варна и група.  \r\n***  \r\nОт 20.00 часа в Летен театър ще започне концерт на Акага, солист – Филип Аврамов. \r\n*** \r\nОт 16.00 часа в Регионална библиотека „Христо Ботев” ще се проведе академия за \r\nтворческо писане с гост-ментори. \r\n*** \r\nОт 14.00 часа в Пресклуба на Съюза на българските журналисти (ул. „ Отец Паисий\"  №4), ще се проведе информационен ден относно изпълнения договор за безвъзмездна финансова помощ по проект: „Внедряване на иновативен продукт – лечебни карамелажни бонбони с определен състав от етерични масла и антимикробен ефект в производството на „Захарни заводи“ АД”. \r\n*** \r\nОт 18.00 часа кметът на Добрич Йордан Йоданов ще има открита приемна в двора на училище „Любен Каравелов“. \r\n*** \r\nОт 19.00 часа на пл. „20 юли“ ще бъде връчена Наградата на Карлово. \r\n*** \r\nОт 11.00 часа в Историческия музей ще бъде открита изложбата „Издания за Васил Левски”.  \r\n*** \r\nОт 20.00 часа на площад „20-ти юли“ започва празничен концерт с участието на Бег бенда на БНР. В 21.00 часа на същия площад Ансамбъл Българе ще представи своя спектакъл. \r\n*** \r\nОт 17.00 часа пред сградата на Община Китен ще се проведе информационна среща на Европейския потребителски център, насочена към хората, които пътуват, почиват или пазаруват в други страни от ЕС – „Вашите права“. \r\n*** \r\nОт 14.00 часа РБ „Св. Минков“ ще се проведе Лятна читалня „Колко зная?” – занимателни игри с деца от ЦПЛР – ОДК Перник. \r\n*** \r\nОт 10.00 часа в Пресклуб на БТА-Плевен ще се състои пресконференция на народния представител от \"БСП за България\" Стефан Бурджев. \r\n*** \r\nОт 09.00 часа в храм „Св. Марина“ ще бъде отслужена празничната архиерейска света Литургия, оглавена от Негово Високопреосвещенство Пловдивския митрополит Николай. \r\n*** \r\nОт 16.00 часа общинският съветник от  ГЕРБ Иван Вичков ще приема граждани в офиса на партията в район „Тракия“ в блок 91. \r\n***  \r\nОт 10.00 часа в Детския отдел на библиотеката при ПБНЧ „Еленка и Кирил Д. Аврамови“ ще се проведе инициативата „Бързи, смели, сръчни” – разходка до спортен комплекс „Свищов” и игри на воля. \r\n*** \r\nОт 11.00 часа в изложбената зала в Държавен архив – Силистра ще бъде открита фотодокументална изложба за Васил Левски: „Всичко, което съм сторил, сторих го за Отечеството“. \r\n***   \r\nОт 16.30 часа в зала „Май“ ще се проведе публично обсъждане на отчета за приходите и разходите на бюджета на Община Сливен за 2017 г.  \r\n***    \r\nОт 11.00 часа в областната администрация ще се проведе пресконференция за хода на благотворителната кампания в полза на Болградската гимназия. На същата пресконференция ще бъде изнесена кратка, допълнителна информация за новата процедура за европейско финансиране \"Насърчаване на предприемачеството\".   \r\n*** \r\nОт 11:00 часа, в зала 201 на Областна администрация Смолян, ще се проведе заседание на Постоянната областна епизоотична комисия във връзка с  Африканската чума по свинете в Европа, констатираните огнища в Румъния и опасността от навлизане на болестта на територията на Република България.", "date": "2018.07.16", "title": "Предстоящи събития в страната за 17 юли (Агенция „Фокус“)"}
{"url": "http://www.focus-news.net/news/2018/07/16/2546014/burgas-kmetat-dimitar-nikolov-pozdravi-sportisti-ot-grada-koito-specheliha-prestizhni-otlichiya-na-natsionalno-i-mezhdunarodno-nivo.html", "text": "Кметът Димитър Николов поздрави бургаски спортисти, които спечелиха престижни отличия на национално и международно ниво. Това съобщиха от пресцентъра на  Община Бургас . Приветствие към състезателите и техните треньори отправи и зам.-кметът д-р Лорис Мануелян. \r\nСъстезателят по борба Стоян Йорданов постигна впечатляващ успех по време на Световното първенство за кадети в хърватския град Загреб. Там възпитаникът на спортен клуб „Бургас“ спечели бронзов медал и по този начин защити силните традиции на морския град в този спорт. \r\nЛичен треньор на Стоян Йорданов е Николай Милков, а негов главен наставник е Николай Дачев, който води и националния отбор за кадети. \r\nДругият бургаски клуб, завоювал престижни отличия, е хандбален клуб „Албатрос“. Юношите младша възраст до 14 години с треньор Захари Чикичев станаха шампиони на страната. Димитър Петков бе избран за най-добър вратар на Държавното първенство, а Димитър Атанасов – за най-добър защитник. \r\n„Албатрос“ спечели и вицешампионската титла при девойките до 14 години. Това е вторият им сериозен успех след спечелването на сребърните медали в турнира за Купата на България.", "date": "2018.07.16", "title": "Бургас: Кметът Димитър Николов поздрави спортисти от града, които спечелиха престижни отличия на национално и международно ниво"}
{"url": "http://www.focus-news.net/news/2018/07/16/2546009/tass-putin-predade-na-tramp-predlozheniya-po-nerazprostranenieto-na-orazhie-za-masovo-unishtozhenie.html", "text": "Президентът на Русия Владимир Путин съобщи, че е предал на американския си колега записка с предложения по неразпространението на ядрено оръжие, предава  ТАСС . \r\n„Като най-големите ядрени държави ние носим особена отговорност за международната сигурност. Смятам, че това е важно и ние говорихме по въпроса как да изградим диалога по проблематиката на стратегическата стабилност и неразпространението на оръжия за масово унищожение“, заяви руският държавен глава на пресконференцията след края на срещата на високо равнище САЩ – Русия. \r\n„Предадохме на американските колеги записка с редица конкретни предложения на тази тема“, заяви още Путин. \r\nПревод и редакция:", "date": "2018.07.16", "title": "ТАСС: Путин предаде на Тръмп предложения по неразпространението на оръжие за масово унищожение"}
{"url": "http://www.focus-news.net/news/2018/07/16/2546006/donald-tramp-sreshtata-s-putin-e-nachalo-na-prodalzhitelen-protses.html", "text": "Президентът на САЩ Доналд Тръмп заяви, че срещата с руския му колега Владимир Путин е само началото на продължителен процес, предава  РИА Новости . \r\nОсвен това, Доналд Тръмп е уверен, че Путин и Русия са готови да работят заедно със САЩ над решението на ядрения въпрос със Северна Корея. \r\nПревод и редакция:", "date": "2018.07.16", "title": "Доналд Тръмп: Срещата с Путин е начало на продължителен процес"}
{"url": "http://www.focus-news.net/news/2018/07/16/2546019/ministar-nikolina-angelkova-shte-podpishe-dogovor-za-izgrazhdane-i-vnedryavane-na-edinna-sistema-za-turisticheska-informatsiya-na-17-yuli.html", "text": "Министърът на туризма Николина Ангелкова ще подпише договор за изграждане и внедряване на Единна система за туристическа информация (ЕСТИ). Това съобщиха от пресцентъра на  министерството . Събитието ще се проведе утре – 17 юли (вторник), в сградата на Министерството на туризма, от 11.00 часа.  \r\nЕСТИ ще свърже в реално време регистрите на местата за настаняване с Министерството на туризма, НАП, МВР, НСИ и общините. По този начин се облекчава обменът и обработка на данните от различните регистри.", "date": "2018.07.16", "title": "Министър Николина Ангелкова ще подпише договор за изграждане и внедряване на Единна система за туристическа информация на 17 юли"}
{"url": "http://www.focus-news.net/news/2018/07/16/2546016/oblastna-administratsiya-sliven-zapochnaha-konsultatsii-za-proekta-na-noviya-zakon-za-prebroyavaneto.html", "text": "Националният статистически институт организира консултации във връзка с приемането на нов Закон за преброяване на населението и жилищния фонд през 2021 година. Това съобщиха от  Областна администрация Сливен . По този повод се проведе регионална работна среща с представителите на областните администрации от Благоевград, Бургас, Кърджали, Кюстендил, Перник, Пазарджик, Пловдив, Сливен, Смолян, Стара Загора, Хасково и Ямбол.  Срещата се състоя в Пловдив. Представител на областната администрация в Сливен бе главният секретар Кирил Аврамов. \r\nПреброяването ще се извърши в отговор на приети от Европейския парламент и Съвета на Европа регламенти и нормативни актове. Една от целите е да се осигури съпоставимост на данните от провежданите в държавите-членки преброявания и да се даде възможност за извършването на надеждни сравнения на равнището на Европейския съюз. \r\nВ България през 2021 г. предстои да се проведат два вида избори: за народни представители и за президент и вицепрезидент. По тази причина провеждането на преброяването трябва да се съобрази с ангажиментите на общинските администрации към изборния процес. Предмет на обсъждане е и дали ще бъдат определени допълнителни признаци на информацията, която ще се събира в страната ни – етнокултурни характеристики, степен на намалена работоспособност на лицата, енергийна ефективност на жилищата и сградите, миграция и миграционно поведение, раждаемост и репродуктивно поведение и др.", "date": "2018.07.16", "title": "Областна администрация Сливен: Започнаха консултации за проекта на новия Закон за преброяването"}
{"url": "http://www.focus-news.net/news/2018/07/16/2546013/cnn-donald-tramp-darzhi-i-sasht-i-rusiya-otgovorni-za-razpadaneto-na-dvustrannite-otnosheniya.html", "text": "И САЩ, и Русия са отговорни за разпадането на двустранните отношения. Това заяви американският президент Доналд Тръмп в рамките на пресконференцията след срещата на върха в Хелзинки, предава телевизионният канал  CNN , като допълва, че по-рано в понеделник лидерът на Белия дом хвърли вината върху разследването на специалния прокурор Робърт Мюлер на предполагаемата намеса на Москва в президентските избори от 2016 г.  \r\n„Смятам, че САЩ са глупави, всички сме глупави. Трябваше да откликнем на този диалог преди много време. Мисля, че всички сме виновни, но САЩ и Русия направиха крачка напред“, увери Путин, като същевремнно призна, че и двете страни да допуснали „някои грешки“. \r\nВсе пак американският президент отново определи разследването на Мюлер като „бедствие за нашата страна\". \r\n\"Мисля, че разследването е бедствие за нашата страна. То ни разделя и ще продължи да ни разделя“, заключи Тръмп. Тереза Герова", "date": "2018.07.16", "title": "CNN: Доналд Тръмп държи и САЩ, и Русия отговорни за разпадането на двустранните отношения"}
{"url": "http://www.focus-news.net/news/2018/07/16/2546017/burgas-zam-kmetat-krasimir-stoychev-prie-ofitseri-ot-voennomorsko-uchenie-briz-2018.html", "text": "Зам.-кметът на Бургас с ресор финанси, бюджет и икономика Красимир Стойчев прие военноморски офицери – участници в учението на Военноморските сили на Република България с международно участие „Бриз 2018“. Учението се провежда от 13 до 22 юли. Това съобщиха от пресцентъра на  Община Бургас . \r\nОбщо в учението се включват 11 държави с 25 бойни и спомагателни кораби и катери,  1 подводница, 4 самолета, 5 вертолета и 2340 военнослужещи от военноморските сили на България, Белгия, Гърция, Германия, Италия, Полша, Румъния, САЩ, Турция, Франция, Холандия, Втората постоянната група кораби на НАТО и Втората постоянната група противоминни кораби на НАТО от силите за отговор на Алианса, както и 124 души от 20 държавни организации, институции и ведомства от 4 министерства, местни органи на управление, неправителствени и частни организации. \r\nЩабът за контрол на учението ще се развърне в Пункт за базиране Бургас на Флотилия бойни и спомагателни кораби. \r\nКрасимир Стойчев запозна висшите морски офицери с възможностите за туризъм, културните традиции, археологическите разкопки и проектите на Бургас. Военните офицери останаха силно впечатлени от развитието и добрите перспективи, които предоставя града – за туризъм, бизнес и логистика.", "date": "2018.07.16", "title": "Бургас: Зам.-кметът Красимир Стойчев прие офицери от военноморско учение „Бриз 2018″"}
{"url": "http://www.focus-news.net/news/2018/07/16/2546011/donald-tramp-vladimir-putin-e-konkurent-i-to-mnogo-dobar-konkurent.html", "text": "Президентът на САЩ Доналд Тръмп заяви, че руският държавен глава е „конкурент“ и то „много добър конкурент“, в отговор на въпрос за коментарите си за „Северен поток 2“, предава  американският телевизионен канал Fox News . \r\nОсвен това, Тръмп заяви, че Германия е „под тоталния контрол“ на Русия заради предвидения газопровод на срещата на върха на НАТО миналата седмица. \r\nПревод и редакция:", "date": "2018.07.16", "title": "Доналд Тръмп: Владимир Путин е конкурент и то много добър конкурент"}
{"url": "http://www.focus-news.net/news/2018/07/16/2546021/blagoevgrad-intenziven-e-trafikat-na-vhod-i-izhod-za-leki-i-tovarni-avtomobili-na-gkpp-kulata.html", "text": "Интензивен е трафикът на вход и изход за леки и товарни автомобили на ГКПП „Кулата“. Това съобщиха за  Радио „Фокус“ – Пирин  от „Гранична полиция“. На ГКПП „Илинден“ движението се извършва без проблеми. На българо-македонската граница трафикът е нормален на всички контролно-пропускателни пунктове. \r\nЛивия НИНОВА", "date": "2018.07.16", "title": "Благоевград: Интензивен е трафикът на вход и изход за леки и товарни автомобили на ГКПП „Кулата“"}
{"url": "http://www.focus-news.net/news/2018/07/16/2546023/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът е слабо натоварен. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.07.16", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/07/16/2546015/donald-tramp-sreshtata-s-putin-promeni-radikalno-otnosheniyata-mezhdu-sasht-i-rusiya.html", "text": "Отношенията между Москва и Вашингтон никога не са били по-лоши, отколкото в момента, но ситуацията се е променила след състоялата се в понеделник руско-американска среща на върха в Хелзинки, изрази увереността си американският президент Доналд Тръмп в хода на съвместната пресконференция с руския лидер Владимир Путин след края на преговорите помежду им, предава  ТАСС . \r\n„Даже по време на напрегнатия период на Студената война, когато светът бе много по-различен, отколкото е сега, САЩ и Русия бяха в състояние да поддържат стабилен диалог. Но нашите отношения никога не са били по-лоши, отколкото в момента“, заяви Тръмп. „Това се промени преди около четири часа (преди срещата на върха), убеден съм в това“, заяви той. \r\n„Дипломацията и съвместната работа са за предпочитане пред конфликтите и враждебното отношение, продуктивният диалог е добър не само за САЩ и Русия, но е добър и за целия свят“, отбеляза Тръмп. \r\nТой определи диалога с Путин в Хелзинки като „изключително продуктивен“. \r\nТръмп добави, че представителите на Съвета за сигурност на Русия и Съвета за национална сигурност на САЩ скоро ще проведат среща в развитие на срещата на върха в Хелзинки. \r\nПревод и редакция:", "date": "2018.07.16", "title": "Доналд Тръмп: Срещата с Путин промени радикално отношенията между САЩ и Русия"}
{"url": "http://www.focus-news.net/news/2018/07/16/2546026/blagoevgrad-intenziven-e-trafikat-po-avtomagistrala-struma-i-glaven-pat-e-79-v-oblastta.html", "text": "Интензивен е трафикът по автомагистрала „Струма“ и главен път Е-79 в Благоевградска област. Това съобщиха за  Радио „Фокус“ – Пирин  от Областно пътно управление – Благоевград. Натоварено е и движението по второкласен път 19 Симитли – Гоце Делчев. През деня няма регистрирани инциденти на пътя. Пътните настилки са сухи, a времето е слънчево и топло. В областта няма въведения ограничения за автомобили. Не се извършват ремонтни дейности по републиканската пътна мрежа. Повишена е опасността от падащи камъни в Кресненското дефиле и проход Предела. \r\nС нормална интензивност е трафикът в областния център. Всички светофарни уредби са изправни. Няма образували се задръствания по основните пътни артерии в града. Градският транспорт се движи по разписание, без закъснение. \r\nЛивия НИНОВА", "date": "2018.07.16", "title": "Благоевград: Интензивен е трафикът по автомагистрала „Струма“ и главен път Е-79 в областта"}
{"url": "http://www.focus-news.net/news/2018/07/16/2546028/pazardzhik-natovareno-e-dvizhenieto-po-vhodno-izhodnite-arterii-na-grada.html", "text": "Натоварено е движението по входно-изходните артерии на Пазарджик, както и по околовръстния път, предаде репортер на  Радио „Фокус“ – Пазарджик . В края на работния ден интензивен трафик има по всички  главни кръстовища, по околовръстния път и в района на двете кръгови кръстовища при моста на река Марица. Всички светофарни уредби в града работят, няма затворени за движение улици. Патрул на „Пътна полиция“ е разположен на изхода на града в посока Пловдив. \r\nАлбена ЖИЛЕКОВА", "date": "2018.07.16", "title": "Пазарджик: Натоварено е движението по входно-изходните артерии на града"}
{"url": "http://www.focus-news.net/news/2018/07/16/2546029/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Нормално проходими са пътищата в област Смолян, съобщиха за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност, а пътните настилки са сухи. Заради валежите от последните седмици и преовлажняването на почвите е повишена опасността от свличане на земни маси и падащи камъни по всички пътища в област Смолян и водачите трябва да шофират с повишено внимание и съобразена скорост. През деня не са получавани сигнали за инциденти по пътищата в областта. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Движението по пътя Рудозем – Смилян се осъществява в една лента поради пропадане на пътното платно. Участъкът е сигнализиран с пътни знаци. \r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nВ Смолян автомобилният трафик в края на работния ден е по-интензивен по бул. „България“, прилежащите към него улици и кръстовища.", "date": "2018.07.16", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2018/07/16/2546027/vladimir-putin-za-rusiya-vaprosat-za-krim-e-zakrit-nezavisimo-ot-tova-che-pozitsiyata-na-sasht-e-razlichna.html", "text": "Президентът на Русия Владимир Путин признава, че позициите на Москва и Вашингтон по отношение на Крим се различават, но за Русия „въпросът е закрит“, предава  ТАСС . \r\n„Позицията на президента (на САЩ Доналд) Тръмп за Крим е известна и той се придържа към нея, той говори за незаконността на присъединяването на Крим към Руската Федерация“, констатира Путин на съвместната пресконференция след края на срещата на върха САЩ – Русия. \r\nПри това той подчерта: „Ние имаме друга гледна точка, смятаме, че проведохме референдум в строго съответствие с международното право и Устава на ООН“. „За нас, за Руската Федерация, този въпрос е закрит. Това е всичко“, заяви Путин. \r\nПревод и редакция:", "date": "2018.07.16", "title": "Владимир Путин: За Русия въпросът за Крим е закрит, независимо от това, че позицията на САЩ е различна"}
{"url": "http://www.focus-news.net/news/2018/07/16/2546024/tass-putin-uveri-che-ruskite-dostavki-na-gaz-prez-ukrayna-nyama-da-badat-prekasvani-donald-tramp-se-protivopostavi-na-severen-potok-2.html", "text": "Говорейки в рамките на пресконференцията след срещата на върха в Хелзинки, държавният глава на САЩ Доналд Тръмп увери, че Вашингтон ще продължава да се конкурира с Москва за европейския енергиен пазар, предава  TACC . \r\nТръмп бе категоричен, че САЩ се противопоставят на проекта за газопровода „Северен поток 2“.  \r\nНа свой ред лидерът на Кремъл Владимир Путин заяви, че Москва е готова да запази доставките на газ през Украйна, а ако ситуацията по въпроса се усложни, то Москва ще се обърне към Арбитражния съд в Стокхолм. Тереза Герова", "date": "2018.07.16", "title": "ТАСС: Путин увери, че руските доставки на газ през Украйна няма да бъдат прекъсвани, Доналд Тръмп се противопостави на „Северен поток 2“"}
{"url": "http://www.focus-news.net/news/2018/07/16/2546030/ria-novosti-putin-za-namesata-v-amerikanskite-izbori-soros-se-barka-navsyakade.html", "text": "Президентът на Русия Владимир Путин, коментирайки обвиненията към Русия за „намеса“ в американските президентски избори, заяви, че милиардерът Джорж Сорос „се бърка навсякъде“, но това е позиция на частно лице, предава  РИА Новости . \r\n„Сорос, например, се бърка навсякъде. Това какво е? Позиция на американската държава? Не, това е позиция на частно лице“, заяви Путин след края на преговорите с американския лидер Тръмп. \r\nПревод и редакция:", "date": "2018.07.16", "title": "РИА Новости: Путин за „намесата“ в американските избори: Сорос се бърка навсякъде"}
{"url": "http://www.focus-news.net/news/2018/07/16/2546031/gd-granichna-politsiya-intenziven-e-trafikat-na-gkpp-kalotina-gkpp-kulata-gkpp-kapitan-andreevo-gkpp-dunav-most-vidin-i-gkpp-dunav-most-ruse.html", "text": "На българо-сръбската граница, на ГКПП \"Калотина\" трафикът е интензивен на вход за леки автомобили. Пунктове с ненатоварен трафик са ГКПП \"Брегово\", ГКПП \"Олтоманци\" и ГКПП \"Връшка чука\". Това съобщиха от пресцентъра на  ГД \"Гранична полиция\" . На българо-гръцката граница, на ГКПП \"Кулата\" трафикът е интензивен на вход и изход за леки и товарни автомобили. На българо-турската граница, на ГКПП \"Капитан Андреево\" трафикът е интензивен на изход за товарни автомобили. На българо-румънската граница, на ГКПП \"Дунав мост-Видин\" и ГКПП \"Дунав мост-Русе\" трафикът е интензивен на изход за товарни атомобили. \r\nНа българо-македонската граница трафикът е нормален на всички контролно-пропускателни пунктове.", "date": "2018.07.16", "title": "ГД \"Гранична полиция\": Интензивен е трафикът на ГКПП \"Калотина\", ГКПП \"Кулата\", ГКПП \"Капитан Андреево\", ГКПП \"Дунав мост-Видин\" и ГКПП \"Дунав мост-Русе\""}
{"url": "http://www.focus-news.net/news/2018/07/16/2546020/tass-putin-e-kato-tsyalo-dovolen-ot-parvata-palnomashtabna-sreshta-s-tramp.html", "text": "Президентът на Русия Владимир Путин заяви, че е „като цяло доволен“ от проведената в столицата на Финландия среща на върха с президента на САЩ Доналд Тръмп, предава  ТАСС . \r\nДържавният глава заяви това на пресконференцията след края на преговорите. \r\n„Като цяло съм доволен от нашата първа пълномащабна среща“, отбеляза Путин. „Поговорихме добре с президента Тръмп и се надявам, че започнахме да се разбираме по-добре“, добави руският президент. „Благодарен съм му за това“. \r\nСпоред неговите думи, Москва и Вашингтон имат общо желание да възстановят отношенията. Двамата не са успели да разрешат всички проблеми в руско-американските отношения в Хелзинки, но това е първата крачка по този път, отбеляза руският лидер. „Разбира се, остават много проблеми и ние не можахме да разчистим всички пречки, това беше невъзможно, но, мисля си, направихме първата крачка в тази посока“, заяви Путин, оценявайки завършилите преговори с Тръмп. \r\nРуският лидер благодари на Финландия за това, че успешно е създала работната атмосфера на срещата на върха. „Благодарен съм на ръководството на Финландия, финландския народ и жителите на Хелзинки за това, което беше направено“, заяви Путин. „Знаем, че причинихме много неудобства на жителите на Хелзинки и се извиняваме за това“. \r\nПревод и редакция:", "date": "2018.07.16", "title": "ТАСС: Путин е „като цяло доволен“ от първата пълномащабна среща с Тръмп"}
{"url": "http://www.focus-news.net/news/2018/07/16/2546018/afp-vladimir-putin-otseni-visoko-satrudnichestvoto-mezhdu-ruskite-i-amerikanskite-spetssluzhbi.html", "text": "Говорейки в рамките на пресконференцията след срещата на върха в Хелзинки, държавният глава на Руската федерация Владимир Путин даде висока оценка на сътрудничеството между спецслужбите на Москва и Вашингтон, предава  AFP . \r\n„Работата на нашите служби за сигурност е много успешна. Ние подкрепяме продължаващото сътрудничество в областта на борбата срещу тероризма и осигуряването на кибернетична сигурност\", подчерта Путин. \r\nЛидерът на Кремъл обяви, че е предложил на американския си колега създаването на съвместна антитерористична работна група. \r\n„Ще бъде полезно контактите по линиите на спецслужбите да бъда на системна основа. Напомних на президента на САЩ за предложението за създаването на антитерористична работна група“, заяви Путин след преговорите с лидера на Белия дом.  Тереза Герова", "date": "2018.07.16", "title": "AFP: Владимир Путин оцени високо сътрудничеството между руските и американските спецслужби"}
{"url": "http://www.focus-news.net/news/2018/07/16/2546022/zam-kmetat-na-sadovo-petar-georgiev-nito-edin-ot-stopanite-chiito-ploshti-byaha-navodneni-nyama-da-poluchi-obezshtetenie-ot-darzhavata.html", "text": "Нито един от стопаните, чиито площи бяха наводнени в Садовско, няма да получи обезщетение от държавата. Това съобщи в предаването „Садово в сърцето на Тракия” на  Радио „Фокус”-Пловдив  зам.-кметът Петър Георгиев. Той поясни, че са били подадени 17 заявления от собственици на насаждания за обезщетения, от тях 5 са ги оттеглили. Реално Комисията, съставено от специалисти от всички институти на територията на общината, е посетила 12 засегнати площи, засети с най-различни посеви – люцерна, зеленчуци и овошки.  \r\n„Никъде не е имало на 100% засегнати площи, е установила комисията”, каза Георгиев. По думите му хората са приели с разбиране становището на комисията. „Така на практика нито един няма да получи обезщетение в Садовско”, каза Георгиев. По думите му хубавото е, че комисията е установила, че посевите се намират в добро състояние и няма да има големи щети. „Водата се е оттеглила бързо и не е успяла да порази на 100% пораженията”, каза още Георгиев. Според зам.-кмета на Садово сред стопаните няма недоволство срещу решенията на комисията, хората са приели протоколите и констатациите на комисията. \r\nГеоргиев съобщи също, че Община Садово е подала искане до Комисията по бедствия и аварии за средства за укрепване на моста над река Чая в Катуница и разрушения от наводнението тази година общински път. До 15 дни се очаква Комисията да заседава. До края на тази седмица ще бъде готов и проекта за моста, с количествено-стойностна оценка за средствата, които ще са необходими. Петър Георгиев каза още, че мостът над река Чая при Катуница е в много лошо състояние от преди наводнението и има опасност от срутване. „Поражения има и по общинския път, който свързва село Катуница с главния път Е-80”, заяви Георгиев. \r\nЦветана ТОНЧЕВА", "date": "2018.07.16", "title": "Зам.-кметът на Садово Петър Георгиев: Нито един от стопаните, чиито площи бяха наводнени, няма да получи обезщетение от държавата"}
{"url": "http://www.focus-news.net/news/2018/07/16/2546035/d-r-damyan-iliev-babh-virusat-po-drebniya-rogat-dobitak-e-hvanat-navreme-vazmozhno-e-ot-dopalnitelnite-6-000-probi-da-badat-otkriti-i-novi-ognishta.html", "text": "Вирусът по дребния рогат добитък е хванат навреме, възможно е от допълнителните 6 000 проби да бъдат открити и нови огнища. Това каза в интервю за вечерния блок „Това е България“ на  Радио „Фокус“  д-р Дамян Илиев, директор на Българската агенция за безопасност на храните. Той съобщи, че в трите български области, които граничат с Турция, има около 300 000 възприемчиви на заболяването животни.  \r\n„Възможността да се открие вируса се дължи на специално разработена програма за надзор в Странджа“, информира Илиев. По думите му тази програма предвижда да се взимат по-често проби, за да могат да се контролират няколко заболявания, върлуващи в Турция. „И на базата на този засилен надзор, ние успяхме навреме да имаме диагноза. Защо казвам - навреме? Защото още не сме открили животни с антитела. Действията трябва да са бързи и, както се казва, сега и веднага. Открие ли се огнище, то трябва да се ликвидира, за да се намали времето, в което от това огнище може да се разпространи заразата“, коментира Дамян Илиев.  \r\nТой добави, че убиването на животни при подобни ситуации е мярка, която се прилага навсякъде по света. „Това се прави, за да се дадат гаранции на всички лица, свързани с търговията в дадената страна, че договореностите от компетентния орган ще бъдат спазени“, поясни директорът на Българската агенция за безопасност на храните.", "date": "2018.07.16", "title": "Д-р Дамян Илиев, БАБХ: Вирусът по дребния рогат добитък е хванат навреме, възможно е от допълнителните 6 000 проби да бъдат открити и нови огнища"}
{"url": "http://www.focus-news.net/news/2018/07/16/2546032/ria-novosti-tramp-razchita-na-satrudnichestvo-s-rusiya-i-izrael-za-siriya.html", "text": "Президентът на САЩ Доналд Тръмп заяви, че Вашингтон е заинтересован от съвместна работа с Русия и Израел за нормализиране на ситуацията в Сирия, предава  РИА Новости . \r\nГоворейки в рамките на пресконференцията след срещата на върха в Хелзинки, държавният глава на САЩ отбеляза, че и двамата лидери подкрепят идеята за поддържане на редовни контакти с израелския премиер Бенямин Нетаняху в контекста на ситуацията в Сирия и гарантирането на сигурността на Израел.  \r\n„Гарантирането на сигурността на Израел е нещо, което ние с Путин много бихме искали да видим“, увери Тръмп, като същевременно допълни, че 98-99% от територията на Сирия е освободена от контрола на „Ислямска държава“ – факт, който той описа като огромен прогрес. \r\n„Ако трябва да съм честен, Русия ни помигна в определени аспекти. Военните ни се разбират. Възможно е дори да се разбират по-добре, отколкото нашите лидери в политиката“ , допълни президента на САЩ. Тереза Герова", "date": "2018.07.16", "title": "РИА Новости: Тръмп разчита на сътрудничество с Русия и Израел за Сирия"}
{"url": "http://www.focus-news.net/news/2018/07/16/2546036/veliko-tarnovo-ostava-zatvoren-patya-mezhdu-oblastniya-tsentar-i-selo-shemshevo-zaradi-vlosheno-sastoyanie-na-most.html", "text": "Добри са условията за пътуване на територията на Великотърновска област. Пътните настилки са сухи, а времето е ясно и слънчево. Движението към този час е интензивно. Затворен за движение е пътят между Велико Търново и село Шемшево през Западна промишлена зона, а причината е влошено състояние на мостово съоръжение. Това съобщиха за  Радио „Фокус” – Велико Търново  от Агенция „Пътна инфраструктура“. Обходният маршрут за селата Шемшево, Буковец и Керека се извършва по главен път I-4 – през село Леденик. Полицейски служители следят за правилното протичане на движението, патрули има на входовете и изходите на старата столица. Ограничено е движението на МПС над 3,5 тона на пътя Чешма-Кесарево, поради лошо експлоатационно състояние на пътя. Срокът на организацията на движение е до 31 декември. От „Пътна полиция“ припомнят, че в региона има поставени две стационарни и пет мобилни камери, които следят за скоростта на движение. Стационарните са по път I-4 Севлиево-Велико Търново при км 116+650 м в ляво, до бензиностанцията в землището на село Момин сбор. В отсечката максималната скорост за движение в двете посоки е 60 км/ч. Втората камера също е по път I-4, но при км 133+490 м в дясно, до складовата база в землището на село Шереметя. \r\nЛуиза ТРАНЧЕВА", "date": "2018.07.16", "title": "Велико Търново: Остава затворен пътя между областния център и село Шемшево, заради влошено състояние на мост"}
{"url": "http://www.focus-news.net/news/2018/07/16/2546025/vladimir-putin-rusiya-i-sasht-mogat-da-rabotyat-nad-reguliraneto-na-petrolniya-i-gazoviya-pazar.html", "text": "Русия и САЩ могат да работят съвместно над регулирането на петролния и газовия пазар, заяви президента на Русия Владимир Путин след края на преговорите с американския си колега Доналд Тръмп, предава  РИА Новости . \r\n„С господин президента говорихме, включително и на тази тема. Известна ни е позицията на президента. Смятам, че ние, като най-големите нефтогазови държави, САЩ също са такава страна,  можем да работим конструктивно над регулирането на международните пазари“, заяви Путин. \r\nТой отбеляза, че Русия не е заинтересована, както от извънредното падане, така и от увеличението на цените на енергоносителите. „Имаме за какво да поговорим и има поле за сътрудничество“, смята Путин. \r\nПревод и редакция:", "date": "2018.07.16", "title": "Владимир Путин: Русия и САЩ могат да работят над регулирането на петролния и газовия пазар"}
{"url": "http://www.focus-news.net/news/2018/07/16/2546055/nov-arheologicheski-tsentar-za-posetiteli-shte-bade-izgraden-na-teritoriyata-na-rannoneolitnoto-selishte-slatina-obzor.html", "text": "Нов археологически център за посетители ще бъде изграден на територията на раннонеолитното селище „Слатина“. Това съобщи Йорданка Фандъкова, която посети археологическите проучвания на територията на селището. Тя уточни, заедно с кмета на район „Слатина“ Наталия Стоянова и Българската академия на науките планират изграждането на археологически център с озеленено пространство, за да може посетителите да изучават и да се  наслаждават  на това, което предците са ни оставили.  \r\nНеолитното селище „Слатина“ е доказателство, че нашите земи слагат началото на една важна част от европейската цивилизация. Именно тук е била открита най-старата къща в Европа, за която вече има събрана информация за строежа, и за хората, които са живеели в нея. По думите на проф. Васил Николов, който ръководи археологическото проучване на раннонеолитнотото селище „Слатина“ преди 2 години са открили друга къща, която не може да се проучи, заради своето местоположение, но ще се окаже около 300 кв.м, което е невероятно за едно от най-ранните селища в Югоизточна Европа. Проучванията показват, че местността е била заселена от първите земеделци и скотовъдци на континента. Проф. Васил Николов, посочи, че най-интересното откритие за годината е намирането на трите успоредни рова върху, които според него лежали къщите, което означава, че те са по-стари от жилищните съоръжения. Той обясни, че все още не е ясно дали са по-стари с 50 или с 100 години и се изчакват резултатите от радиовъглеродните дати, които ще го покажат с точност. По думите му впечатляващото при тях е, че по принцип рововете имат защитна роля, с тях се огражда селището, но са плитки. Той посочи, че това, което ги е изумило са дървените стени в два от рововете, чрез които може лесно да се прескочи и да се влезе вътре, с което отпада тезата, че тези съоръжения са отбранителни. Според него тук става дума за друг тип постройка, като безспорно за първи път подобна конструкция се среща в Югоизточна Европа.  По думите на проф. Васил Николов е добре да се започне работа в частта, която все още не е разкопана, защото селището е богато на открития и има още много интересни неща, които ще могат да се намерят. За него най-изумително остава, мисленето на хората, които обитавали местността - те са разполагали с иновативни тактики и умения, които не са характерни за друга цивилизация. \r\nСпоред доц. д-р Тодор Чобанов зам.-кмет на София по направление „Култура, образование, спорт и превенция на зависимости\" градинко-парковото представяне на археологически открития е един модерен и добър начин за показване на миналото. По думите му от периоди като праисторията, остават много малко материални свидетелства. Той посочи, че ще се направи опит да се покаже, как всъщност е изглеждал Свещеният ров на селището, колко са били големи Триделните къщи. По думите му в този малък посетителски център ще има и 3D постановки. На въпроса очаква ли се скоро да бъде обновена градинката за посетители, доц. Чобанов отговори, че е много вероятно  още другата есен да се посрещат първите посетителите, като фокусът е насочен към деца и млади, защото това е основният приоритет на културната програма на Столична община. \r\nЙорданка Фандъкова посочи още, че Столична община 5 години последователно финансира проучванията на археолози, като близо 300 хил. лв са отпуснати по столична програма „Култура“, а общо 2 милиона е ресурсът от бюджета на общината, който се отделя последните години само за проучвания и за и проекти свързани с опазване на културното наследство. Тя посочи, че се разчита и на европейски средства.", "date": "2018.07.16", "title": "Нов археологически център за посетители ще бъде изграден на територията на раннонеолитното селище „Слатина“ (ОБЗОР)"}
{"url": "http://www.focus-news.net/news/2018/07/16/2546053/d-r-vladimir-vladimirov-kmet-na-kula-postavyame-pametna-plocha-na-yordan-geshev-edin-ot-nay-dobrite-akvarelisti-v-stranata.html", "text": "Поставяме паметна плоча на Йордан Гешев – един от най-добрите акварелисти в страната, каза за  Радио „Фокус“ – Видин  д-р  Владимир Владимиров, кмет на Община Кула. Той посочи, че Йордан Гешев е роден на 21 януари 1907 г. в село Чичил и е живял известно време в Кула. „Плочата, която ще бъде поставена в Кула, е по проект на друг известен кулчанин - проф. Пламен Вълчев от Художествената академия. Къщата, в която Йордан Гешев е живял в град Кула, се е намирала в двора на днешното средно училище „Васил Левски“, посочи д-р Владимиров. \r\nЙордан Гешев завършва декорация в Художествената академия при проф. Харалампи Тачев. Работи предимно в областта на акварелния пейзаж и създава забележителни произведения – творбите му са над 1500. Голяма част от творчеството му заемат пейзажи от Рила, Пирин и Стара планина. Урежда 22 самостоятелни изложби в София и страната. Участва в общи, колективни и окръжни изложби. Посещава Чехословакия, Румъния, Унгария, Югославия и Австрия. Почива на 22 септември 1973 г. в София.  \r\nАнна ЛОЗАНОВА", "date": "2018.07.16", "title": "Д-р Владимир Владимиров, кмет на Кула: Поставяме паметна плоча на Йордан Гешев – един от най-добрите акварелисти в страната"}
{"url": "http://www.focus-news.net/news/2018/07/16/2546033/korneliya-ninova-bsp-upravlyavashtite-da-ne-eskalirat-naprezhenie-zashtoto-e-na-raba-sprete-ubiystvoto-na-zhivotni.html", "text": "Настояваме да се спре убийството на животни. Да не се влиза повече в домовете на хората. Да се поискат повторни проби и да се даде информация на хората. Управляващите да не ескалират напрежение, защото е на ръба. Това заяви председателят на БСП Корнелия Нинова в студиото на БНТ. Според нея има далеч по-подходящи мерки да се спаси животът, семействата и поминъкът на  хората и да се спаси Странджа, съобщиха от пресцентъра на  партията . „Предполагам, че сега ще си измият ръцете с директора на Агенцията по храните, който е най-ниската верига - това е безотговорно. Министърът на земеделието и министър-председателят трябва да носят отговорност за това, което става“, категорична е тя. Нинова припомни, че вчера след 6 часа разговори е спряла влизане на полицията и умъртвяване на животните в с. Шарково. „Поискахме спиране на заповедта за убиване на животните пред ВАС. Разговарях и многократно с главния прокурор“, допълни тя.   \r\n„Убиват животни без доказателства за болест от чума. Когато отидох, поисках от властите, които са на място, да ми дадат документи – изследвания или нещо, в които пише, че има такова заболяване. Казаха ми, че нямат такива документи. Полицията също каза, че няма заповед от министъра на вътрешните работи, за да влизат и избиват животни. Единственото, което получих, е заповед от Агенцията за безопасност на храните за евтаназията на животните“, подчерта председателят на БСП. Тя цитира доклад, изготвен от Министерство на земеделието, храните и горите, Център за оценка на риска, в който пише, че инкубационният период на болестта е 4-5 дни, а те отдавна са минали, както и че смъртта настъпва от 4 до 10 дни, а такава също е нямало. „Пише и че прилагането на ваксини с успех може да контролира заболяването и се посочва кои ваксини могат да спрат това. Няма обявени огнища в европейската част на Турция през 2018 г. Нито едно от животните не имало симптоми, които са характерни за това заболяване, не са наблюдавани болестни симптоми при нито една от козите в стадото, смъртността е 0%“, обясни Нинова. Тя посочи и мнение на ветеринарите, според които при убиването и загробването също не са установени изменения, който са характерни за тази болест. Председателят на БСП посочи една от препоръките на самото  министерство - повишена информираност на хората. „Умишлено се крие информация, влиза им се в домовете на сила и се избиват животни“, каза още Нинова. Тя уточни, че властите не са предупредили хората, за да не си изкарват животните в багажниците на колите. „Как ще изкараш 1000 животни в багажник на кола?“, попита председателят на БСП. По нейните думи друга препоръка е контрол и карантина, но не да се крие информация. „Има описани и адекватни ветеринарни мерки, но в тях няма убийство на животни. В доклада пише още, че правят впечатление и необяснимо тежките рестриктивни, непропорционални за това заболяване, ограничителни мерки, наложени от ЕК“, допълни тя. Според нея министърът на земеделието не си е свършил работата пред ЕК, за да позволи да бъдат наложени такива рестриктивни мерки. „Защо не е направена втора проба? Защо е правена в такава лаборатория, която е цитирана от властите, а не в препоръчана от самото министерство на земеделието лаборатория във Франция, Монпелие – единствената, която би трябвало да си каже мнението. Защо евтанизираните животни по този начин се заравят и могат да се изровят от хора и кучета – това може да предизвика вторична криза, ако има зараза?“, продължи с въпросите Нинова.   \r\nКорнелия Нинова подчерта, че в Шарково е имало риск от граждански сблъсък. „Влизането със сила щеше да предизвика огромен конфликт и полицията да избие всички животни. След 6 часа разговори успях да успокоя хората и полицията се оттегли. Бяха дошли хора от цяла България, млади момичета и момчета, с готовност да си бранят семействата, поминъкът. Целият регион ще се обезлюди“, каза още Нинова.", "date": "2018.07.16", "title": "Корнелия Нинова, БСП: Управляващите да не ескалират напрежение, защото е на ръба, спрете убийството на животни"}
{"url": "http://www.focus-news.net/news/2018/07/16/2546034/donald-tramp-sasht-i-rusiya-pomagat-na-izrael-da-obezpechi-svoyata-sigurnost.html", "text": "Президентът на САЩ Доналд Тръмп заяви в понеделник, че САЩ и Русия помагат на Израел да обезпечи своята сигурност, включително с усилията за разрешаване на сирийския конфликт, предава  ТАСС . \r\n„Ние (САЩ) отдавна взаимодействаме с Израел. Президентът Путин също помага на Израел. И двамата говорихме с (премиера на Израел) Бенямин Нетаняху и искаме да предприемем определени ходове по отношение на Сирия, свързани с обезпечаването на сигурността на Израел... Искаме да взаимодействаме, за да окажем помощ на Израел в обезпечаването на своята сигурност“, отбеляза американският държавен глава на съвместната пресконференция с руския президент Владимир Путин след края на преговорите помежду им във финландската столица. \r\nПревод и редакция:", "date": "2018.07.16", "title": "Доналд Тръмп: САЩ и Русия помагат на Израел да обезпечи своята сигурност"}
{"url": "http://www.focus-news.net/news/2018/07/16/2546056/kyustendil-golyam-golyam-e-broyat-na-zhelaeshtite-da-sklyuchat-na-grazhdanski-brak-na-datata-18082018-godina-v-grada.html", "text": "Голям голям е броят на желаещите да сключат на граждански брак на датата 18.08.2018 година в Кюстендил. Това каза пред  Радио „Фокус” – Кюстендил  Камелия Асенова, директор на Общинско предприятие „Обреден дом” – Кюстендил. По думите й за настоящата година най-предпочитаната дата за сключване на граждански брак е 18 август.  \r\n„Причина за това е натрупването на много осми в самата дата. До момента имаме подадени общо 14 заявления за сключване на граждански брак, но може да се появят и още желаещи младоженци за тази дата”, каза Камелия Асенова. Данните сочат, че от началото на годината в Кюстендил са сключени над 110 граждански брака, а до края на годината заявените сватби е близо 60. Най-предпочитаните месеци за сключване на граждански брак са август и септември. \r\nВенцеслав ИЛЧЕВ", "date": "2018.07.16", "title": "Кюстендил: Голям голям е броят на желаещите да сключат на граждански брак на датата 18.08.2018 година в града"}
{"url": "http://www.focus-news.net/news/2018/07/16/2546058/montana-pri-planirani-49-paralelki-v-oblastta-sled-parvoto-klasirane-na-kandidatstvashtite-sled-7-klas-sa-zapalneni-samo-44.html", "text": "При планирани 49 паралелки в област Монтана след първото класиране на кандидатстващите след 7 клас са запълнени само 44, съобщиха за  Радио „Фокус“ – Видин  от Регионалното управление на образованието в Монтана. От управлението посочиха, че една част от учениците след 7-ми клас заминават при родителите си, които са в чужбина или в други градове страната, и продължават там обучението си. Няма кандидати за паралелката по зеленчукопроизводство към Професионалната гимназия „Димитър Маринов“ във Вълчедръм, за тази по технология на машиностроенето и подемно-транспортна техника в Гимназията по производствени дейности в Лом. В Професионалната гимназия по архитектура и строителство в Монтана няма да се сформира паралелка по геодезия, а в Гимназията по електротехника - по електрически инсталации. Без паралелка по икономическа информатика остава Финансово-стопанската гимназия в Монтана.", "date": "2018.07.16", "title": "Монтана: При планирани 49 паралелки в областта след първото класиране на кандидатстващите след 7 клас са запълнени само 44"}
{"url": "http://www.focus-news.net/news/2018/07/16/2546059/kyustendil-ogromen-interes-e-predizvikal-organiziraniyat-kray-selo-polska-skakavitsa-praznik-na-peperudite.html", "text": "Огромен интерес е предизвикал организираният край село Полска Скакавица Празник на пеперудите. Това каза пред  Радио „Фокус” – Кюстендил  Борислав Крумов, председател на Сдружение „Роден край”. Празникът е организиран от Община Кюстендил, Сдружение „Роден край” и Основно училище „Христо Ботев” – Кюстендил. „Празникът се проведе на 14 и 15 юли. През двата дни стотици туристи се разходиха по екопътеката до водопада”, каза Борислав Крумов. По думите му в празника са се включили ученици от седем учебни заведения в Кюстендил, деца и техните родители.  \r\n„Първият ден бе посветен на децата. За тях имаше организирани различни конкурси – дефиле „Карнавал на пеперудите“, състезание „Какво знаем за пеперудите?“, спортни игри, дърпане на въже и дърпане на гъсеници. През цялото време децата се забавляваха и по иновативен начин научиха за  живота, значението и видовете пеперуди, които се срещат в района”, каза Борислав Крумов. Вторият ден е бил посветен на занаятите. Децата и гостите са участвали в  плетене на кошници и венчета. „Изработваха цървули и гривни. Рисуваха фигури и картини. Правиха карнавални костюми от рециклирани материали. Научиха се да сгъват оригами. В демонстрациите и игрите се включиха и туристи от Изреал и Франция”, каза Борислав Крумов. \r\nВенцеслав ИЛЧЕВ", "date": "2018.07.16", "title": "Кюстендил: Огромен интерес е предизвикал организираният край село Полска Скакавица Празник на пеперудите"}
{"url": "http://www.focus-news.net/news/2018/07/16/2546061/usa-today-republikanska-partiya-razkritikuva-sreshtata-na-donald-tramp-s-vladimir-putin-kato-beleg-za-slabost.html", "text": "Редица американски сенатори и конгресмени от Републиканската партия на САЩ разкритикуваха президента на страната Доналд Тръмп за общата му пресконференция с неговия руски колега Владимир Путин, в която той прие твърденията от страна на Москва, че не се е месила в американските избори, пише   USA Today. \r\n„Президентът трябва да оцени, че Русия не е наш съюзник. Няма морален еквивалент между САЩ и Русия, която остава враждебна на нашите основни цели и идеали“, заяви председателят на Конгреса Пол Райън (Републиканска партия, Уисконсин). Други конгресмени се фокусираха върху думите на Тръмп, че и Русия, и САЩ да виновни за лошите отношения между двете страни. \r\n„Русия се намеси на изборите ни през 2016 г. Нашите разузнавателни агенции са единодушни по въпроса“, припомни сенатор Орин Хач (Републиканска партия, Юта). „Никога не съм си мислил, че нашият президент ще седне на едно място с руския и ще започне да обвинява САЩ за руската агресия. Срамота“, смята сенатор Джеф Флейк (Републиканска партия, Аризона). \r\n„Пропусната възможност от президента Тръмп да държи Русия отговорна за намесата на изборите и да я  предупреди да не се меси в бъдеще“, написа на профила си в социалната мрежа \"Туитър\" сенатор Линдзи Греъм (Републиканска партия, Южна Каролина).  Виктор Турмаков", "date": "2018.07.16", "title": "USA Today: Републиканска партия разкритикува срещата на Доналд Тръмп с Владимир Путин като „белег за слабост“"}
{"url": "http://www.focus-news.net/news/2018/07/16/2546037/d-r-damyan-iliev-izpalnitelen-direktor-na-babh-predprieti-sa-vsichki-vazmozhni-merki-za-spirane-na-nereglamentiranoto-dvizhenie-na-zhivotni-v-stranata.html", "text": "Предприети са всички възможни мерки за спиране на нерегламентираното движение на животни в страната. Това каза в обзора на деня \"Това е България\" на  Радио \"Фокус\"  изпълнителният директор на БАБХ д-р Дамян Илиев по повод заразата от чума по дребните преживни животни. „Има реална опасност и затова са взети мерки. Сутринта този щаб, който беше създаден по разпореждане на премиера, заседава и сме уточнили в детайли нещата, които трябва да се случат на територията на цялата страна. Тук не говорим само за сериозните мерки в Странджа. Говорим за движението на животни по един или друг начин на територията на страна, което трябва да става само с наше разрешение. Всички други животни, които се движат са с неустановен произход. Повтарям думата - неустановен произход, това означава, че за тези животни ние не знаем нищо от здравна гледна точка. По никакъв начин не може да се очаква, че такива животни трябва да имат непременно клинични признаци и от далеч да се вижда, че ще умират. Те могат да си носят вируса и да изглеждат съвсем здрави и да разнесат заболяването на територията на цялата страна. Сериозно е положението“, каза той. Д-р Дамян Илиев изрази своята надежда, че благодарение на предприетите мерки няма да се стигне до увеличаване на огнищата, както и до ваксинация, защото това означава, че никой няма да купува продукция от България в рамките на две и повече години, което няма да се отрази добре на бизнеса и отрасъла.", "date": "2018.07.16", "title": "Д-р Дамян Илиев, изпълнителен директор на БАБХ: Предприети са всички възможни мерки за спиране на нерегламентираното движение на животни в страната"}
{"url": "http://www.focus-news.net/news/2018/07/16/2546060/sreshata-na-dvamata-golemi-v-helzinki-razshiren-obzor-ii.html", "text": "Президентите на Русия и САЩ Владимир Путин и Доналд Тръмп проведоха първите пълноформатни двустранни преговори помежду си, извън рамките на някое по-широко международно мероприятие като първите им две срещи – на срещата на високо равнище на Г-20 в Хамбург през юли 2017 година и на срещата на върха на Азиатскотихоокеанското икономическо сътрудничество в Дананг, Виетнам през ноември 2017 година. Европейската обиколка на Тръмп \r\nТова се случи в края на европейската обиколка на американския президент Доналд Тръмп, в рамките на която той успя да скандализира лидерите на страните, членуващи в НАТО и най-вече германският канцлер Ангела Меркел, чиято страна обвини, че е „под тоталния контрол на Русия“ заради зависимостта й от руския газ и проекта за нов газопровод „Северен поток 2“. Освен това Тръмп поиска от съюзниците си в Алианса да увеличат военните си разходи на 2% от БВП до края на тази година и евентуално 4% в последствие. Следващата спирка на американския президент беше във Великобритания, където даде явната си подкрепа за подалия оставка миналата седмица външен министър Борис Джонсън – привърженик на „твърдия“ Брекзит и посочи, че бъдещата търговска сделка между САЩ и Великобритания е под въпрос заради начина, по който премиера на Обединеното кралство Тереза Мей иска да се раздели с Европейския съюз – оставайки в единната митническа зона. Още преди да отлети за Европа американският лидер обяви, че най-лесната му среща ще е с руския президент и предвижданията му до голяма степен се оправдаха. Срещата на четири очи \r\nЗаради закъснението на Путин преговорите очи в очи между двамата президенти започнаха с един час по-късно от планираното – в 14:10. Путин и Тръмп говориха в присъствието само на преводачите си повече от два часа. \r\nПреди началото на беседата очи в очи Тръмп сподели с журналистите, че иска да обсъди с руския лидер въпроси от сферата на търговията и военното сътрудничество, а освен това и отношенията с Китай. „Ние ще поговорим малко за нашия общ приятел президента Си Дзинпин“, заяви американският държавен глава. \r\nПутин предложи на американския президент да „поговорят детайлно“ за отношенията на Москва и Вашингтон „по различни болни места по света“. Срещата в разширен състав \r\nСрещата между двамата президенти продължи във формат на работна закуска. Към Тръмп се присъединиха министърът на външните работи Сергей Лавров, прессекретарят на Кремъл Дмитрий Песков и помощникът на държавния глава Юрий Ушаков. Делегацията на Тръмп беше съставена от посланика на САЩ в Русия Джон Хънстман, държавният секретар Майк Помпео, съветникът на президента по националната сигурност Джон Болтън и специалният помощник на американския държавен глава за Русия Фиона Хил. \r\nПреди закуската Тръмп заяви, че смята срещата на четири очи с Путин за „,много добро начало за всички“. Какво казаха двамата големи \r\nПрезидентът на Русия Владимир Путин заяви, че преговорите с американския лидер Доналд Тръмп в Хелзинки са преминали в откровена и делова атмосфера и са били много успешни и полезни. \r\n„Преговорите с президента на САЩ господин Доналд Тръмп преминаха в откровена и делова атмосфера. Смятам ги за много успешни и полезни“, заяви Путин на съвместната пресконференция след края на срещата с американския си колега \r\nСпоред неговите думи: „За всички е ясно, че двустранните отношения преминават през сложен етап. Но тези пречки, сегашното напрежение, напрегнатата атмосфера, по същество нямат основателна причина“. \r\n„Като цяло съм доволен от нашата първа пълномащабна среща“, отбеляза Путин. „Поговорихме добре с президента Тръмп и се надявам, че започнахме да се разбираме по-добре“, добави руският президент. „Благодарен съм му за това“. \r\nСпоред неговите думи, Москва и Вашингтон имат общо желание да възстановят отношенията. Двамата не са успели да разрешат всички проблеми в руско-американските отношения в Хелзинки, но това е първата крачка по този път, отбеляза руският лидер. „Разбира се, остават много проблеми и ние не можахме да разчистим всички пречки, това беше невъзможно, но, мисля си, направихме първата крачка в тази посока“, заяви Путин, оценявайки завършилите преговори с Тръмп. \r\nПо думите на руския президент, преговорите са отразили съвместното желание с Доналд Тръмп „за изправяне на негативната ситуация в двустранните отношения, набелязване на първите ходове по тяхното оздравяване, възстановяване на нивото на доверие на приемливо ниво и завръщане на сътрудничеството към предишното ниво“. \r\nПрезидентът на САЩ Доналд Тръмп, от своя страна, заяви, че срещата с руския му колега Владимир Путин е само началото на продължителен процес. \r\nПо думите на американския държавен глава, отношенията между Москва и Вашингтон никога не са били по-лоши, отколкото в момента, но ситуацията се е променила след състоялата се в понеделник руско-американска среща на върха в Хелзинки. \r\n„Даже по време на напрегнатия период на Студената война, когато светът бе много по-различен, отколкото е сега, САЩ и Русия бяха в състояние да поддържат стабилен диалог. Но нашите отношения никога не са били по-лоши, отколкото в момента“, заяви Тръмп. „Това се промени преди около четири часа (преди срещата на върха), убеден съм в това“, заяви той. \r\n„Дипломацията и съвместната работа са за предпочитане пред конфликтите и враждебното отношение, продуктивният диалог е добър не само за САЩ и Русия, но е добър и за целия свят“, отбеляза Тръмп. \r\nТой определи диалога с Путин в Хелзинки като „изключително продуктивен“. \r\nТръмп добави, че представителите на Съвета за сигурност на Русия и Съвета за национална сигурност на САЩ скоро ще проведат среща в развитие на преговорите в Хелзинки. \r\n„Мисля, че САЩ се държаха глупаво,мисля, че всички се държаха глупаво и ние трябваше да установим този диалог много отдавна. Всъщност това се случи много преди аз да заема поста. Чувствам, че и двете страни допуснаха грешки“, заяви Тръмп. \r\nСътрудничеството между Русия и САЩ може да способства за спасяването на животите на стотици хиляди сирийски граждани, заяви американският президент Доналд Тръмп. \r\n„Кризата в Сирия е сложна. Сътрудничеството между нашите страни може да спаси животите на стотици хиляди (жители на Сирия)“, подчерта Тръмп. \r\nТой добави, че военните на Русия и САЩ „се разбират много добре“ в Сирия. „Нашите въоръжени сили се разбират много добре. Те се разбират по-добре, може би, от нашите политически лидери в течение на много години. Те координират действията си в Сирия и на други места“, заяви американският президент. \r\nРусия е помогнала на САЩ в противопоставянето срещу „Ислямска държава“ и разгрома й в Сирия, до някаква степен, добави Тръмп. \r\n„Когато погледнете какъв прогрес успяхме да постигнем по определени направления, от гледна точка на разгромяването на „Ислямска държава“, отчитайки, че ние се разправихме с 99,9% (от техните бойци) и от гледна точка на други неща, то, откровено казано, Русия ни помогна в някои отношения“, заяви той. \r\n„Ние (САЩ) отдавна взаимодействаме с Израел. Президентът Путин също помага на Израел. И двамата говорихме с (премиера на Израел) Бенямин Нетаняху и искаме да предприемем определени ходове по отношение на Сирия, свързани с обезпечаването на сигурността на Израел... Искаме да взаимодействаме, за да окажем помощ на Израел в обезпечаването на своята сигурност“, отбеляза американският държавен глава на съвместната пресконференция с руския президент Владимир Путин след края на преговорите помежду им във финландската столица. \r\nРуският президент, от своя страна, смята, че Русия и САЩ трябва да поемат лидерството за установяването на мир в Сирия и за хуманитарното сътрудничество в тази страна. \r\nПутин отбеляза също, че Москва е заинтересована от това при разрешаването на сирийския конфликт да бъдат отчетени интересите на Израел. \r\n„Говорихме директно за нашата загриженост относно излизането на САЩ от Съвместния всеобхватен план за действие (СВПД) за разрешаване на иранския ядрен проблем“, заяви руският президент. „Американската страна знае нашата позиция, тя остава неизменна“, напомни президентът на Русия. \r\n„Благодарение на ядрената сделка Иран стана най-проверяваната страна на света под контрола на МААЕ (Международната агенция за атомната енергия). Това осигурява чисто мирният характер на иранската ядрена програма и способства укрепването на режима на неразпространение“, подчерта той. \r\nОсвен това руският държавен глава отново предложи създаването на съвместна антиртерористична група. \r\n„Работата на нашите служби за сигурност е много успешна. Ние подкрепяме продължаващото сътрудничество в областта на борбата срещу тероризма и осигуряването на кибернетична сигурност\", подчерта Путин. \r\nРуският лидер обяви, че е предложил на американския си колега създаването на съвместна антитерористична работна група. \r\n„Ще бъде полезно контактите по линиите на спецслужбите да бъда на системна основа. Напомних на президента на САЩ за предложението за създаването на антитерористична работна група“, заяви президентът на Русия. \r\nПрезидентът на Русия Владимир Путин признава, че позициите на Москва и Вашингтон по отношение на Крим се различават, но за Русия „въпросът е закрит“. \r\n„Позицията на президента (на САЩ Доналд) Тръмп за Крим е известна и той се придържа към нея, той говори за незаконността на присъединяването на Крим към Руската Федерация“, констатира Путин на съвместната пресконференция след края на срещата на върха САЩ – Русия. \r\nПри това той подчерта: „Ние имаме друга гледна точка, смятаме, че проведохме референдум в строго съответствие с международното право и Устава на ООН“. „За нас, за Руската Федерация, този въпрос е закрит. Това е всичко“, заяви Путин. \r\nДоналд Тръмп увери, че Вашингтон ще продължава да се конкурира с Москва за европейския енергиен пазар. \r\nАмериканският държавен глава бе категоричен, че САЩ се противопоставят на проекта за газопровода „Северен поток 2“.  \r\nПрезидентът на САЩ Доналд Тръмп заяви, че руският държавен глава е „конкурент“ и то „много добър конкурент“, в отговор на въпрос за коментарите си за „Северен поток 2“. \r\nНа свой ред лидерът на Кремъл Владимир Путин заяви, че Москва е готова да запази доставките на газ през Украйна, а ако ситуацията по въпроса се усложни, то Москва ще се обърне към Арбитражния съд в Стокхолм. \r\nРусия и САЩ могат да работят съвместно над регулирането на петролния и газовия пазар, заяви руският лидер. \r\n„С господин президента говорихме, включително и на тази тема. Известна ни е позицията на президента. Смятам, че ние, като най-големите нефтогазови държави, САЩ също са такава страна, можем да работим конструктивно над регулирането на международните пазари“, заяви Путин. \r\nТой отбеляза, че Русия не е заинтересована, както от извънредното падане, така и от увеличението на цените на енергоносителите. „Имаме за какво да поговорим и има поле за сътрудничество“, смята Путин. \r\nВладимир Путин съобщи, че „при обсъждането на вътрешноукраинската криза обърнахме внимание на въжността от добросъвестната реализация на минските споразумения“. „САЩ биха могли да настояват по-решително и да настроят украинското ръководство да свърши тази работа“. \r\nПрезидентът на САЩ изрази увереност, че Путин и Русия са готови да работят заедно със САЩ над решаването на ядрените проблеми със Северна Корея. \r\n„Миналия месец Ким Чен-ун и аз обсъдихме въпросите за денуклеаризацията на Северна Корея и днес аз съм уверен, че президента Путин и Русия искат също да приключат този проблем и са готови да работят с нас над този въпрос“, заяви Тръмп. „Благодаря им за това“, добави той. \r\nPрезидентът на Русия Владимир Путин съобщи, че е предал на американския си колега записка с предложения по неразпространението на ядрено оръжие. \r\n„Като най-големите ядрени държави ние носим особена отговорност за международната сигурност. Смятам, че това е важно и ние говорихме по въпроса как да изградим диалога по проблематиката на стратегическата стабилност и неразпространението на оръжия за масово унищожение“, заяви руският държавен глава. \r\n„Предадохме на американските колеги записка с редица конкретни предложения на тази тема“, заяви още Путин. \r\nПо думите на Доналд Тръмп, той е повдигнал темата за руската намеса в американските президентски избори през 2016 година и аргументите, които е представил руския му колега за това, че Русия не се е месила „са много силни“ и той вярва, че това не се е случило. \r\nВладимир Путин отново увери, че Москва никога не се е месила в изборния процес в САЩ. \r\nДържавният глава на САЩ Доналд „Тръмп засегна темата за руската намеса в американските избори. Трябваше да повторя това, което вече съм казвал много пъти – руската държава никога не се е не планира да се меси във вътрешните работи на САЩ“, категоричен бе лидерът на Кремъл.  \r\nНа свой ред Тръмп заяви, че е прекарал „много време\", оказвайки натиск върху руския си колега Владимир Путин по темата за вмешателството в изборите. \r\n„В рамките на днешната среща засегнах въпроса за намесата на Русия в нашите избори. Усетих, че най-добре е това съобщение да бъде предадено лично\", подчерта Тръмп на съвместна пресконференция. Същевременно Тръмп допълни, че руският му колега е имал „интересна идея“ по въпроса. \r\nВ тази връзка, руският президент отбеляза, че милиардерът Джорж Сорос „се бърка навсякъде“, но това е позиция на частно лице. \r\n„Сорос, например, се бърка навсякъде. Това какво е? Позиция на американската държава? Не, това е позиция на частно лице“, заяви Путин. \r\nСпоред руският държавен глава, симпатиите, които са възникнали в руското общество по адрес на Доналд Тръмп в хода на предизборната му кампания за президентския пост в САЩ са били напълно естествени. \r\n„Президентът Тръмп, в качеството си на кандидат говореше за необходимостта от възстановяването на руско-американските отношения. Естествено, в руското общество възникна симпатия към този кандидат и различните хора проявиха тези симпатии по различен начин“, заяви Путин. \r\nСпоред него обвиненията, че той и Тръмп са били в сговор в хода на президентската кампания в САЩ „са пълни глупости“, тъй като тогава изобщо не са се познавали. \r\nОсвен това, в отговор на журналистически въпрос, руският президент подчерта, че Русия изобщо не е събирала и не събира компромати за Тръмп и посъветва представителите на медиите „да избият от главите си тези глупости“. \r\nРедакция:", "date": "2018.07.16", "title": "Срешата на двамата големи в Хелзинки (разширен ОБЗОР II)"}
{"url": "http://www.focus-news.net/news/2018/07/16/2546057/the-hill-senator-dzhon-makkeyn-zayavi-che-povedenieto-na-donald-tramp-na-sreshtata-mu-s-vladimir-putin-e-bilo-sramno.html", "text": "Влиятелният американски сенатор Джон Маккейн (Републиканска партия, Аризона) заяви, че срещата между президентите на САЩ и на Русия Доналд Тръмп и Владимир Путин в Хелзинки е „трагична грешка“ и обвини американския държавен глава, че е проявил „наивност и егоизъм“, пише   The Hill. \r\nСенаторът също така заяви, че пресконференцията на Тръмп с Путин е била „едно от най-срамните изпълнения на американски президент, което помня“. Маккейн, който често критикува Тръмп, че не е достатъчно категоричен спрямо Русия, го разкритикува, че не вярва в разкритията на американското разузнаване, че Москва се е намесила в президентските избори в САЩ през 2016 г., предпочитайки отричането от страна на Путин. \r\n„Тръмп доказа, че не само е неспособен, но и нежелаещ да се опълчи на Путин“, пише в заявление на сенатора. „Той предпочете да защити тиранин и да му даде платформа да лее пропаганда и лъжи пред света“, допълни той. \r\nСпоред Маккейн е било особено „болезнено“ да гледа как Тръмп критикува съюзника на Вашингтон Германия, че е „напълно контролирана от Русия“. „А днешната пресконференция бележи ниска точка в историята на американската президентска институция“, допълни той.   Виктор Турмаков", "date": "2018.07.16", "title": "The Hill: Сенатор Джон Маккейн заяви, че поведението на Доналд Тръмп на срещата му с Владимир Путин е било „срамно“"}
{"url": "http://www.focus-news.net/news/2018/07/16/2546054/gen-kircho-kirov-sreshtata-mezhdu-prezidentite-na-rusiya-i-sasht-e-postignala-svoeobrazen-probiv-v-dvustrannite-otnosheniya.html", "text": "Срещата между президентите на Русия и САЩ е постигнала своеобразен пробив в двустранните отношения на страните. Това каза в интервю за вечерния блок „Това е България“ на  Радио „Фокус“  ген. Кирчо Киров, ръководител на Националната разузнавателна служба в периода 2002-2012 г. „Няма причина да не се вярва и на заявлението на руския външен министър Сергей Лавров, че срещата между държавите глави Владимир Путин и Доналд Тръмп е била успешна“, обясни Киров. По думите му трудната обстановка, в която е поставен Тръмп в собствената си страна, и постоянните атаки към него са били предпоставка срещата с Путин въобще да не се състои.  \r\n„Всички тези опити претърпяха провал, но очевидно е, че ситуацията около самия президент Тръмп е много сложна и че продължават опитите за неговото компрометиране и недопускане на сериозни външнополитически резултати. Това се прави от силите, които са в обкръжението на бившия президент Барак Обама и на кандидатката за президент г-жа Клинтън. Така че, Доналд Тръмп се намира в далеч по-сложна ситуация от своя „съперник“, в добрия смисъл на думата, както той самият се изрази“, коментира ген. Кирчо Киров.  \r\nТой посочи също, че се надява, че въпросът за руското вмешателство на американските избори за президент през 2016 година е бил изчистен. „По-важното след срещата е свързано със сближаването на позициите на двете държави по въпроси като Сирия, денуклеаризацията на Корейския полуостров и допирните точки по отношение на енергийните пазари“, поясни Киров.", "date": "2018.07.16", "title": "Ген. Кирчо Киров: Срещата между президентите на Русия и САЩ е постигнала своеобразен пробив в двустранните отношения"}
{"url": "http://www.focus-news.net/news/2018/07/16/2546062/new-york-times-futbolna-diplomatsiya-vladimir-putin-podari-topka-na-tramp.html", "text": "В добро настроение след провеждането на успешното Световно първенство по футбол, руският президент Владимир Путин поднесе специален подарък на срещата си с президента на САЩ Доналд Тръмп – футболна топка, пише    New York Times. \r\nСлед като журналист зададе въпрос на тяхната съвместна пресконференция в Хелзинки, използвайки футболна метафора, Путин извади червено-бяла топка и я хвърли към Тръмп на съседния подиум. \r\nТръмп заяви, че ще я даде на своя 12-годишен син Барън, който обича футбола. След това американският президент я подхвърли на съпругата си Мелания, седяща на първи ред. \r\nСенаторът Републиканец Линдзи Греъм (Републиканска партия, Южна Каролина) и критик на Путин, заяви на профила си в социалната мрежа „Туитър“: „Аз бих проверил футболната топка за подслушващи устройства и никога не бих позволил да влезе в Белия дом“. \r\nРуската организация на Световното първенство по футбол, приключило в неделя, получи похвали по целия свят.  Виктор Турмаков", "date": "2018.07.16", "title": "New York Times: Футболна дипломация: Владимир Путин подари топка на Тръмп"}
{"url": "http://www.focus-news.net/news/2018/07/16/2546063/tass-vladimir-putin-zayavi-che-razgovorat-mu-s-donald-tramp-e-bil-sadarzhatelen.html", "text": "Президентът на Русия Владимир Путин заяви, че датата на следващата му среща с неговия американски колега Доналд Тръмп все още не е определена и  допълни, че настоящата  в Хелзинки е била съдържателна, предава  ТАСС. \r\nПутин отбеляза, че срещата с Тръмп е трябвало да носи „загряващ характер“, но разговорът е бил по-съдържателен от планираното. Според него по отношение на опитите за активизирането на политическия диалог  по Сирия, топката е вече на отсрещната страна.  Виктор Турмаков", "date": "2018.07.16", "title": "ТАСС: Владимир Путин заяви, че разговорът му с Доналд Тръмп е бил съдържателен"}
{"url": "http://www.focus-news.net/news/2018/07/16/2546065/reuters-sled-sreshtata-v-helzinki-amerikanskoto-razuznavane-zashtiti-razkritiyata-si-za-ruskata-namesa-na-izborite.html", "text": "Директорът на Националната разузнавателна служба на САЩ Дан Коутс заяви, че разузнавателната общност на САЩ е ясна с предупрежденията си за заплахата, която руската политическа намеса представлява. Той допълни, че тя ще продължи да предоставя „обективни данни“ по въпроса, предава   Reuters. \r\n„Ясни сме в проучванията си за руската намеса на изборите през 2016 г. и техните продължаващи опити да подкопаят нашата демокрация“, заяви Коутс в официално свое заявление. \r\nПрезидентът на САЩ Доналд Тръмп, след срещата си със своя руски колега Владимир Путин в Хелзинки заяви, че не открива причини да вярва в разузнавателните служби на собствената си страна и че вярва на твърденията на Кремъл, че Русия не се е месила в изборите за президент на САЩ през 2016 г.  Виктор Турмаков", "date": "2018.07.16", "title": "Reuters: След срещата в Хелзинки,  американското разузнаване защити разкритията си за руската намеса на изборите"}
{"url": "http://www.focus-news.net/news/2018/07/16/2546066/interfaks-vladimir-putin-oproverga-predpolozheniyata-za-nalichiyata-u-moskva-na-kompromat-na-tramp.html", "text": "Президентът на Русия Владимир Путин определи като глупост съобщенията, че руските власти уж имат компромат срещу президента на САЩ Доналд Тръмп, предава  Интерфакс. \r\n„Когато господин Тръмп пристигна в Москва, дори не знаех, че се е намирал там“, заяви Путин по време на пресконференцията в Хелзинки след срещата си с президента на САЩ.  \r\n„На икономическия форум в Санкт Петербург пристигнаха повече от 500 американски бизнесмени от най-висок ранг. Дори не си спомням имената им. И мислите, че за всеки ще организираме оперативна работа и ще търсим компромати? Пълна глупост е да си представим това. Изхвърлете си я от главата“, допълни той. \r\nНа свой ред Тръмп заяви, че ако Москва е имала някакъв компромат срещу него, то той отдавна да е бил представен. Според него подобни заявления са „фактически позор за нашата страна и ние трябва да кажем, че това на практика е лов на вещици“.  Виктор Турмаков", "date": "2018.07.16", "title": "Интерфакс: Владимир Путин опроверга предположенията за наличията у Москва на компромат на Тръмп"}
{"url": "http://www.focus-news.net/news/2018/07/16/2546064/chak-shumar-predsedatel-na-fraktsiyata-na-demokraticheskata-partiya-v-senata-na-sasht-donald-tramp-e-opasno-slab-spryamo-rusiya.html", "text": "Председателят на фракцията на Демократическата партия в сената на САЩ Чък Шумър обвини президента Доналд Тръмп, че „опасно“ се е провалил в това да се опълчи на своя руски колега Владимир Путин по време на пресконференцията им след срещата на високо равнище в Хелзинки, предава  AFP. \r\n„За президент на САЩ да застане до Путин срещу американския закон и разузнавателни агенции е нещо безумно, опасно и слабо. Президентът се поставя над страната“, заяви Шумър. \r\n„Един притеснителен въпрос виси сега над Белия дом: какво би накарало Тръмп да постави интересите на Русия над тези на САЩ“, допълни той.  Виктор Турмаков", "date": "2018.07.16", "title": "Чък Шумър, председател на фракцията на Демократическата партия в Сената на САЩ: Доналд Тръмп е опасно слаб спрямо Русия"}
{"url": "http://www.focus-news.net/news/2018/07/16/2546067/tass-finlandiya-e-gotova-da-organizira-nova-sreshta-na-visoko-ravnishte-mezhdu-donald-tramp-i-vladimir-putin.html", "text": "Външният министър на Финландия Тимо Сойни заяви, че страната му е готова при нужда да организира нова руско-американска среща на високо равнище, предава  ТАСС. \r\n„Разбира се, че бихме организирали среща. Умеем добре да провеждаме подобни мероприятия“, заяви Сойни. „Много съм горд с моите подчинени, че успяха да организират всичко за две и половина седмици“, допълни той. \r\n„Това бе добра възможност за нашия президент Саули Ниинистьо да се срещне с президентите на Русия и на САЩ Владимир Путин и Доналд Тръмп, а за мен с колегите ми Сергей Лавров и Майк Помпео“, допълни външният министър.  \r\nСрещата, преминала в президентския дворец в центъра на Хелзинки, стана първата пълномащабна среща между Путин и Тръмп.   Виктор Турмаков", "date": "2018.07.16", "title": "ТАСС: Финландия е готова да организира нова среща на високо равнище между Доналд Тръмп и Владимир Путин"}
{"url": "http://www.focus-news.net/news/2018/07/16/2546070/voice-of-america-demokraticheskata-partiya-na-sasht-razkritikuva-donald-tramp-za-predstavyaneto-mu-na-savmestnata-preskonferentsiya-s-vladimir-putin.html", "text": "Представителите на Демократическата партия на САЩ реагираха шокирано на това, че президентът Доналд Тръмп не подкрепи разузнавателните организации , че Русия се е месила в президентските избори през 2016 г. в страната и заяви, че неговият руски колега Владимир Путин му е предоставил „мощно отричане“ за това, че Москва се е месила, предава   Voice of America. \r\nСенатор Марк Уорнър от Вирджиния заяви, че „фактът, че президентът зае страната на Путин, а не на служителите на разузнаването е пълна срамота“. Според сенатор Елизабет Уорън (Масачузетс), която се смята за потенциален опонент на Тръмп на президентските избори през 2020 г. той „на международната сцена засрами Америка, подкопа нейните институции, отслаби нашите съюзници и прегърна диктатор“. „Русия се е месила в нашите избори и атакува нашата демокрация. Той трябваше да държи Путин отговорен, а не награден“, допълни тя. \r\nСенатор Тим Кейн (Вирджиния) заяви, че „това е тъжен и срамен момент за нацията ни“. Според сенатор Бил Нелсън (Флорида) Путин може да се намеси и в изборите за Конгрес през ноември. „Това, че президентът отказва да признае факта, че Русия се е намесила на изборите, би трябвало да ни притеснява“, допълни той.  Виктор Турмаков", "date": "2018.07.16", "title": "Voice of America: Демократическата партия на САЩ разкритикува Доналд Тръмп за представянето му на съвместната пресконференция с Владимир Путин"}
{"url": "http://www.focus-news.net/news/2018/07/16/2546071/ria-novosti-donald-tramp-prizova-rusiya-i-sasht-da-si-vzaimodeystvat-v-imeto-na-svetloto-badeshti.html", "text": "Президентът на САЩ Доналд Тръмп заяви, че е нужно между страната му и Русия да има взаимодействие като между двете най-големи ядрени сили, предава   РИА Новости. \r\n„Както заявих днес и много пъти преди това, имам доверие на служителите на разузнаването на САЩ. Но при това заявявам, че за изграждането на по-светло бъдеще ние не можем да се спираме само на миналото – двете най-големи ядрени държави САЩ и Русия трябва да си оправят отношенията“, заяви Тръмп.  \r\nВ понеделник в Хелзинки премина първата пълномащабна среща между президентите Тръмп и Путин. Лидерите на Русия и на САЩ два часа водеха преговори на четириочи, а след това и в разширен състав, след което изнесоха пресконференция пред журналисти. \r\nЗаявленията на Тръмп по време на пресконференцията по въпроса за приписваната на Русия намеса на президентските избори в САЩ през 2016 г. предизвикаха буря от критики по негов адрес.  Виктор Турмаков", "date": "2018.07.16", "title": "РИА Новости: Доналд Тръмп призова Русия и САЩ да си взаимодействат в името на светлото бъдещи"}
