{"url": "http://www.focus-news.net/news/2019/08/13/2689156/blagoevgrad-6372-domakinstva-v-yugozapadna-balgariya-veche-sa-se-snabdili-s-darva-za-ogrev.html", "text": "6372 домакинства в Югозападна България вече са се снабдили с дърва за огрев. Това съобщи за  Радио „Фокус“ – Пирин  Снежана Паскалева, експерт „Връзки с обществеността“ към предприятието. Към началото на август на населението са предоставени 48 000 пространствени кубически метра, което е близо два пъти повече в сравнение със същия период на миналата година. Общо 210 000 пр. кубични метра дърва за огрев има готовност да предложи на жителите в областите Благоевград, Кюстендил, Перник, Софийска и Пазарджишка Югозападното държавно предприятие тази година. При повишено търсене териториалните поделения могат да предложат допълнителни количества. Към момента снабдяването се осъществява ритмично, което е резултат от предприетите от ЮЗДП действия за изтегляне на сроковете за добив и доставка и активната комуникация с кметовете и кметските наместници по места. „По-ранното запасяване ще спомогне дървата да изсъхнат преди новия отоплителен сезон. Минимум 6 месеца са необходими за изсушаването им, като се препоръчва дървата да са нацепени, подредени на проветриво и огряно от слънцето място и задължително да са покрити срещу валежи. Това ще доведе до по-малко вредни емисии, отделяни при горенето, както и ще намали разходите за отопление за хората“, каза Паскалева. По думите ѝ, според експертите на ЮЗДП по-високата енергийна ефективност и екологичност на добре изсушените дърва се дължи на това, че сухата дървесина (с влажност под 20%) е с два пъти по-висока калоричност от суровата (с влажност над 50%), изгаря по-ефективно и съответно отделя значително по-малко сажди и мръсни и газове. Освен ограничаване замърсяването на въздуха, горенето на добре изсушени дърва с по-висока калоричност води и до спестяване на пари за отопление. Намалението на разходите е с около 25% или средно 100 лв. за един отоплителен сезон. През 2019 г. при директна продажба от склад цената на кубик иглолистни дърва варира от 22 до 31 лв., а на широколистните – от 40 до 60 лв. По-висока е тя единствено в Благоевград, където дървата се предлагат нацепени и нарязани. При закупуване на дърва по такса „на корен” цената на кубик иглолистни е в границите от 7 до 10 лв. за различните държавни горски и ловни стопанства, а на широколистните – от 15 до 30 лв. Тази възможност е за жителите на малките населени места, които желаят сами да си добият дърва, ако са включени в изготвените от кметовете списъци.  През настоящата година се наблюдава тенденция  към намаляване на желаещите да добиват сами дърва, за сметка на увеличаващия се брой домакинства, предпочитащи да ги закупят директно от склад. \r\nЛивия НИНОВА", "date": "2019.08.13", "title": "Благоевград: 6372 домакинства в Югозападна България вече са се снабдили с дърва за огрев"}
{"url": "http://www.focus-news.net/news/2019/08/13/2689154/bsp-nastoyava-debatat-za-byudzhet-2020-g-da-se-provede-sega-obzor.html", "text": "БСП настоява дебатът за бюджет 2020 г. да се проведе сега. Това стана ясно на пресконференция в централата на партията след заседание на Изпълнително бюро.  Лидерът на БСП Корнелия Нинова  обърна внимание, че в момента се изготвя проектът за бюджет за 2020 г. на държавата в Министерство на финансите. „Вероятно той ще бъде копи пейст същия от миналата година, пренаписан, сервиран в последния момент в парламента, претупан за една нощ и край“, изтъкна лидерът на БСП. Нинова подчерта, че БСП е готова със своите предложения. Според нея политиците се плъзгат по повърхността, по жълтите новини, по интригите около местните избори, а не по същността. Корнелия Нинова изтъкна, че държавна политика се прави с ум и с грижа, а не с пиар акции, на което сме често свидетели напоследък. Нинова коментира, че ножицата се разтваря, а неравенствата и регионалните различия се увеличават. „На Изпълнително бюро обсъдихме няколко важни въпроси. Искаме днес да ви занимаем с една тема, която някак си тихомълком мина, но ние смятаме за стратегическа за България. Това е официалната информация от НСИ и БНБ – поредната притеснителна. Искаме нея да коментираме“, каза още Нинова. Тя отчете, че по данни на БНБ има 90 нови милионери. „800 хил. работещи бедни според министъра на труда и социалната политика и 1,5 млн. живеещи под прага на бедността. Ножицата се разтваря, неравенствата се увеличават. Според нея се задълбочават регионалните различия, което води до обезлюдяване на райони. „Идват местни избори и целия информационен поток е съсредоточен в това коя партия кого издига, какви са вътре противоречията. Сериозният въпрос е как ще се развиват общините. Хората ги интересува дали ще имат път от единия град до другия, дали ще работи общинската болница, водата ще поскъпва ли“, коментира Нинова. Корнелия Нинова алармира, че е  възможно е броят на общините с достъп до програмата „Региони в растеж“ да бъде намален. \r\nДеница КИТАНОВА", "date": "2019.08.13", "title": "БСП настоява дебатът за бюджет 2020 г. да се проведе сега (ОБЗОР)"}
{"url": "http://www.focus-news.net/news/2019/08/13/2689161/yordanka-deycheva-psiholog-levorakite-hora-ne-biva-da-badat-obekt-na-predrazsadatsi.html", "text": "Леворъките хора не бива да бъдат обект на предразсъдъци. Това каза за  Радио „Фокус“   Йорданка Дейчева, психолог по повод 13 август- Международния ден на леворъките хора. \"Около 10 % от хората си посягат и пишат с лявата си ръка от детска възраст. В науката се изтъкват различни мнения за причините за това - генетични, вътреутробни фактори, социални. Бебета, подложени на по-силно въздействие на хормона естроген в майчината утроба имат по-голяма вероятност като деца да изберат лявата си ръка\", каза Йорданка Дейчева. \"Ранният избор на една от двете ръце за доминантна има връзка с по-ранното проговаряне на детето . Днес вече познаваме човешкия мозък и затова не бива да си обясняваме действията на леворъките хора със свръхествествени причини\",обясни Йорданка Дейчева.  \r\nВиолета КРЪСТЕВА", "date": "2019.08.13", "title": "Йорданка Дейчева, психолог: Леворъките хора не бива да бъдат обект на предразсъдъци"}
{"url": "http://www.focus-news.net/news/2019/08/13/2689155/nimh-39-gradusa-v-sandanski-e-nay-visokata-maksimalna-temperatura-izmerena-v-stranata.html", "text": "39 градуса в Сандански е най-високата максимална температура измерена в страната. Това съобщиха за  Агенция „Фокус“  от  Националния институт по метеорология и хидрология (НИМХ) . 37 градуса са измерени в Монтана, Кюстендил, Благоевград. 36 градуса максималната температура измерена в Ново село, Оряхово, Свищов, Русе, Гоце Делчев. Във Видин, Враца и Лом са измерени 35 градуса. 33 градуса е максималната температура в столицата. По Черноморското крайбрежие са измерени малко по-ниски температури. Във Варна термометрите са показали 29 градуса, а в Бургас – 28. Доста високи са били температурите по планините – 23 градуса на Мургаш,  18 градуса на Черни връх, 17 градуса на Мусала и 24 градуса на Рожен. \r\nВиолета СИМЕОНОВА", "date": "2019.08.13", "title": "НИМХ: 39 градуса в Сандански е най-високата максимална температура измерена в страната"}
{"url": "http://www.focus-news.net/news/2019/08/13/2689158/reuters-makron-shte-ubezhdava-putin-da-prodalzhi-pregovorite-s-ukrayna-po-vreme-na-vizitata-mu-vav-frantsiya.html", "text": "Президентът на Франция Еманюел Макрон ще убеждава руския си колега Владимир Путин да възобнови преговорите с Украйна и да обмисли предложенията на новия украински държавен глава Владимир Зеленски, предава Reuters, като се позовава на източник от Елисейския дворец. \r\nПутин пътува до ваканционния имот на Макрон в Южна Франция на 19 август за двустранни преговори преди срещата на върха на Г-7. Британската агенция обяснява, че френският лидер иска да покаже на Москва, че не е изолирана, въпреки че бе изключена от групата на седемте след присъединяването на Крим през 2014 година. \r\nНачело в дневния ред на разговорите ще бъде ситуацията в Украйна, след като новият президент Зеленски на 6 август поиска от руския лидер продължаване на преговорите в „нормандския формат“ във връзка със смъртта на четирима украински военнослужещи в Донбас. \r\n„Продължаваме дискусиите си с президента Путин малко преди Г-7 и интензифицираме усилията си по украинския въпрос в нормандския формат“, заяви представителят на Елисейския дворец пред журналистите. \r\n„Президентът Зеленски направи някои предложения и смятаме, че президентът Путин трябва да отговори окуражаващо“. \r\nТака нареченият „Нормандски формат“ включва Франция, Германия, Украйна и Русия, но лидери не провеждат срещи от октомври 2016 г. \r\n  \r\nПревод и редакция:", "date": "2019.08.13", "title": "Reuters: Макрон ще убеждава Путин да продължи преговорите с Украйна по време на визитата му във Франция"}
{"url": "http://www.focus-news.net/news/2019/08/13/2689160/nimh-ekstremalen-indeks-za-pozharoopasnost-e-v-sila-na-mesta-v-8-oblasti-na-stranata-za-14-avgust.html", "text": "Екстремален индекс за пожароопасност е в сила на места в  8 области на страната за 14 август. Това сочи справка на сайта на  Националния институт по метеорология и хидрология (НИМХ) . Индексът важи за областите: Плевен, Русе, Велико Търново, Ловеч, Бургас, Благоевград,  Кюстендил и Перник. Екстремалният индекс означава, че са възможни бързо разпространяващи се много силни пожари с въвличане на дървесните корони.", "date": "2019.08.13", "title": "НИМХ: Екстремален индекс за пожароопасност е в сила на места в  8 области на страната за 14 август"}
{"url": "http://www.focus-news.net/news/2019/08/13/2689157/api-vazstanoveno-e-dvizhenieto-po-am-struma-ot-paten-vazel-boboshevo-do-paten-vazel-dupnitsa-v-posoka-sofiya.html", "text": "Възстановено е движението по АМ \"Струма\" от пътен възел \"Бобошево\" до пътен възел \"Дупница\" в посока София. Това съобщиха от пресцентъра на  Агенция \"Пътна инфраструктура\" (АПИ) .", "date": "2019.08.13", "title": "АПИ: Възстановено е движението по АМ \"Струма\" от пътен възел \"Бобошево\" до пътен възел \"Дупница\" в посока София"}
{"url": "http://www.focus-news.net/news/2019/08/13/2689165/dobrich-obshtinata-izgradi-nova-veloaleya-po-chast-ot-bul-dobrudzha.html", "text": "Общината изгради нова велоалея по част от бул. „Добруджа“. Това съобщи в профила си във  \"Фейсбук\"  кметът на добруджанския град Йордан Йорданов. Новата велоалея и пешеходна зона се намират в частта от брнзиностанция „Шел“ до квартал „Рилци“. Тя е част от дейностите по реконструкцията на булеварда. Общата дължина на алеята за велосипеди е 2 810 метра и ширина 1 метър. Разположена е успоредно до дясното платно на движение на булеварда. При изграждането му преди около 40 години на това място е имало асфалтирана пешеходна зона, която с годините е станала негодна за преминаване.  Община град Добрич има планирана главна велосипедна мрежа с обхват бул. „Добруджа“, бул. „25-ти септември“, бул. „Добричка епопея“, бул. „Русия“, бул. „3-ти март“, ул. „Никола Петков“, ул. „Батовска“, ул. „Отец Паисий“, ул. „Христо Ботев“, ул. „Генерал Георги Попов“, ул. „Генерал лейтенант Т. Д. Кантарджиев“, ул. „Калиакра“, ул. „Поп Богомил“, ул. „Димитър Ковачев“, ул. „Генерал майор Стефан Попов“ и ул. „Антон Стоянов“. При старта на ремонта на бул. „Добричка епопея“ през есента ще бъде изградена близо 2000 метра алея за велосипеди, която ще бъде свързана с тази на булеварда.", "date": "2019.08.13", "title": "Добрич: Общината изгради нова велоалея по част от бул. „Добруджа“"}
{"url": "http://www.focus-news.net/news/2019/08/13/2689166/afp-tramp-izrazi-nadezhda-che-nikoy-nyama-da-zagine-na-protestite-v-honkong.html", "text": "Президентът на САЩ Доналд Тръмп изрази надежда във вторник, че никой няма да загине на протестите в Хонконг, които продължават вече 10 седмици в южния китайски регион, предава  AFP . \r\nДържавният глава описа кризата, като „много трудна ситуация“. \r\n„Надявам се всичко да преминава мирно, никой да не пострада, никой да не загине“, заяви той. \r\n \r\nПревод и редакция:", "date": "2019.08.13", "title": "AFP: Тръмп изрази надежда, че „никой няма да загине“ на протестите в Хонконг"}
{"url": "http://www.focus-news.net/news/2019/08/13/2689167/vidin-kmetat-ognyan-tsenkov-podpisa-dogovorite-za-sanirane-na-chetiri-mnogofamilni-zhilishtni-sgradi.html", "text": "В Община Видин бяха подписани договорите между кмета Огнян Ценков и фирмите – изпълнители на обществената поръчка с предмет „Изпълнение на инженеринг – проектиране, упражняване на авторски надзор и  изпълнение на СМР във връзка с реализацията на Националната програма за енергийна ефективност на многофамилни жилищни сгради на територията на община Видин по четири обособени позиции”. Това съобщиха за  Радио „Фокус“ – Видин  от общината.  На срещата присъстваха също и представители на Сдруженията на собствениците. \r\nИзпълнител на първата обособена позиция „Град  Видин, ул. „Райна Княгиня” № 6” е ДЗЗД „Престиж-Парсек“. Общата цена на договора е 1 150 465,80 лева, с включено ДДС, а срокът за ипълнение е 210 календарни дни. По втора обособена позиция „Град Видин, ж.к. „Химик”, блок 20, вх. А, Б, В и Г“ изпълнител е „КИД Плюс“ ЕООД. Стойността на договора е 809 509,34 лева, като срокът за изпълнение е 210 календарни дни. „Билдинг груп“ ЕООД е избрана за изпълнител на трета обособена позиция „Град Видин, ж.к. „Строител” № 10, вх. А, Б и В“. Договорът е на стойност 875 248, 56 лева и ще бъде изпълнен в срок от 200 календарни дни. Последната, четвърта обособена позиция, „Град Видин, ж.к. „Крум Бъчваров” блок 19, вх. А, Б, В, Г, Д, Е, Ж, З и И“ е с обща цена на договора 2 360 724,00 лева и със срок на изпълнение 280 календарни дни. Фирмата е „Строителна компания“ ЕООД. Кметът на Общината, представители на фирмите – изпълнители и на Сдруженията на собствениците изразиха своята увереност за реализиране на дейностите по проекта качествено и в срок. Огнян Ценков подчерта, че с осъществяването на проекта ще се осигури повишаване на енергийната ефективност на сградите, по-чиста околна среда и променен градски облик. Към настоящия момент по Националната програма за енергийна ефективност на многофамилни жилищни сгради, в град Видин са извършени строителни дейности на 10 жилищни сгради.", "date": "2019.08.13", "title": "Видин: Кметът Огнян Ценков подписа договорите за саниране на четири многофамилни жилищни сгради"}
{"url": "http://www.focus-news.net/news/2019/08/13/2689164/kyustendil-chastichno-bedstveno-polozhenie-e-obyaveno-v-rayona-na-pozhara-na-obekt-za-vtorichni-surovini-kray-dupnitsa.html", "text": "Частично бедствено положение е обявено в района на пожара на обект за вторични суровини край Дупница под мост на автомагистрала „Струма”. Това съобщи за  Радио „Фокус” – Кюстендил  Христо Апостолов, пресаташе на община Дупница. Частичното бедствено положение е обявено със заповед на кмета на Община Дупница инж. Методи Чимев. То е със срок до 24.00 часа на 14 август 2019 година. Причината за обявяване на частичното бедствено положение е необходимостта от предприемане на неотложни аварийно-възстановителни дейности. Екипи на районните служби „Пожарна безопасност” и защита на населението” от Дупница, Самоков, Благоевград, техниката на ВиК-Дупница и Община Дупница, фирми с техника и зърнопроизводители с такава, както и десетки доброволци са на място. На място има екипи на Областно пътно управление и на Министерство на регионалното развитие и благоустройството, за да установят какво е състоянието на основите на моста на автомагистрала \"Струма\" и дали има компрометирани елементи. Засега няма информация за опасни газове над допустимото, очакват се резултатите. Преминаването на моторни превозни средства по автомагистралата е затворено. Кметове и кметски наместници на засегнатите населени места от общината трябва да започнат незабавно провеждане на планираните дейности за защита на живота и здравето на населението и опазването на околната среда. Щабът за изпълнение на Общинският план за защита при бедствие трябва да премине при непрекъснат режим на работа.", "date": "2019.08.13", "title": "Кюстендил: Частично бедствено положение е обявено в района на пожара на обект за вторични суровини край Дупница"}
{"url": "http://www.focus-news.net/news/2019/08/13/2689168/varna-bez-rezultat-ostava-tarseneto-na-povlechenoto-ot-valnite-dete-v-moreto-na-tsentralniya-plazh.html", "text": "Без резултат остава търсенето на повлеченото от вълните дете в морето на Централния плаж. Това съобщиха от пресцентъра на  ОДМВР - Варна . Служители на РДПБЗН - Варна се включиха в операция по издирване на непълнолетно момиче в морето на Централен плаж. Oколо 17.30 часа, е постъпил сигнал за инцидент, възникнал във водата на Централен плаж във Варна. Според първоначалната информация две непълнолетни деца са влезли във водата, въпреки червения флаг, като едно от тях не е успяло да излезе. Незабавно са предприети действия по издирването му. Служители на РДПБЗН - Варна са изразили готовност за включване в издирвателните действия в помощ на службите, отговорни за търсене и спасяване на море. Сформиран е екип от водолази, който вече е реализирал няколко спускания, за съжаление - без резултат. С падането на вечерта, поради опасност за служителите на РДПБЗН - Варна, операцията ще бъде прекратена. При необходимост от съдействие в утрешния ден, при поискване от компетентните служби, действията на водолазите ще продължат.", "date": "2019.08.13", "title": "Варна: Без резултат остава търсенето на повлеченото от вълните дете в морето на Централния плаж"}
{"url": "http://www.focus-news.net/news/2019/08/13/2689163/kyustendil-prodalzhava-gaseneto-na-pozhara-v-obekta-za-vtorichni-surovini-na-izhoda-na-dupnitsa.html", "text": "Продължава гасенето на пожара в обект за вторични суровини на изхода на Дупница в посока Благоевград. Това съобщиха за  Агенция „Фокус“  от  ОДМВР-Кюстендил . Пожарът е локализиран в обекта за вторични суровини, но е обхванал сухи треви в посока Блажиево. Осем екипа гасят пожара на място. Отворено е движението по магистрала „Струма“ в посока София.  \r\nВиолета СИМЕОНОВА", "date": "2019.08.13", "title": "Кюстендил: Продължава гасенето на пожара в обекта за вторични суровини на изхода на Дупница"}
{"url": "http://www.focus-news.net/news/2019/08/13/2689162/gazeta-express-kosovo-parizh-berlin-rim-london-i-vashington-prizovaha-kosovo-da-otmeni-mitata-varhu-srabskite-stoki.html", "text": "Правителствата на Франция, Германия, Италия, Великобритания и САЩ излязоха със съвместно комюнике до пресата във вторник, в което обявяват, че са обединени в целта си да доведат до пълна нормализация отношенията между Белград и Прищина чрез всеобхватна, политически устойчиво и правно обвързващо споразумение, което ще допринесе за стабилността в региона, пише електронното издание на прищинския ежедневник  Gazeta Express . \r\nВ съвместното съобщение на посолствата „Квинтата“ (Франция, Германия, Италия, Великобритания и САЩ) в Прищина се отбелязва, че статуквото предотвратява напредъка на Косово и Сърбия по пътя към Европейския съюз и просто не е устойчиво. „След години стагнация, дойде времето най-накрая да се приключат конфликтите от 90-те и да се обезпечи сигурност и проспериращо бъдеще за хората в Косово и Сърбия, като се преговаря на добра воля и се постигне споразумение, което и двете страни могат да подкрепят“, се казва в комюникето. \r\n„Призоваваме Косово и Сърбия да възобновят спешно водения от ЕС диалог и молим двете страни да избягват действия, които биха възпрепятствали окончателното споразумение, което е необходимо за постигането на по-голяма евроатлантическа интеграция и съпътстващите я ползи и на двете страни“, се посочва още в документа. \r\n„Готови сме да увеличим нашата роля в процеса в подкрепа на върховния представител на ЕС, но не можем да го направим, докато и двете страни не изпратят сигнал, че имат желание да постигнат компромис, да премахнат препятствията и да продължат разговорите. За Косово това означава да отмени наложените на Сърбия мита. За Сърбия това означава да спре кампанията за отмяна на признанията срещу Косово. Ние искаме да видим хората в Сърбия и Косово да получат придобивките от трайния мир и да имат възможността да градят собственото си бъдеще. Готови сме да помогнем по всеки възможен начин“, завършва комюникето до пресата. \r\nВ съобщението си посолствата на „Квинтата“ не споменават политическата криза и евентуалните предсрочни избори след остваката на Рамуш Харадинай от поста премиер на Косово. Миналата седмица политическите партии в страната се съгласиха да разпуснат настоящия състав на парламента на 22 август, което е първата стъпка към насрочване на предсрочни избори. \r\n \r\nПревод и редакция:", "date": "2019.08.13", "title": "Gazeta Express (Косово): Париж, Берлин, Рим, Лондон и Вашингтон призоваха Косово да отмени митата върху сръбските стоки"}
{"url": "http://www.focus-news.net/news/2019/08/13/2689159/haskovo-staro-ognishte-ot-pozhara-mezhdu-selata-lyubenovo-bryagovo-i-rodopi-se-e-vazobnovilo-zaradi-vyatara-oganyat-ne-e-zasegnal-drugi-ploshti.html", "text": "Старо огнище от пожара край Хасково между селата Любеново, Брягово и Родопи се е възобновило заради вятъра, огънят не е засегнал други площи. Това съобщиха за  Агенция „Фокус“  от пресцентъра на  Областна администрация Хасково . Огънят се е възобновил в късния следобед заради вятъра. Пожарникарите са пресекли огнището с тежка верижна машина като са прокарали просеки. Към момента пожарът остава на същата площ от 8 000 декара. През нощта ще бъде наблюдаван и контролиран от десетте дежурни екипа, горските служители и доброволците. Единствено военнослужещите се оттеглят с опция при необходимост да се върнат утре сутринта. Очаква се гасенето да продължи и утре. Не са застрашени населените места в региона.  \r\nВиолета СИМЕОНОВА", "date": "2019.08.13", "title": "Хасково: Старо огнище от пожара между селата Любеново, Брягово и Родопи се е възобновило заради вятъра, огънят не е засегнал други площи"}
{"url": "http://www.focus-news.net/news/2019/08/13/2688858/pregled-na-osnovnite-temi-v-svetovniya-pechat-agentsiya-fokus.html", "text": "Постигнатото споразумение между Турция и САЩ за създаване на зона за сигурност в Северна Сирия, предизвикателството на протестите в Москва за управлението на руския президент Владимир Путин и заплахата за света от разпада на ДРСМО са сред темите на световния печат. \r\n*** \r\n \r\n Преговорите между турски и американски военни представители относно създаването на зона за сигурност в Сирия приключиха с постигане на споразумение след почти седеммесечна дискусия, последвала решението на президента на САЩ Доналд Тръмп да изтегли американските войски от Сирия, пише турското англоезично издание  Daily Sabah  в материал, представен без редакторска намеса. \r\nПрез януари американският президент Тръмп също писа в социалната мрежа „Туитър“ за изграждането на  зона за сигурност с дълбочина 20 мили (32 км) в Сирия. Идеята за изграждане на такава зона беше предложена от Турция през първите месеци на сирийската гражданска война. \r\nЦелта беше да се създаде зона в Сирия, която правителствените сили не могат да атакуват, и тя да стане убежище за бягащите от жестокостите на войната. По-късно зоната, предлагана от Турция за тази цел беше завзета от терористични организации. \r\nТерористичните групировки увеличиха несигурността в региона. Въпреки постоянните опити на турското правителство, продължаващата нерешителност и бездействие на американската администрация към този момент не позволява създаването на такава зона. \r\nСега за първи път изглежда, че двете страни са готови да разрешат този проблем. Въпреки че не знаем подробностите на споразумението, сред турската общественост възникна предпазлив оптимизъм, подхранен от решаването на проблем с четиригодишна давност. \r\nМнозина твърдят, че този въпрос може да се превърне в пример във все по-трудните отношения между САЩ и Турция. Така че за бъдещето на двустранните връзки това е положително развитие. Ако бъде успешно приложена, това може да бъде първата стъпка към по-всеобхватно споразумение за бъдещето на Сирия. \r\nПо подобен начин, съвместното съобщение беше насочено и към въпросите, свързани с националната сигурност на Турция. Въпреки че обикновено сигурността между двама съюзници не би трябвало да е проблем, нечувствителността на САЩ към опасенията  за националната сигурност в Турция е най-значимият проблем в отношенията. \r\nПодкрепата на Отрядите за народна самоотбрана (YPG) и липсата на загриженост за опасенията на Турция относно граничната й зона породиха най-големите предизвикателства пред взаимното доверие в отношенията. Сега почти пет години след началото на сътрудничеството си с YPG, американската страна може да започне да разбира проблемите на националната сигурност на Турция в тази гранична зона. \r\nВъпреки че това е положително развитие, трябва да бъдем и предпазливи. Преди осемнадесет месеца, по време посещението на държавния секретар на САЩ Рекс Тилърсън в Турция двете страни започнаха да обсъждат споразумение за Манбидж. \r\nСлед тези дискусии преди 14 месеца САЩ и Турция се договориха за пътна карта за града; въпреки това, оттогава прилагането на споразумението не е започнало. Въпреки протестите и оплакванията на Турция за забавянето на изпълнението, в Манбидж нещата не се промениха. \r\nСега в разгара на преговорите за по-широка зона с по-сложна операция и в условията на много ниско взаимно доверие, навременното и координирано изпълнение стана по-важно от всякога. \r\nАко бъде приложено, това споразумение може да се превърне в най-важната мярка за изграждане на доверие между двете страни. Ако се превърне в друго споразумение от Манбидж по отношение на неговото прилагане и ако американската страна забави предприемането на необходимите стъпки, ще бъде изключително трудно двете страни да работят заедно в Сирия. \r\n*** \r\n \r\n Протестите в Русия са сериозно предизвикателство за доминацията на Владимир Путин, пише американския вестник  The Wall Street Journal \r\nЗасилването на влиянието на протестното движение в Москва, демонстрирано този уикенд се превръща в най-голямото предизвикателство от близо десетилетие към политическата система на президента Владимир Путин. Протестът даде шанс на руснаците да огласят редица оплаквания заради икономическа стагнация, липса на политически избор и геополитическата изолация на Кремъл , коментира изданието. \r\nВоенните приключения на Путин, който празнува 20 години във властта миналата седмица, превърнаха Русия в сила, с която трябва да се съобразяват другите страни. Но те не са донесли нищо на средностатистическите руснаци, които виждат, че жизненият им стандарт спада пет години подред на фона на хронични икономически проблеми, утежнени от западните санкции. \r\n\"Протестите се основават в дълбокото разочарование, което руснаците имат от своето правителство\", заяви Денис Волков, социолог от базираната в Москва социологическа агенция „Левада“.  „Сякаш духът е излязъл от бутилката и хората най-накрая могат да изразят недоволството си.“ \r\nПетдесетте хиляди протестиращи, които се събраха на проспект „Андрей Сахаров\", на километър от Кремъл в събота, доказаха, че движение, което започна с протести срещу отказа на регистрацията на кандидати за общински избори, се превърна в платформа за широк кръг от политически интереси - и местни, и национални. \r\nРуснаците бяха засегнати от забавен икономически растеж, причинен от корупция и свръхзависимост от приходите от нефт и газ. Средните руснаци са усетили балона на кредитирането през миналата година. Някои национални вериги за хранителни стоки дори въведоха потребителски кредити за купувачи в хранителни магазини, за да могат руснаците да сложат храна на масата. \r\nНеуспехът на режима на Путин да повиши жизнения стандарт от 2013 г.насам засегна популярността му, която достигна до най-ниското си ниво от 2013 г. -  64%. Въпреки че оттогава той набра известна подкрепа, но според социолозите повечето руснаци не одобряват липсата на жизнеспособни алтернативи, след като бившият агент на КГБ смаза повечето опозициионни партии и движения в първите години на своето управление. \r\n„Твърде много хора са били пренебрегвани напълно от политическата система твърде дълго време и твърде много гняв се е натрупал“, каза опозиционният политик Любов Собол, която организира първите демонстрации през юли, след като й бе отказана кандидатурата за Московската градска дума (МГД). \r\nТя и други независими кандидати не бяха допуснати до участие поради предполагаеми нередности в подписите, необходими за да станат кандидати. Собол и други твърдят, че обвиненията са изфабрикувани само за да се избегне влизането на опозиционно настроени политици в МГД \r\nНо повечето присъстващи на протестите нямат конкретни искания, което дава основание на властите да се надяват, че протестите ще помогнат на руснаците да изпуснат пара без конкретни отстъпки, казват експертите. \r\nНо повечето присъстващи на протестите нямат конкретни искания, което дава основание на властите да се надяват, че протестите ще помогнат на руснаците да изпуснат пара без конкретни отстъпки, казват експертите. \r\n„Има много неща, от които можем да бъдем разочаровани. Дори не знам откъде да започна “, каза Екатерина Розанова, която добави, че е недоволна от закриването на училище в квартала си в Западна Москва. \r\nБъдещите протести обаче ще определят дали демонстрациите могат да принудят властите да се поддадат на някакви публични искания или ще провокират правителствените служители да предприемат по-драконовски мерки, за да ги спрат. \r\nРазрешеният протест през този уикенд беше последван от опити на протестиращите да тръгнат към президентската администрация. Близо 250 бяха задържани въпреки общия спокоен характер на протеста. \r\nГневът се подхранва от използването на насилие от властите и прословутата съдебна система на страната. В предходните два несанкционирани протеста имаше рекорден брой на задържани демонстранти - повече от 1000 във всеки от протестите - и осигуриха в социалните медии кадри как полицията третира мирни демонстранти. \r\nМиналата седмица руското външно министерство се прицели в САЩ, обвинявайки Вашингтон в намеса във вътрешната политика. Министерството повика ръководителя на американския политически отдел Тим Ричардсън в министерството, за да се оплаче от призиви за присъствие на протестите. Страница на уебсайта на американското посолство показва вероятния протестен маршрут, призовавайки американците да избягват районите. \r\nТазгодишните протести имат своите корени в подобно протестно движение между 2011 и 2013 г., когато руснаци в големите градове в цялата страна се изляха на улиците, за да протестират срещу завръщането на г-н Путин след 4 години като министър-председател. В разгара на протестите над 100 000 се събраха в централна Москва. \r\nПолитическите протести отшумяха през последните години вследствие на нарастващия патриотизъм около анексията на Крим от Русия и по-агресивната външна политика на Путин \r\n„Но дори и най-горещия привърженик на нашата политика в Крим сега вижда, че те лъжат, докато крадат пари, а ние ставаме по-бедни“, каза гражданин. \r\n*** \r\n \r\n Заплахата от потенциален ядрен Иран не е забавна, но още по-малко е  ескалиращата заплаха от размяна на ядрени удари между САЩ и Русия, пише израелското англоезично издание  The Jerusalem Post \r\nДвете страни са в процес на прекратяване на взаимните си ядрени ограничения и разработване на нови, по-модерни ядрени оръжия, които могат да използват една срещу друга. \r\nСАЩ миналата седмица официално прекратиха действието на Договора за премахване на ракетите със среден и по-малък обсег (ДРСМО) от 1987 г., който елиминира около 2700 американски и съветски ядрени оръжия на европейския континент и може да напуснат и по-новия Договор за стратегическите нападателни оръжия (СТАРТ-3) през 2021 г. \r\nСТАРТ-3, който замени по-старите ядрени договори между страните, които се изпълняват от десетилетия, ограничи САЩ и Русия от 2010 г. да разполагат с до 700 разгърнати ракети и бомбардировачи, 1550 разгърнати бойни глави и 800 разгърнати и неразгърнати ракетни остановки. \r\nСлед излизане от ДРСМО САЩ се очаква да тестват наземна крилата ракета през следващите седмици. А през ноември Пентагонът планира да изпробва балистична ракета със среден обсег. \r\nИ двете технически биха били тестове на конвенционални, а не ядрени оръжия. \r\nНо ДРСМО от 1987 г. забрани такива наземни ядрени и конвенционални балистични и крилати ракети на земя с обхват от 310 до 3400 мили (500-5 500 км.), защото разработките на оръжия в конвенционалната арена могат да проправят пътя към развитието на ядрената арена. \r\nДва проблема със сигурността са мотивирали САЩ да прекратят участието си в ДРСМО , който се разглежда като изключително успешен от десетилетия. \r\nВъпреки първоначалния си успех, спорът за спазването условията от руска страна се разрази след 2014 г., когато САЩ за първи път публично обвиниха Русия за нарушаване на ДРСМО. \r\nНедоволството на САЩ от руските действия нарасна през 2017 г., когато Москва започна да разполага наземната крилата ракета 9M729, способна да лети в забранения от ДРСМО диапазон. \r\nПовече от година администрацията на президента Доналд Тръмп се опита да върне Русия обратно в съответствие с ДРСМО до октомври 2018 г., когато Тръмп рязко се насочи към излизане от Договора, което най-накрая стана официално миналата седмица. Русия не е единствената причина САЩ да развалят договора. Миналата седмица новият министър на отбраната на САЩ Марк Еспър заяви, че подкрепя разполагането на ракети със среден обсег в Азия в относително кратки срокове. \r\nАмерикански представители от години предупреждават, че САЩ са в неизгодно положение в сравнение с Китай , който развива все по-модерни сухопътни ракетни сили. \r\nДосега Пентагонът не можеше реагира на въоръжаването на Китай именно заради ДРСМО. \r\nКритиците на администрацията на Тръмп казаха, че САЩ могат да продължат да разчитат на други способности като противовес на Китай, като ракети, изстреляни от американски военноморски кораби или самолети. \r\nПривържениците на американската ракетна реакция на САЩ твърдят, че най-добрият начин за възпиране на китайската употреба на сухопътни ракетни сили е премахване на ограниченията, наложени от ДРСМО. \r\nМосква сигнализира, че ако Вашингтон увеличи ядрените си сили, може да увеличи броя на крилатите ракети 9M729 на мобилни остановки, както и на ракетната система \"Калибър\". \r\nПо-рано бяха приети различни мерки и сега се обсъжда в Конгреса за финансиране на изследвания и разработки на следващото поколение американски ядрени и конвенционални балистични оръжия, като сумите достигат около 100 милиона долара. \r\nКритиците казват, че Русия и Китай са разработвали някои от тези способности, за да компенсират очевидните, като цяло широки военни предимства на САЩ, на които никога няма да могат да се противопоставят. \r\nТе също така казват, че цената от около 100 милиона долара е само началото на това, което би могло да бъде в нова, съвременна надпревара с оръжия, която може да излезе извън контрол. \r\nВсичко това също се свързва обратно с Иран. \r\nДокато в един момент от историята САЩ и Русия може би са мислили, че техните уникално разрушителни ядрени и кибер способности ще си останат между тях, новата история опровергава това. \r\nБроят на страните с ядрено оръжие непрекъснато нараства от две на девет и заплашва да нарасне още. \r\nОсвен това, ако държава като Северна Корея може да разработи това, което се смята за начало на водородна ядрена бомба (след като вече разполага с атомната бомба от ранно поколение), тогава и други нови ядрени и кибер способности, които развиват висшите сили, също могат да се разпространят един ден и сред други страни. \r\nКолкото повече начини  за използване и разполагане на ядрени оръжия съществуват, толкова по-голяма е заплахата, която ще представляват страни като Иран и Северна Корея или дори  терористи, които няма какво да губят. \r\nТова не означава, че последните ходове на САЩ са правилни или грешни - и грандиозните игри за контрол на ядрените оръжия може да изглеждат далеч от израелските проблеми. \r\nНо освен потенциала за глобален ядрен холокост между двете най-големи ядрени сили в света, ако някой извърши грешки, Ерусалим някой ден може да бъде изправен пред нови ядрени заплахи, които могат да бъдат проследени до сегашното отваряне на кутията на Пандора.", "date": "2019.08.13", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/08/13/2688857/predstoyashti-sabitiya-v-stranata-za-13-avgust-agentsiya-fokus.html", "text": "*** \r\n \r\nОт 10.00 часа ще се проведе редовно заседание на Министерски съвет. \r\n \r\n*** \r\n \r\nМинистър Екатерина Захариева ще се срещне с министъра на външните работи на Япония Таро Коно. \r\n \r\n*** \r\n \r\nОт 11.00 часа кметът Йорданка Фандъкова ще провери доставеното ново оборудване за нуждите на физиотерапията - сектор \"Физикална и рехабилитационна медицина“ в Диагностично-консултативен център  14. \r\n \r\n*** \r\n \r\nОт 12:30 часа на първи коловоз на Централна гара ще бъде представен изцяло изрисуван локомотив. \r\n \r\n*** \r\n \r\nОт 19:00 часа на покрива на Детски научен център Музейко ще се проведе„Ratio Rooftop Party: Енергия“. \r\n \r\n*** \r\n \r\nОт 10:00 часа на централната алея пред експоцентър \"Флора\" ще започне фестивалът \"С книга на плажа\". \r\n \r\n*** \r\n \r\nОт 11:00 часа в заседателната зала на Община Бургас ще се проведе пресконференция по повод предстоящата регата „Кор Кароли“. \r\n \r\n*** \r\n \r\nОт 11.00 часа в Експоцентър „Флора“ ще се проведе инициативата „С книга на плажа“. \r\n \r\n*** \r\n \r\nОт 19.30 часа в Експозиционен център „Флора“ ще бъде представена книгата „Историите от 90-те“. \r\n \r\n*** \r\n \r\nОт 21.30 часа ще бъде представена танцовата миниатюра „Гония“. \r\n \r\n*** \r\n \r\nНационален парк – музей „ Шипка – Бузлуджа” ще представи книга на генерал Георги Вазов за Руско – турската война по повод 142 години от Шипченската епопея. \r\n \r\n*** \r\n \r\nОт 10.00 часа ще даде пресконференция Светослав Доков  - общински съветник от ВМРО. \r\n \r\n*** \r\n \r\n \r\n*** \r\n \r\nОт 17.00 часа в Конферентната зала на Общината в сграда „Гена Димитрова“ ще се проведе публично обсъждане на годишния отчет за изпълнението на бюджета на Общината. \r\n \r\n*** \r\n \r\nОт 10.30 часа Общината ще отбележи 151 години от гибелта на четници от четата на Хаджи Димитър и Стефан Караджа.", "date": "2019.08.13", "title": "Предстоящи събития в страната за 13 август (Агенция „Фокус“)"}
{"url": "http://www.focus-news.net/news/2019/08/13/2688859/kmetat-na-sofiya-yordanka-fandakova-napravi-proverka-na-remontnite-deynosti-v-stolitsata-obzor.html", "text": "В понеделник кметът на София Йорданка Фандъкова направи проверка на ремонтните дейности, които се провеждат на улица „Каменоделска“. По време на проверката с нея беше и заместник-кметът на София Дончо Барбалов. Те се разходиха по отсечката, която се ремонтира, а след това Фандъкова коментира какво е състоянието на пътя в момента и кога би трябвало да бъде отворен за движение, тъй като сега отсечката е затворена изцяло за преминаване на автомобили. Кметът Йорданка Фандъкова каза, че е получила уверението на хората, които се занимават с ремонтните дейности, че до 15 септември движението по улица „Каменоделска“ ще бъде пуснато изцяло.  \r\nОт Столична община припомниха, че в момента се извършват ремонти на 15 големи обекта на територията на града, а един от тях е именно реконструкцията на ул. „Каменоделска“ . Проектът е финансиран по оперативна програма „Региони в растеж“ и включва цялостна подмяна на трамвайните релси, настилката, ново осветление, нови тротоари, както и нови спирконавеси. Работата в момента тече интензивно. На място постоянно има работници, които да работят по обекта. Също така не се пести и от техника. Използват се множество машини за по-бързото пускане на отсечката в движение. По този обект са извършени и ремонтни дейности от НКЖИ, но тяхната работа вече е приключила. Тя е била свързана с ремонт на моста „Изида“ и трасето вече е освободено.  \r\nКметът на София Йорданка Фандъкова заяви по време на изявлението пред медиите, че в момента се работи усилено по всички обекти на територията на столицата и дори се очаква някои да приключат по-рано от обявените срокове.  \r\nОсвен ремонтни дейности, в София се провеждат и други инициативи, като събарянето на незаконни постройки в район „Илинден“. Фандъкова заяви, че този процес е започнал в понеделник сутрин и става дума за постройки в ромската махала на района. По думите и, към момента ситуацията там е спокойна, а Общината има подкрепата на отговорните институции за това начинание. Също така се стремят да не вдигат много шум около събарянето на незаконните постройки, за да не се натрупва напрежение и да се стигне до излишни инциденти.  \r\nЙорданка Фандъкова беше запитана и по друга актуална тема, а именно делото на „Булгаргаз“ срещу „Топлофикация София“. Относно това тя коментира, че въпреки неразбирателството между двете дружества, софиянци няма да пострадат и отоплителният сезон няма да бъде застрашен. От Столична община ни увериха, че от началото на август тази година „Топлофикация“ е изплатила 7 млн. лв. на „Булгаргаз“ и плащанията не спират. Стана ясно, че както кметът, така и министърът на енергетиката ще направят всичко възможно, за да не бъде застрашен отоплителният сезон. Оказва се, че това дело не трябва да притеснява гражданите, тъй като не е първото и то засяга по-скоро дружествата, отколкото гражданите.  \r\nА относно това дали Фандъкова ще се кандидатира за кмет на София на местните избори през октомври, тя коментира, че решението ще го вземе сама и ще го обяви през септември, когато започне предизборната кампания. Противно на твърдения в публичното пространство, че Йорданка Фандъкова се е уморила, болна е и няма да се кандидатира за кмет отново, тя заяви, че не е уморена и е в много добро здраве, а усилената работа я мотивира още повече. Стана ясно и, че в момента се подготвят нови проекти за столицата. Кметът коментира още, че непрекъснато се среща с гражданите и се работи за подобряване на средата на живот. Затова и се е срещнала с жителите на село Кокаляне, където също се извършват редица ремонтни дейности, а предстои стадионът да бъде предоставен за ползване на местния спортен клуб. В заключение тя добави, че се подготвя, когато се изправи пред хората, да има нови идеи, а и обновен екип.  \r\nНадежда ИВАНОВА", "date": "2019.08.13", "title": "Кметът на София Йорданка Фандъкова направи проверка на ремонтните дейности в столицата (ОБЗОР)"}
{"url": "http://www.focus-news.net/news/2019/08/13/2688860/politico-dp-flirtuva-s-dvizhenie-pet-zvezdi-s-tsel-izbyagvane-na-predsrochni-izbori-v-italiya.html", "text": "Малко вероятно е в Италия да бъде създаден съюз, който да блокира партията на Матео Салвини – „Лига“, в опитите й да затегне властта си. Но лявоцентристката Демократическа партия (ДП) и Движението „Пет звезди“ обсъждат варианти за избягване на предсрочните парламентарни избори в страната, които предвиждат създаване на правителство, отбелязва изданието  Politico  в европейската си редакция, като се позовава на информация от членове на двете политически сили.  \r\nПодобно партньорство е особено изненадващо, като се има предвид, че до съвсем наскоро двете партии водеха ожесточена словесна „престрелка“, а миналата година ДП отказа да се присъедини към правителство с Движението „Пет звезди“, което в крайна сметка доведе до коалицията му с „Лига“ на Салвини.  \r\nСпоред депутат от Движението „Пет звезди“, пожелал анонимнист, подчерта, че съюзът с ДП на бившия премиер Матео Ренция „ще бъде единственият начин да се предотврати развитие, при което Италия да получи първото дясно правителство в Западна Европа след Втората световна война\". \r\nЛидерите на парламентарните партии в Италия ще се срещнат в следобедните часове на деня, за да обсъдят предложение за вота на недоверие на премиера Джузепе Конте. В крайна сметка обаче президентът Серджо Матарела ще бъде този, който ще реши дали да бъде насрочено ново гласуване или да връчи мандат на алтернативно мнозинство в парламента. \r\nСъгласно плана на ДП и Движението „Пет звезди“, подкрепен от Ренци, но не и от цялото партийно ръководство, двете политически сили ще се обединят, за да създадат алтернативно мнозинство. Това правителство ще има задача да осигури публичните финанси на Италия и да избегне изпадането й от еврозоната. То също ще има и задачата да реформира избирноо законодателство, според източниците на изданието.  \r\nПланът е наречен „Урсула“ – по името на новоизбрания председател на Европейската комисия Урсула фон дер Лейен, защото обединява италианските партии, които гласуваха за нея в Европейския парламент. \r\n \r\n Тереза Герова", "date": "2019.08.13", "title": "Politico: ДП флиртува с Движение „Пет звезди“ с цел избягване на предсрочни избори в Италия"}
{"url": "http://www.focus-news.net/news/2019/08/13/2688862/die-zeit-mateo-rentsi-predlaga-ekspertno-pravitelstvo.html", "text": "В Италия нараства съпротивата срещу предсрочните избори, за които настоява председателят на партия „Лига“ и министър на вътрешните работи Матео Салвини. Освен лидерът на Движение „Пет звезди“ Луиджи Ди Майо, бившият премиер на страната Матео Рензи се изказа срещу предсрочния вот, като го определи като „лудост“ в момент, в който правителството трябва да подготви бюджета за 2020 г. Вместо това в интервю за вестник Corriere della Sera Ренци предложи преходно правителство, което ще бъде подкрепено от всички партии. Това би могло да спаси страната от „екстремистки“ курс. Подобно правителство ще бъде в състояние да осигури планираното намаляване на италианския парламент и спокойно да подготви нови избори на по-късна дата, цитира думите му германският национален ежедневник  Die Zeit .  \r\nМиналата седмица Салвини обяви коалицията с Движение „Пет звезди“ като негодна за работа. В петък „Лига“ поиска вот на недоверие срещу безпартийния премиер Джузепе Конте . В рамките на деня политическите партии в Сената ще обсъдят предложението. \r\nИзглежда съмнително обаче дали Салвини ще получи необходимото мнозинство за вот на недоверие в парламента, с което иска да принуди обявяването на предсрочни избори. И Движение „Пет звезди“, и Демократическата партия на Ренци имат интерес да предотвратят подобен сценарий. Според проучвания, „Лига“ ще бъде категоричен победител в новите избори. \r\nРешението за възможни нови избори в крайна сметка е в ръцете на президента Серджо Матарела. Той обаче нееднократно подчертава, че е необходимо правителство, за да финализира бюджета в спора за дълговете с ЕС. Първият проект трябва да бъде представен в Брюксел до края на септември. Сега президентът на Италия може да назначи преходно правителство и отложи изборите за февруари или март. \r\n \r\n Тереза Герова", "date": "2019.08.13", "title": "Die Zeit: Матео Ренци предлага експертно правителство"}
{"url": "http://www.focus-news.net/news/2019/08/13/2688861/32-dushi-sa-obvinyaemite-vav-vrazka-s-neutraliziranata-prestapna-grupa-za-narkotitsi-obzor.html", "text": "32 са общо обвиняемите след проведената съвместна мащабна акция на ГДБОП и спецпрокуратурата срещу наркоразпространението в страната. Седем от тях са задържани под стража, а за друга част от тях е издадена Европейска заповед за издирване. Това стана ясно на брифинг на представители на Специализираната прокуратура и ГДБОП. Ръководителят на Специализираната прокуратура Димитър Петров разкри информацията, че разпространената преди две години листовка на територията на София с наименование „Те тровят вашите деца“ със снимки на лица, за които към онзи момент се твърдеше, че са разпространители на наркотични вещества, са част от неутрализираната миналата седмица организирана престъпна група. От думите на наблюдаващия делото прокурор Красимир Тренчев стана ясно, че ръководителите на групировката са трима, но имената им бяха спестени. Също така не беше коментирана и предполагаема връзка на обвиняемите с някои от по-големите имена в бизнеса с наркотични вещества в страната. Направленията, по които е работела престъпната група, са три: продажба на наркотични вещества на едро, търговия с 50 и повече килограма високорискови вещества като хероин, кокаин, коноп, екстази. Второто направление е дилърска мрежа, изградена от самите участници в групировката. Също така се е разчитало и на разпространение на наркотичните вещества и в нощни заведения, както и по партитата. Групировката е работела на територията на цялата страна, а дилърите, част от групата, са набирани по различни начини, като някои от тях са се включвали доброволно, а други са били принуждавани със заплахи и нанасяне на телесни повреди. Групата е действала от около 4-5 години, а по разкриването й се е работело активно от две години и половина. Към момента са установени две оранжерии, но има данни и за други, така че работата продължава. В оранжерията в Русе са били открити около 1500-1600 стръка растения. Групировката е работела дълбоко конспиративно. Има предположения, че дилърите на най-ниското ниво може и да знаят за кого работят, но никога не са имали преки контакти с висшето ръководство.  За издирване са обявени около 25 човека. До края на разследването информация за размера на придобития от групировката финансов ресурс няма да бъде налична.  \r\nТеодора ПАВЛОВА", "date": "2019.08.13", "title": "32 души са обвиняемите във връзка с неутрализираната престъпна група за наркотици (ОБЗОР)"}
{"url": "http://www.focus-news.net/news/2019/08/13/2688865/kathimerini-v-severna-makedoniya-vliza-v-sila-zabranata-za-izpolzvaneto-na-zvezdata-ot-vergina-na-obshtestveni-mesta.html", "text": "В Северна Македония влезе в сила забраната за използването на Звездата от Вергина на обществените места в страната, в съответствие с Преспанското споразумение, което подписа с Гърция, съобщава електронното издание на атинския ежедневник  Kathimerini . \r\nДоговорът, който бе ратифицитан и от двата национални парламента в началото на 2019 г., предвиждаше шестмесечен преходен период преди прилагането на забраната. С подписването на Преспанското споразумение Северна Македония се съгласи, че няма връзка или претенции към културата на Древна Македония и нейните символи. \r\nЗвездата (или Слънцето) от Вергина беше изобразено на първото знаме на Македония, но по-късно бе премахнато, след като Гърция наложи търговско ембарго на страната. Четирите изменения на Конституцията, свързани с промяната на името, бяха приети в Северна Македония на 11 януари 2019 г. и влязоха в сила на 12 февруари 2019 г., припомня изданието. \r\n \r\n Тереза Герова", "date": "2019.08.13", "title": "Kathimerini: В Северна Македония влиза в сила забраната за използването на Звездата от Вергина на обществени места"}
{"url": "http://www.focus-news.net/news/2019/08/13/2688864/ria-nov-den-rusiya-preduprediha-vuchich-che-shte-zavarshi-kato-kadafi.html", "text": "Председателят на опозиционното „Движение на свободните граждани“ Сергей Трифунович заплаши държавния глава на Сърбия със съдбата на либийския лидер Муабар Кадафи, предава   РИА „Нов ден“ . \r\nВучич коментира съботните безредици на протеста в Белград, при които представителите на опозицията се опитаха да отстранят оградата пред Президентството и да нахлуят в сградата. По-специално сръбският лидер заяви, че дори когато опозицията призовава демонстрантите да счупят оградата, силите за сигурност успяват да ограничат бунтовете, без да използват сила. Тъй като сред участвалите в безредиците имаше непълнолетни, Вучич предупреди онези, които изпращат деца на протести, че трябва да разберат своята отговорност, ако някой от тях пострада. \r\nВучич обеща да премахне оградите пред Президентството и вместо охранители сградата да бъде пазена от момичета. Така на онези, които искат да щурмуват сградата, ще бъде напомнено, че нарушават закона. \r\nВ отговор на тези изявления  Трифунович написа в профила си в „Туитър“, че президентът на  \r\nВучич отговори на тази публикация на Трифунович, заявявайки, че „много хора в Либия сега мечтаят да си върнат времето на Кадафи“. \r\n \r\n Тереза Герова", "date": "2019.08.13", "title": "РИА „Нов ден“ (Русия): Предупредиха Вучич, че ще завърши като Кадафи"}
{"url": "http://www.focus-news.net/news/2019/08/13/2688866/radio-b92-sarbiya-etnicheska-albanska-grupa-se-srazhava-v-siriya-za-islyamska-darzhava.html", "text": "Косовски албанци, присъединили се към “Ислямска държава“, са формирали етнически чиста група, оперираща в Сирия, наричана „ударна група“, съобщава порталът Мetro News, като цитира данни от Доклада на Военната академия на САЩ и на Центъра за борба с тероризма в САЩ, цитиран от белградското радио  “B92” . \r\n\"Последното активно присъствие на джихадисти от региона в Сирия е етническата албанска единица в рамките на “Хаят Тахрир аш Шам“. Албанската общност, наречена \"Катиба\", което означава бойна единица, е съставена от албански бойци, опериращи около северозападната сирийска провинция Идлиб \", се казва в доклада, представен от Gazeta Express. \r\nДруги бойци с произход от Западните Балкани, участващи във войната в Сирия, се намират в други смесени части, докато албанците са държани като етнически чисти високо подготвени единици, преминали военна подготовка. \r\nЕтнически чистата албанска единица има своя командна структура, която ясно показва, че техният брой не е незначителен. \r\nСъобщава се също, че за разлика от други страни от Западните Балкани, които налагат строги наказания на бойците на „Ислямска държава“ при завръщането си у дома, Прищина е доста толерантна в това отношение със средна присъда от три години и половина затвор. \r\nСъответно 40 процента от осъдените за тероризъм в Косово вече са излежали присъдите си и са освободени. \r\n \r\n  Юлиян Марков", "date": "2019.08.13", "title": "Радио “B92” (Сърбия): Етническа албанска група се сражава в Сирия за „Ислямска държава“"}
{"url": "http://www.focus-news.net/news/2019/08/13/2688868/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Завършването на изграждането на американската система за ПВО в източно направление, естеството на несполучливия експеримент, довел до смъртта на петима души в Севернодвинск и превръщането на Сърбия в поле и инструмент на противопоставянето между Русия и САЩ на Балканите.   \r\n*** \r\n \r\n Въвеждането в експлоатация на най-новата американска противоракетна отбрана „Иджис Ашор“ в Резидково (Полша) според плановете на американското командване се очаква в края на 2020 г. За това информира новинарският портал Defense Blog, цитиран от руския вестник  “Независимая газета \r\nТази противоракетна отбранителна станция се намира в северозападната част на Полша в близост до брега на Балтийско море и е резултат от споразуменията, постигнати между Варшава и Вашингтон през 2009 г. Програмата, по която се създава втората такава станция за противоракетна отбрана, се нарича „Европейски поетапен адаптивен подход“ (EPAA). EPAA възнамерява да развие архитектурата на системата за противоракетна отбрана на НАТО, за да защити Европа от заплахи извън евроатлантическия регион. Позицията за противоракетна отбрана в Реджиково се разглежда като средство за осигуряване на противоракетна отбрана на ВМС на НАТО в източната стратегическа посока и според военното и политическото ръководство на Алианса и Съединените щати е твърда демонстрация на ангажимента на Америка за колективна сигурност в Европа. \r\nИзграждането, разполагането и въвеждането в експлоатация на „Иджис Ашор“ в Резидково е третата фаза на програмата за европейски поетапен адаптивен подход, нещо като доброволен принос на САЩ за противоракетната отбрана на НАТО. Според ръководството на Пентагона – позиционирането на „Иджис Ашор“ в Полша разширява отбранителния потенциал на Алианса, укрепва неговата обща система за противовъздушна / противоракетна отбрана, предназначена да защитава европейската територия, населението и силите на НАТО. Системата „Иджис Ашор“ използва ракетите Standard Missile-3 (SM-3) като средство за поразяване на целта. \r\n \r\nПо-рано друга позиция на „Иджис Ашор“ беше разположен в Румъния във военна база близо до град Девеселу. Бойната част на „Иджис Ашор“ е съставена от системи за противовъздушна отбрана, които използват универсални ракети МК-41. Руското политическо ръководство многократно е посочвало на Вашингтон, че това е потенциално нарушение на вече изтеклия Договор за премахване на ракетите със среден и по-малък обсег (ДРСМО), тъй като тези инсталации са монтирани на американски военни кораби и се използват за изстрелване на всички видове ракети, включително крилати ракети „Томахоук“. В този случай MK-41 се намира на сушата. И според ДРСМО, „Тоамхоук“ не може да бъде базиран на сушата. \r\nАмериканските военни твърдят, че системата „Иджис Ашор“ не е в състояние да използва ракети земя-земя и следователно не може да действа като скрито оръжие за нанасяне на първи удар, нещо в което руските експерти се съмняват, с оглед на универсалността на пусковите остановки, които могат да бъдат използвани за изстрелване на ракети „Томахоук“. \r\n*** \r\n \r\n Какво са изпитвали на полигона в Севернодвинск, коментира руският вестник  “Московский Комсомолец“ . \r\nПетимата служители на Общоруския изследователски институт за експериментална физика, които починаха на 8 август в Северодвинск, бяха погребани в понеделник с всички отличия в Саров. В затворения град е обявен двудневен траур. Учените изпълняваха задача от национално значение: тестваха двигател с течно гориво с радиоизотопен източник на енергия. В един момент стана експлозия с пожар, в резултат на което петима ядрени физици загинаха, а трима бяха ранени, припомня изданието \r\nПочти веднага след трагедията се разпространяват слухове за нов Чернобил - взривен ядрен реактор и заплаха за населението на близките райони. В понеделник служителите и „Росатом“ разказаха на МК за случилото се. \r\nИ така, както стана известно, трагедията е станала в близост до село Ненокса от Архангелска област, не на брега на депото, както по-рано твърдеше Министерството на отбраната, а в Бяло море, на морска платформа. Провеждан е тест  на нови оръжия, подготовката за който е продължила повече от година. \r\nСпоред научния директор на центъра за ядрени изследвания Вячеслав Соловьов, изследователският център е провеждал изследвания и разработки в полза на Министерството на отбраната като част от научната програма на ядрения център „Саров“. „Едно от направленията е създаването на малки по размер енергийни източници, използващи радиоактивни материали“, каза той в официално видео съобщение на центъра. Той отбеляза също, че в чужбина се извършват подобни разработки: „Американски учени тестваха малък по размер ядрен реактор с капацитет от няколко киловата“. \r\nВсъщност думите му за реактора бяха причината за последвалата паника в социалните мрежи. По същество става дума за тестване на твърдо-ракетни двигатели и реактивни двигатели за нова военна ракета. Инсталацията не може да се нарече реактор, тъй като основната й енергия е електрическа, която се подава само от топлината на радиоизотопния източник. С него ракетата може остане във въздуха дълго време. Най-вероятно става дума за създаване на междуконтинентална ракета с неограничен обсег, която беше спомената от Министерството на отбраната миналото лято. \r\nЗа факта, че все пак е имало краткотраен скок на радиацията, местните власти информираха жителите на околните села в първите часове след трагедията. Същото потвърди и заместник-директорът на центъра, член-кореспондентът  на Руската академия на науките Александър Чернишев, като добави, че е забелязан скок в радиационния фон в Северодвинск, разположен на 30 км от мястото на произшествието. „Установено е чрез директни измервания в Севмаш (корабостроителен комплекс. – ред.), че увеличението на радиационния фон е било двукратно  и е продължило не повече от час. Нито собствени експерти, нито външните експерти са регистрирали остатъчно радиоактивно замърсяване “, успокои ученият. \r\nРадиационният фон е на много ниско ниво и се увеличава леко,  става дума за 1 микросиверт. Тази стойност е хиляда пъти по-малка от една милисиверта, което е равно на допустимото ниво на експозиция на населението през годината. Дозата, получена от рентгенови лъчи при стандартна рентгенография, е много по-голяма. Отчетената стойност е сто пъти по-малка от радиацията, която човек получава, когато лети в самолет. \r\nЯсно е, че когато се появи информация с думите „радиация“, „увеличен фон“, хората започват да се притесняват, купуват йодни таблетки… Но „мини-Чернобил“ в този случай няма и йодът не е необходим. \r\n*** \r\n \r\n В материал озаглавен „Сърбия – мястото на сблъсък между Русия и САЩ на Балканите“ руското издание  “Военное обозрение“  анализира противопоставянето между двете супер-сили на Балканите и избирането на Сърбия като арена и инструмент на това противопоставяне в  материал,  представен без редакторска намеса \r\nСръбската преса съобщава, че САЩ значително засилват конфронтацията с Русия в Балканския регион. В същото време те са избрали Сърбия за основен инструмент за постигане на целите си. Русия от своя страна е заинтересована да гарантира, че Сърбия ще остане неутрална към различните остри геополитически процеси, протичащи между САЩ и Русия. Фактът, че Сърбия е мястото на сблъсък между Москва и Вашингтон, се потвърждава от активизирането на западните и руските представители на политическия елит в страната. \r\nТе често повдигат въпроса колко важна е Сърбия на Балканите. Ясно е, че САЩ с помощта на Сърбия се опитват да разширят сферата на влияние на военния блок на НАТО. Основните им цели са откриването на нов фронт на Студената война срещу Русия и окончателното решение на косовския въпрос. Русия от своя страна се опитва да предотврати действията на САЩ, като предприеме ответни мерки за противодействие. \r\nВашингтон и Москва изпратиха опитни представители на дипломацията в Сърбия с цел да лобират успешно за техните интереси. Александър Боцан-Харченко и Антъни Годфри вече са започнали кореспондентски спор. Годфри твърди, че Съединените щати трябва да помогнат на Балканите за заобикаляне на \"корумпиращо влияние\" на Москва, а според руския дипломат Русия трябва активно да търси сближаване със Сърбия и да предотврати втора военна кампания на НАТО срещу страната. \r\n„Задачите на САЩ на Балканите са противоположни на задачите на Русия, но са идентични със задачите на Сърбия, която бързо се интегрира със Запада. Ние подкрепяме стремежа на Сърбия в нейното желание да се интегрира със Запада и в желанието за нормализиране на отношенията с Косово “, цитират думите на Годфри сръбските медии. \r\nДали Белград наистина иска да се присъедини към НАТО и да сложи край на нормализирането на отношенията с Косово е много спорен въпрос. Боцан-Харченко подчерта, че  Сърбия трябва да не позволява да се превърне в бойно поле, където ще се случи сблъсък със Запада. Самата страна трябва да избере собствената си съдба и да поддържа неутралитет, заключава руският дипломат. \r\nЗа Русия е важно международното право да бъде основата в решаването на международни проблеми в региона. По-специално това се отнася до въпроса за Косово, който не е решен вече второ десетилетие. Тук интересите на Сърбия и Русия съвпадат, което не може да се каже за Съединените щати. Белият дом никога не е криел факта, че подкрепят независимо Косово. Също така САЩ винаги са били лоялни към Албания. Струва си да се отбележи, че Джон Радклиф, който е кандидат за поста на директор на Националната разузнавателна агенция   на САЩ, според някои доклади, има тесни отношения с албанската диаспора в Америка. Той дори беше забелязан веднъж да изобразява с ръце двуглавия орел - символ на „Велика Албания“. \r\nТова са двойни стандарти, когато САЩ активно подкрепят Косово и Албания, а Донбас, чието население не иска да живее като част от Украйна, те отказват да подкрепят, коментира изданието.", "date": "2019.08.13", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2019/08/13/2688863/tass-na-sreshta-s-boyko-borisov-dmitriy-medvedev-otbelyaza-znachenieto-na-sachetavaneto-na-potentsiala-na-chernomorskiya-i-kaspiyskiya-region.html", "text": "На среща с българския си колега Бойко Борисов, министър-председателят на Руската федерация Дмитрий Медведев  предложи да се обсъдят възможностите за съчетаване на потенциала на Черноморския и Каспийския регион, предава  TACC . \r\n„Посещението ви тук, в Каспийския регион, е доказателство за това, което Вие и аз казахме днес, че можем да опитаме да комбинираме както черноморското измерение, така и каспийското измерение, особено ако това носи дивиденти за държавите и народите на нашите страни. Така че, нека поговорим за този и някои други въпроси“, цитира агенцията думите на Медведев към Борисов в кулоарите на първия Каспийски икономически форум. \r\nОт своя страна ръководителят на българското правителство изрази мнение, че участието на Медведев в Каспийския икономически форум гарантира успеха на това събитие. \r\n„Този регион има огромни възможности, а България се намира от другата страна на Черно море и е като вход към Европейския континент. Обикновено обсъждаме темата за природния газ, но имайте предвид, че търговските отношения, железопътният транспорт, автомобилния транспорт, морският транспорт, тези центрове, които съществуват както в България, така и в Русия, на север от този регион, имат огромни възможности\", заяви Борисов.  \r\nСпоред него „Черно море трябва да остане морето на мира, търговията, туризма, транспортните връзки с фериботи, яхти и газопроводи\". \r\n \r\n Тереза Герова", "date": "2019.08.13", "title": "ТАСС: На среща с Бойко Борисов Дмитрий Медведев отбеляза значението на съчетаването на потенциала на Черноморския и Каспийския регион"}
{"url": "http://www.focus-news.net/news/2019/08/13/2688871/intenziven-e-trafikat-na-granitsata-s-republika-sarbiya-gkpp-kalotina-na-vhod-i-izhod-za-tovarni-avtomobili.html", "text": "Интензивен е трафикът на границата с Република Сърбия ГКПП \"Калотина\" на вход и изход за товарни автомобили. Това съобщиха от  ГД \"Гранична полиция\" . Информацията за трафика е към 6.00 часа. На границата с Република Северна Македония трафикът е нормален на всички гранични контролно-пропускателни пунктове. На границата с Република Гърция трафикът е нормален на всички гранични контролно-пропускателни пунктове. На границата  с Република Турция трафикът е нормален на всички гранични контролно-пропускателни пунктове. На границата с Румъния трафикът е нормален на всички гранични контролно-пропускателни пунктове.", "date": "2019.08.13", "title": "Интензивен е трафикът на границата с Република Сърбия ГКПП \"Калотина\" на вход и изход за товарни автомобили"}
{"url": "http://www.focus-news.net/news/2019/08/13/2688872/predstoyashti-sabitiya-v-stranata-za-13-avgust-agentsiya-fokus.html", "text": "*** \r\n \r\nОт 10.00 часа ще се проведе редовно заседание на Министерски съвет. \r\n \r\n*** \r\n \r\nМинистър Екатерина Захариева ще се срещне с министъра на външните работи на Япония Таро Коно. \r\n \r\n*** \r\n \r\nОт 11.00 часа кметът Йорданка Фандъкова ще провери доставеното ново оборудване за нуждите на физиотерапията - сектор \"Физикална и рехабилитационна медицина“ в Диагностично-консултативен център  14. \r\n \r\n*** \r\n \r\nОт 12:30 часа на първи коловоз на Централна гара ще бъде представен изцяло изрисуван локомотив. \r\n \r\n*** \r\n \r\nОт 19:00 часа на покрива на Детски научен център Музейко ще се проведе„Ratio Rooftop Party: Енергия“. \r\n \r\n*** \r\n \r\nОт 10:00 часа на централната алея пред експоцентър \"Флора\" ще започне фестивалът \"С книга на плажа\". \r\n \r\n*** \r\n \r\nОт 11:00 часа в заседателната зала на Община Бургас ще се проведе пресконференция по повод предстоящата регата „Кор Кароли“. \r\n \r\n*** \r\n \r\nОт 11.00 часа в Експоцентър „Флора“ ще се проведе инициативата „С книга на плажа“. \r\n \r\n*** \r\n \r\nОт 19.30 часа в Експозиционен център „Флора“ ще бъде представена книгата „Историите от 90-те“. \r\n \r\n*** \r\n \r\nОт 21.30 часа ще бъде представена танцовата миниатюра „Гония“. \r\n \r\n*** \r\n \r\nНационален парк – музей „ Шипка – Бузлуджа” ще представи книга на генерал Георги Вазов за Руско – турската война по повод 142 години от Шипченската епопея. \r\n \r\n*** \r\n \r\nОт 10.00 часа ще даде пресконференция Светослав Доков  - общински съветник от ВМРО. \r\n \r\n*** \r\n \r\n \r\n*** \r\n \r\nОт 17.00 часа в Конферентната зала на Общината в сграда „Гена Димитрова“ ще се проведе публично обсъждане на годишния отчет за изпълнението на бюджета на Общината. \r\n \r\n*** \r\n \r\nОт 10.30 часа Общината ще отбележи 151 години от гибелта на четници от четата на Хаджи Димитър и Стефан Караджа.", "date": "2019.08.13", "title": "Предстоящи събития в страната за 13 август (Агенция „Фокус“)"}
{"url": "http://www.focus-news.net/news/2019/08/13/2688874/dnes-shte-bade-slanchevo-s-temperaturi-mezhdu-33-i-38.html", "text": "Днес ще бъде слънчево, около и след обяд – горещо. Това съобщи за  Агенция \"Фокус\"  дежурният синоптик Мартин Славчев от  Националния институт по метеорология и хидрология (НИМХ) . Ще духа слаб до умерен източен вятър. Преобладаващите максимални температури ще са между 33° и 38°, по-ниски по морския бряг, в София около 33°. Атмосферното налягане ще се понижава и след обяд вече ще е малко по-ниско от средното за месеца. \r\nНад Черноморието отново ще е слънчево. Ще духа умерен източен вятър. Максимални температури на въздуха: 27°-30°. Температурата на морската вода е 26°-27°. Вълнението на морето ще е 3-4 бала. \r\nНад планините ще е слънчево. Ще духа слаб, по високите и открити части до умерен източен вятър. Остава топло с максимална температура на височина 1200 метра - около 28°, на 2000 метра - около 21°.", "date": "2019.08.13", "title": "Днес ще бъде слънчево, с температури между 33° и 38°"}
{"url": "http://www.focus-news.net/news/2019/08/13/2688873/predstoyashti-mezhdunarodni-sabitiya-za-13-avgust-agentsiya-fokus.html", "text": "*** \r\n  Двудневна визита на министъра на външните работи на Япония Таро Коно \r\n \r\n*** \r\n  120 години от рождението на Алфред Хичкок \r\n \r\n*** \r\n  Посещение на Доналд Тръмп в петролно-химическия комплекс на „Шел“", "date": "2019.08.13", "title": "Предстоящи международни събития за 13 август  (Агенция \"Фокус\")"}
{"url": "http://www.focus-news.net/news/2019/08/13/2688869/pregled-na-mezhdunarodnite-novini-do-6-chasa-agentsiya-fokus.html", "text": "Британският премиер Борис Джонсън обсъди ситуацията около Брекзит и икономически въпроси с американския президент Доналд Тръмп. Това съобщи в понеделник пресслужбата на премиера на Обединеното кралство след телефонен разговор между лидерите на двете страни, цитирана от  TACC . \r\n\"Премиерът разговаря днес с президента Тръмп. Те обсъдиха глобалните икономически въпроси и търговията. Премиерът информира президента за напредъка на Брекзит\", заяви говорителят на британския премиер. \r\n*** \r\n \r\n Съдът задържа за 30 дни 21-годишния Филип Мансхаус, който откри огън в събота в джамия край Осло, съобщи телевизионния канал NRK, цитиран от  TACC . \r\nВ продължение на две седмици той ще бъде в пълна изолация, като за целия срок ще му бъде забранена кореспонденцията и посещенията. \r\nМъжът е обвинен в убийство и терористична атака. Преди срещата обвиняемият заяви, че иска да позволи на журналистите да снимат. Телевизионните кадри показват, че в съдебната зала Мансхаус се появи със синини и охлузвания по лицето и шията. По-късно съдът закри заседанието за журналисти. Според адвоката му Уни Фрис, стрелецът не признава вината си и иска да бъде освободен. \r\n*** \r\n \r\n Регистрирано е земетресение с магнитуд 4.4 в Източна Албания, показва справка на страницата на  Европейския средиземноморски сеизмологичен център . \r\nТрусът е станал в 17:37 часа местно време (18:37 българско време) на 30 километра югозападно от град Кукеш и на 71 километра северно от Тирана на дълбочина от 10 километра. \r\nЗеметресението е усетено в Албания, Западна Македония и Южно Косово. Засега няма информация за пострадали хора и нанесени материални щети. \r\n*** \r\n \r\n Македония забрани вноса на свинско месо от Сърбия заради Африканска чума по свинете, информира македонският телевизионен канал  “Телма“ . \r\nВ Белград и Смедерево ветеринарните лекари са диагностицирали болестта у  местни прасета. В Македония няма регистрирани случаи на заболяването. Разпореден е превантивен отстрел на диви свине откъм границата със Сърбия. \r\nЗабраната за внос на свинско месо от Сърбия няма да се отрази на македонския пазар, защото според експерти страната произвежда достатъчно. \r\n„Телма“ припомня, че преди пет дни бе потвърдено за наличието на антракс в 9 овце във ферма в Кичево. Има опасност от заболяването в 22 населени места в община Заяс. \r\n*** \r\n \r\n Голям пожар избухна около 17 ч. Близо до жп гара Куманово. Пожарната служба в Куманово казва, че по време на реконструкцията на железопътната линия са отстранени голямо количество стари траверси, които са покрити с битум и при запалване развиват висока температура и отделят черен дим, пише македонското електронно издание  ”Сакам да кажам” . \r\nНа терена са изпратени три противопожарни автомобила с 9 пожарникари, които гасят огъня. Пожарът е под контрол и няма опасност да засегне  други съоръжения, твърдят пожарникарите. Прекъснат е железопътния трафик към Сърбия. \r\nОблакът от черен дим може да се види от целия град , като от горящия битум се носи неприятна миризма, която също достига до пределите на града. \r\nНе се привеждат информации за пострадали от пожара или обгазени хора. \r\n*** \r\n \r\n Косовски албанци, присъединили се към “Ислямска държава“, са формирали етнически чиста група, оперираща в Сирия, наричана „ударна група“, съобщава порталът Мetro News, като цитира данни от Доклада на Военната академия на САЩ и на Центъра за борба с тероризма в САЩ, цитиран от белградското радио  “B92” . \r\n\"Последното активно присъствие на джихадисти от региона в Сирия е етническата албанска единица в рамките на “Хаят Тахрир аш Шам“. Албанската общност, наречена \"Катиба\", което означава бойна единица, е съставена от албански бойци, опериращи около северозападната сирийска провинция Идлиб \", се казва в доклада, представен от Gazeta Express. \r\nДруги бойци с произход от Западните Балкани, участващи във войната в Сирия, се намират в други смесени части, докато албанците са държани като етнически чисти високо подготвени единици, преминали военна подготовка. \r\nЕтнически чистата албанска единица има своя командна структура, която ясно показва, че техният брой не е незначителен. \r\nСъобщава се също, че за разлика от други страни от Западните Балкани, които налагат строги наказания на бойците на „Ислямска държава“ при завръщането си у дома, Прищина е доста толерантна в това отношение със средна присъда от три години и половина затвор. \r\nСъответно 40 процента от осъдените за тероризъм в Косово вече са излежали присъдите си и са освободени. \r\n*** \r\n \r\n Анкара продължава със своята остра реторика за Кипър и Източното Средиземноморие по отношение на енергетиката, възможността за възобновяване на преговорите по кипърския въпрос и т. нар. права на Турция в региона, пише електронното издание на гръцкия вестник  Kathimerini \r\nКато пример изданието посочва изявленията на министъра на отбраната на Турция Хулуси Акар в понеделник след петдневната му обиколка в Северен Кипър, която включва посещения на базите на турската армия, обезлюдения град Фамагуста, сондажния кораб „Явуз“ и военноморските части, които се намират край острова. За Никозия забележките на Акар отразяват усилията на Анкара да заеме по-благоприятна позиция преди евентуално възобновяване на преговорите с Кипър. \r\n„Докато обсъждат тези въпроси, всички трябва да знаят, че Турция очевидно е държава-гарант по международното право и че Великобритания, Гърция и Турция имат важни права и отговорности“, заяви той пред TRT в коментари, преведени на гръцки. \r\n„Ние наблюдаваме отблизо всички развития. Всеки трябва да знае, че ние ще защитим изцяло както нашите права, така и правата на Турската република Северен Кипър (окупираната от турците част от острова), “каза той. \r\nТой също така предупреди по отношение на енергийното развитие в Кипър и Източното Средиземноморие, че няма „шанс за оцеляване при всяко решение“, което не включва Турция и кипърските турци. \r\n„Всеки трябва да знае, че по никакъв начин няма да допуснем създаването на свършени факти”, заяви той. Акар също така преразгледа турската представа за „Синя родина“, ръководена от правителството на Реджеп Тайип Ердоган, която се отнася до огромна област от турски интереси, обхващаща половината от Източното Средиземноморие - включително континенталния шелф на Кипър, Родос, Кастелоризо, Карпатос, Касос и източната част на Крит. \r\n„Имаме площ от 462 000 квадратни километра, която наричаме„ Синя родина “. Тук имаме права, установени с международно споразумение ... Ние сме решени да защитаваме справедливостта и нашите права \", каза той. \r\nМеждувременно, в изявление в неделя, отбелязващ мюсюлманския религиозен празник на Ейд ал-Адха, Ердоган говори за исторически победи на турците над гърците и арабите - включително победата в битката при Манцикерт през 1071 г. на селджушките турци срещу Византийската империя, довело до завладяването на Анадола.", "date": "2019.08.13", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/08/13/2688867/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Намерението на Великобритания да изтегли дипломатическите си служители от ЕС, критичната дата 9 септември, като последен шанс за предотвратяване на Брекзит без сделка и хипотетичното предложени за създаване на изцяло женски кабинет за спиране на излизането на Великобритания от ЕС с участието на първия министър на Шотландия Никола Стърджън са сред темите на британския печат.  \r\n*** \r\n \r\n Британските дипломати ще се изтеглят от институционалните структури на ЕС в Брюксел в рамките на дни, според планове, изготвени от офиса на премиера, пише британският вестник  The Guardian . \r\nВ опит да подсили посланието, че Обединеното кралство напуска ЕС до 31 октомври, „на всяка цена“, Обединеното кралство ще спре да присъства на ежедневните срещи, на които се информира за вземането на решения на блока. \r\nОбсъжданият ход е в съответствие с първото изявление на Борис Джонсън в Камарата на общините, в което той заяви, че ще „разкачи“ британската дипломация от делата на ЕС. \r\nКритиците контрираха, че подобен „символичен ход“ просто ще остави Обединеното кралство „сляпо“ за решенията на ЕС и в крайна сметка ще навреди на националния интерес. \r\nСрещите на работните групи на ЕС, на които се очакваше британските дипломати да заемат своите места заедно с останалите 27 държави-членки, ще се занимават с въпроси, свързани със сигурността, общоевропейския отговор на всякакви бъдещи кризи, включващи граждански лица, външните работи и защитата на интересите на потребителите. \r\nНе е ясно докъде ще стигне оттеглянето на Обединеното кралство от структурите на ЕС преди 31 октомври и дали министрите или постоянният представител на Обединеното кралство в ЕС в крайна сметка ще се явяват на срещи през септември и октомври. \r\nВъншният министър Доминик Рааб заяви, че ще присъства на среща на своите колеги от ЕС в края на август в Хелзинки. \r\nЕвродепутатът Луиза Поррит, заместник-лидер на либерал-демократите в Европейския парламент, заяви: „Борис Джонсън излишно саботира британското влияние в Европа. \r\n„Високомерие като това подкопава нашето място в света и ще бъде третирано като недостойно от нашите европейски съседи и съюзници, с които трябва да работим за справяне с общи предизвикателства. \r\n„Маргарет Тачър и Уинстън Чърчил ще бъдат ужасени от тази недалновидност. Трябва да сме водещи в Европа, а не да подкопаваме собствените си интереси. \r\n„Да бъдеш извън стаята, когато се обсъждат общите ни интереси за сигурността, показва слабост и дребнавост, а не сила. Брекзит не е неизбежен; това национално унижение трябва да приключи заедно с това гнило консервативно правителство. \" \r\nВ постоянното представителство на Обединеното кралство в Брюксел има около 150 дипломати, които лобират за британските интереси по време на изготвянето на позиции и регламенти на ЕС. \r\nПравителството на Тереза Мей бе далеч от желанието си да изостави терена в Брюксел и се стремеше да поддържа пътища в институциите на ЕС, за да повлияе на събитията. \r\nНо в изявлението си пред парламента, когато стана премиер, Джонсън каза, че и двете страни трябва да признаят „реалността“, че „националното участие на Обединеното кралство в Европейския съюз“ приключва. \r\nПремиерът заяви, че има \"много блестящи служители са хванати в капан след срещата в Брюксел и Люксембург, когато те биха могли да разгърнат по-добре талантите си в подготовката за нови търговски сделки и насърчаването на наистина глобална Великобритания\". \r\n*** \r\n \r\n Борис Джонсън определи 9 септември като критична дата за спиране на Брекзит без сделка от парламента, пише британският вестник  The Independent . \r\nПремиерът смята, че понеделник, 9 септември, е критичният ден, както за междупартийната кампания за блокиране Брекзит без споразумение, така и за надеждите му да убеди ЕС да отстъпи за нова сделка за Брекзит. \r\nНа тази дата депутатите ще обсъдят предложение за възстановяването самостоятелното управление в Северна Ирландия с изключително важно правомощие да изменя закона, за да се опита да предотврати Брекзит без споразумение на 31 октомври. \r\n„Ако депутатите ще изпълняват някаква политическа каскада, тогава това ще бъде моментът, в който ще го направят“, заяви високопоставен източник. \r\nПрогнозата предполага, че премиерът не очаква вот на недоверие веднага, след като депутатите се върнат на 3 септември, защото лейбъристите смятат, че все още е рано да спечелят подкрепата на недоволните депутати от торите. \r\nВместо това той предвижда предложение за приемане на законодателство за блокиране на Брекзит без споразумение подобно на това, което през пролетта принуди Тереза Мей да забави Брекзит, като иска удължаване на процеса по член 50. \r\nВъпреки това, мнозина от депутатите срещу Брекзит смятат, че новият опит трябва да стигне по-далеч, за да попречи на Джонсън, който може просто да откаже да сътрудничи с лидерите на ЕС и да изведе страната от съюза на 31 октомври. \r\nНе е ясно дали достатъчен брой депутати от Консервативната партия ще се присъединят към недоволните, за да постигнат успех, въпреки че мнозинството на Джонсън падна само до един депутат след загубата на частичните избори през юли. \r\nНеговият главен съветник Доминик Къмингс също заплаши с общи избори, които да се проведат след 31 октомври, когато страната излезе от ЕС. \r\n*** \r\n \r\n Първият министър на Шотландия Никола Стърджън заяви, че би се радвала да се присъедини към изцяло женски кабинет за спиране на Брекзит без сделка, когато беше попитана за предложението на Карълайн Лукас за сформиране на само женски лидерски екип, противопоставящ се на хаотичен Брекзит, пише шотландския вестник  The Herald . \r\nКарълайн Лукас предложи да се сформира кабинет от жени – лидери или заместници в своите партии, ако парламентът гласува вот на недоверие на правителството на Борис Джонсън, за да призове за втори референдум за напускане на ЕС. \r\nНикола Стърджън каза: „Щастлива съм, да работя с всеки - мъж или жена, трябва да кажа - да се опитам да спра Брекзит, по-специално да се опитам да избегна Брекзит без споразумение, който смятам, че би бил наистина, наистина вреден. \r\n„Аз съм като цяло за повече жени в политиката, мисля, че можем да внесем различна перспектива. \r\nПредложението на Карълайн Лукас предизвика известна реакция заради невключването в този хипотетичен кабинет на представителки на етнически малцинства. \r\nЛукас отговори на обвинението в социалната мрежа „Туитър“, казвайки: „Списъкът на жените е създаден, като включва ръководители / заместник-ръководители на съответните партии / групи и нации на Обединеното кралство.", "date": "2019.08.13", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/08/13/2688877/protothema-gartsiya-dali-gartsiya-i-turtsiya-sa-na-pat-kam-konfrontatsiya-za-prirodnite-resursi-v-iztochnoto-sredizemnomoriei.html", "text": "Гръцките въоръжени сили са в повишена бойна готовност заради изявените намерения на Турция да продължи напред с проучванията на залежи от петрол и природен газ на юг от остров Кастерлоризо в Източното Средиземноморие, съобщава електронното издание на атинския вестник  Protothema . \r\nАтина определи ясно своите червени линии, така че Анкара да е наясно с последствията, в случай че реши да ги прекрачи и да не се ограничава само до издаване на навигационни телекси и представяне на пропагандни карти, а вместо това напредва със сондажите. \r\nСпоред информацията, вече са предприети предпазни мерки за подобно развитие на ситуацията както на дипломатическо, така и на военно ниво. Не може да се изключи гръцко-турска криза, с перспективата тя да се превърне в горещ инцидент с непредвидени последици. \r\nЗа тази цел се очаква присъствието на гръцки военни кораби в района да се увеличи. За разлика от Кипър, Гърция има въоръжени сили с възпираща сила. „Спокойни сме, но няма неяснота по отношение на нарушаване на гръцкия суверенитет“, заяви високопоставен източник от Министерството на външните работи в Атина. \r\nТурция обяви, че ще извърши проучвания след 15 август в континенталния шелф на Гърция (Гърция все още не е обявила своята ИИЗ). Оценката в дипломатическите среди както в Атина, така и в Никозия е, че развръзката ще дойде или през септември, или през октомври. \r\n \r\n Тереза Герова", "date": "2019.08.13", "title": "Protothema (Гърция): Дали Гърция и Турция са на път към конфронтация за природните ресурси в Източното Средиземноморие?"}
{"url": "http://www.focus-news.net/news/2019/08/13/2689169/blagoevgrad-pozhar-vaznikna-v-zdravnata-sluzhba-v-selo-selishte-oganyat-e-lokaliziran.html", "text": "Пожар възникна в здравната служба в село Селище, огънят е локализиран.  Това съобщиха за  Агенция „Фокус“  от  ОДМВР - Благоевград . Сигналът за пожара е подаден в 17.27 часа. Няма пострадали, нанесени са само материални щети. Все още се изясняват причините за пожара.", "date": "2019.08.13", "title": "Благоевград: Пожар възникна в здравната служба в село Селище, огънят е локализиран"}
{"url": "http://www.focus-news.net/news/2019/08/13/2688875/sport-grigor-dimitrov-zapochva-uchastieto-si-v-sinsinati.html", "text": "Григор Димитров започва участието си в турнира от сериите \"Мастърс\" в Синсинати. Двубоят му със Стан Вавринка е първи в програмата на Централния корт и ще започне не по-рано от 18:00 часа. Шампионът от 2017 г. игра срещу трикратния шампион от Големия шлем и в първи кръг в Монреал през миналата седмица седмица, като загуби с 4:6, 4:6. Двамата ще играят за четвърти път в първи кръг през последните 13 месеца. В общия баланс Вавринка води с 6:4. Последната победа на Димитров обаче е именно в Синсинати – на осминафиналите през 2016 г. \r\nАко българинът преодолее съперника си, във втората фаза ще играе срещу Николоз Басилашвили или квалификант. Седемкратният шампион Роджър Федерер ще бъде евентуален съперник в трети кръг, ако успее да преодолее Хуан Игнасио Лондеро директно във втори кръг.", "date": "2019.08.13", "title": "Спорт: Григор Димитров започва участието си в Синсинати"}
{"url": "http://www.focus-news.net/news/2019/08/13/2688870/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура“ \r\n \r\n Метеорологична обстановка: \r\nПрез нощта ще е ясно и вятърът в повечето райони временно ще стихне. На 13.08.2019 г. отново ще бъде слънчево, около и след обяд – горещо. Ще духа слаб до умерен източен вятър. Преобладаващите максимални температури ще са между 33° и 38°, по-ниски по морския бряг. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n \r\n1)\tза периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\n \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\n \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; \r\n•\tпът I-1 Благоевград – ГКПП „Кулата“ в двете посоки; \r\n•\tпът I-5 Русе – Велико Търново в двете посоки; \r\n•\tпът I-9 Варна – Бургас в двете посоки; \r\n•\tпът II-99 Бургас – Царево в двете посоки. \r\n \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в участъка от км 18+380 до км 21+150 посока Бургас се осъществява с повишено внимание поради извършване на ремонтни дейности на съоръжение при км 20+840 в аварийната лента и скоростта е ограничена до 70 км/ч. Срок до 10.09.2019 г.; \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г.; \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г.; \r\nДвижението в участъка от км 156+500 до км 157+500 посока София се ограничава в изпреварващата лента поради ремонт на мантинели в средна разделителна ивица. Движението се осъществява в активна лента. Участъкът е сигнализиран с пътни знаци. Срок до 13.08.2019 г. \r\n Област Сливен: \r\nДвижение в участъка с. Омарчево – с. Биково от км 250+000 до км 255+000 посока Бургас се осъществява с повишено внимание поради ръчно косене на тревни площи. Участъкът е сигнализиран с пътни знаци. Срок до 13.08.2019 г. \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 02.09.2019 г. \r\nОбласт Пазарджик: \r\nДвижението в участъка от км 69+167 до км 70+500 посока София се ограничава в изпреварващата лента поради рязане и извозване на храсти в средна разделителна ивица. Движението се осъществява в активната лента и се регулира с пътни знаци. Срок 13.08.2019 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/. Движението се осъществява двупосочно в платното посока София. Срок до 15.12.2019 г.; \r\nДвижението от км 33+960 до км 40+310 в посока София е ограничено поради ремонтно-възстановителни дейности на виадукт при км 37+920. Движението се осъществява двупосочно в платното посока Варна. Срок до 15.12.2019 г.; \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г. \r\nОбласт Варна:  \r\nДвижението в участъка Повеляново – Слънчево от км 406+850 до км 416+200 се осъществява двупосочно в лявото платно посока Варна поради ремонтни дейности. Затворено за движение е дясното платно посока Варна. Движението се прехвърля от дясно в ляво платно при км 406+850. Прехвърля се обратно в дясно платно при км 416+200. Ограничено е качването в посока Варна от п.в. Повеляново и п.в. Слънчево. Движението е пренасочено по път I-2 Русе – Варна. Ограничено е слизането в посока Слънчево и Тополи на п.в. Слънчево. Движението е пренасочено по път I-2 Русе – Варна. Срок до 20.08.2019 г.; \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 20.08.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“: няма ограничения. \r\n \r\n \r\n Въведени ограничения по основните пътни направления: \r\n \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\n \r\nОграничения в движението на МПС по първокласната пътна мрежа: \r\n \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nДвижението в участъка Монтана – Горна Вереница при км 96+800 се осъществява в една лента поради оборудване на тол система. Участъкът е сигнализиран с пътни знаци и скоростта е ограничена до 50 км/ч. Срок до 13.08.2019 г. \r\nОбласт София: \r\nВъвежда се реверсивно движение по път I-1 София – Перник при Владая от км 276+162 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 31.08.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 31.08.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента преди кръстовището и отваряне след него поради ремонтни дейности в активната лента на платното посока София. Движението се извършва в изпреварващата лента, като скоростта на движение се ограничава до 40 км/ч. Срок 31.08.2019 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 15.08.2019 г.; \r\nДвижението в участъка Русе – Разград от км 5+300 до км 8+266 при км 7+845 се осъществява двупосочно в платното Дунав – Русе поради изграждането на надлез между кв. „Родина 3“ и кв. „Чародейка“. Участъкът е сигнализиран с пътни знаци. Срок до 15.08.2019 г. \r\n \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – Бяла от км 5+300 до км 8+266 при км 7+845 се осъществява двупосочно в платното Русе – Велико Търново поради изграждането на надлез между кв. „Родина 3“ и кв. „Чародейка“. Участъкът е сигнализиран с пътни знаци. Срок до 15.08.2019 г. \r\nОбласт Велико Търново: \r\nДвижението в участъка Полски Тръмбеш – с. Соколово от км 65+200 до км 115+300 се осъществява в една лента поради частични ремонтни дейности на асфалтовата настилка. Участъкът се регулира с пътни знаци. Срок до 16.08.2019 г. \r\nОбласт Габрово: \r\nДвижението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.08.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Ямбол: \r\nДвижението в участъка Козарево – Елхово от км 263+065 до км 282+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г.; \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.  \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г. \r\n \r\n Състояние на републиканската пътна мрежа: \r\n \r\n1. Ремонтни дейности и временна организация на движението /ВОД/:  \r\n \r\nОПУ-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът ІІІ-198: Движението по път IІІ-198 Петрич – граница Северна Македония при км 86+400 се осъществява в една лента поради ремонт на автоматично устройство записващо пътния трафик. Участъкът е сигнализиран с пътни знаци. Срок до 13.08.2019 г. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Крайморие – Караагач от км 0+000 до км 44+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 16.08.2019 г.; \r\nПът II-99: Движението по път II-99 Бургас – Царево от км 03+000 до км 10+000 в района на надлеза на м. Ченгене скеле се осъществява с повишено внимание поради поставяне на мрежа. Участъкът е сигнализиран с пътни знаци. Водачите да се движат с повишено внимание. Срок до 16.08.2019 г. \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена на 40 км/ч. Срок до 01.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък.  \r\nОбходен маршрут:  \r\n- В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел.  \r\n- В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г. \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.08.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище. Срок до 30.08.2019 г. \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.08.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.08.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.08.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.08.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.08.2019 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 15.08.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 13.08.2019 г.; \r\nПът III-107: Движението по път III-107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Срок до 31.08.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград – Ивайловград в участъка Крумовград – с. Рогач от км 37+140 до км 38+000 е ограничено в двете посоки поради изграждане на съоръжение при км 37+188. Срок до 25.08.2019 г. \r\nОбходен маршрут: Крумовград – Поточница – Голобрад – Падало – път II-59.  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 01.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок до 19.08.2019 г.; \r\nПът ІІ-35: Движението по път ІІ-35 Ловеч – Троян в района след разклона за с. Ломец от км 64+410 до км 65+213 се осъществява с повишено внимание поради изграждане на пътна връзка (вход/изход) към обект. Водачите да се движат със съобразена скорост. Срок до 20.08.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.08.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г.; \r\nПът ІІІ-3082: Движението по път ІІІ-3082 Роман – Брестница от км 2+971 до км 19+900 се осъществява с повишено внимание поради частични ремонтни дейности на асфалтовата настилката. Участъкът е сигнализиран с пътни знаци. Срок до 17.08.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.08.2019 г.; \r\nПът III-112: Движението по път ІІІ-112 Доктор Йосифово – Монтана от км 37+825 до км 47+806 е ограничено за всички МПС поради ремонтни дейности. Участъкът е сигнализиран с пътни знаци. \r\nОбходен маршрут: Доктор Йосифово – Славотин – Долна рикса – Клисурица – Винище – Долна Вереница – Студено буче и обратно. Срок до 31.08.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г. \r\nРемонтни дейности: \r\nПът IІІ-101: Движението по път IІІ-101 Монтана – Бойчиновци при км 41+470 се осъществява в една лента поради оборудване на тол системата. Участъкът е сигнализиран с пътни знаци и скоростта е ограничена до 50 км/ч. Срок до 13.08.2019 г.; \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.08.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.08.2019 г.; \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 30.08.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; \r\nПът II-37: Движението по път II-37 Батак – Картела от км 170+000 до км 171+000 се осъществява в една лента поради частичен ремонт на асфалтовата настилка. Участъкът е сигнализиран с пътни знаци. Срок до 13.08.2919 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 20.08.2019 г.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: няма ограничения. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово при км 48+278 се осъществява в платното посока Пловдив поради изграждане на кръстовище при с. Труд. Срок до 24.09.2019 г. \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут път II-86 Асеновград – Смолян. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности:  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 30.08.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2102: Движението по път III-2102 Сливо поле – Черешево от км 8+000 до км 15+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 16.08.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 30.08.2019 г.; \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.08.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.08.2019 г.; \r\nРемонтни дейности:  \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.08.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.08.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.08.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-162: Движението по път III-162 Лакатник – Вършец от км 1+000 до км 13+500 се ограничава движението МПС над 3.5 тона поради ремонтни дейности. Срок до 12.09.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът III–813: Движението по път III–813 Годеч – Драгоман от км 6+900 до км 17+720 се ограничава за всички МПС поради ремонтни дейности на пътните съоръжения. \r\nОбходен маршрут: Годеч – Бучин проход – Щръклевци – Мало Малово – Големо Малово – Драгоман. Срок до 31.08.2019. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Своге – Гара Лакатник от км 32+200 до км 33+200 се осъществява в една лента поради опасност от падащи камъни. Движението се регулира от светофарна уредба. Срок до 12.09.2019 г.; \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по ж.п. надлез при км 19+821. Участъкът е сигнализиран с пътни знаци и сигналисти. Срок до 14.09.2019 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява в една лента поради ремонтни дейности на подпорни стени. Движението се регулира от светофарна уредба. Срок 12.09.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г.; \r\nПът III-8103: Движението по път III-8103 Църклевци – Мало Малово от км 2+000 до км 11+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 31.08.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 с. Зетьово – с. Целина от км 7+200 до км 10+620 е ограничено за всички МПС поради ремонтни дейности.  \r\nОбходен маршрут: Път II-66 –с. Ценово - / път III-663/. Срок до 16.08.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: няма. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г.; \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград от км 15+220 до км 29+913 и от км 31+742 до км 33+364 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.09.2019 г. ; \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности:  \r\nПът ІІІ-7003: Движението по път ІІІ-7003 Лятно – Долина от км 13+000 до км 14+000 в района на Долина се осъществява с повишено внимание поради ремонтни дейности на асфалтовата настилка. Срок до 16.08.2019 г. \r\n \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 20.12.2019 г.; \r\nРемонтни дейности:  \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г. \r\n \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.08.13", "title": "Актуална пътна обстановка"}
{"url": "http://www.focus-news.net/news/2019/08/13/2688878/kabinetat-shte-razgleda-proekt-po-byudzheta-na-ministerstvoto-na-ikonomikata.html", "text": "Проект за одобряване на допълнителен трансфер по бюджета на Министерството на икономиката за 2019 г. за държавно предприятие „Управление и стопанисване на язовири“ е включен в 1 точка на  седмичното правителствено заседание . Министрите ще разгледат и проект за постановление и одобряване на допълнителни разходи за 2019 г. за изплащане на минимални диференцирани размери на паричните средства за физическо възпитание и спорт. Очаква се да бъде представен и проект за решение за безвъзмездно прехвърляне на правото на собственост върху имот, който е частна държавна собственост, на Община Ихтиман. По време на заседанието ще бъде разгледана и точка за решение за одобряване на резултатите и протокола от втората сесия на българо-пакистанската междуправителствена комисия за икономическо сътрудничество, проведена на 20 и 21 май 2019 г. в Исламабад. Очаква се да бъде одобрен доклад за резултатите от участието на Република България в неформалното заседание на Съвета на Европейския съюз по конкурентоспособност, проведено в Хелзинки. Министрите ще разгледат и доклад за одобряването на резултатите от участието на Република България в заседанието на Съвета на Европейския съюз по икономически и финансови въпроси. Също така ще бъде разгледан доклад за одобряване на резултатите и взетите решения на заседанието на Съвета на Европейския съюз по земеделие и рибарство. Очаква се да бъде одобрен доклад за резултатите от участието на Република България в заседание на Съвет „Общи въпроси“. Министерският съвет ще разгледа и доклад за одобряване на резултатите от участието на Република България в неформално заседание на Съвета на Европейския съюз „Правосъдие и вътрешни работи“. На правителственото заседание ще бъде разгледан и проект за одобряването на закон за изменение и допълнение за Закона за тютюна, тютюневите и свързаните с тях изделия, както и проект за решение за одобряване на закон за изменение и допълнение за Закона за туризма. Освен това, министрите ще обсъдят и проект на постановление за изменение и допълнение на правилника за прилагане на Закона за опазване на земеделските земи.", "date": "2019.08.13", "title": "Кабинетът ще разгледа проект по бюджета на Министерството на икономиката"}
{"url": "http://www.focus-news.net/news/2019/08/13/2688879/gazeta-express-kosovo-bivshiyat-chlen-na-aok-tomor-morina-shte-bade-osvoboden-sled-kato-severna-makedoniya-othvarli-iskaneto-na-sarbiya-za-ekstraditsiya.html", "text": "Върховният съд на Северна Македония отхвърли искането на Сърбия за екстрадиция за бившия член на Армията за освобождение на Косово (АОК) Томор Морина, обвинен във военни престъпления, съобщава електронното издание на прищинския ежедневник  Gazeta Express . \r\nИзточници от Върховния съд в Скопие разкриха пред местните медии, че сега е въпрос на време кога бившият член на АОК ще бъде освободен от задържане. Според медиите правните процедури по освобождаването на Морина се очаква да приключат в най-кратки срокове. \r\nАдвокатът на Морина Насер Рауфи е оптимист, че клиентът му ще бъде освободен скоро, като повтори, че Законът за международно сътрудничество е в негова полза. \r\nМорина бе арестуван на 24 юли на граничния пункт \"Блаце\" при влизане в Северна Македония въз основа на международна заповед по искане на Сърбия. Той е заподозрян във военни престъпления във войната в Косово от 1998-1999 г.  \r\n \r\n \r\n Тереза Герова", "date": "2019.08.13", "title": "Gazeta Express (Косово): Бившият член на АОК Томор Морина ще бъде освободен, след като Северна Македония отхвърли искането на Сърбия за екстрадиция"}
{"url": "http://www.focus-news.net/news/2019/08/13/2688882/dobrich-chast-ot-patya-dobrich-s-balik-e-signaliziran-s-patni-znatsi-poradi-remontni-deynosti-na-asfaltova-nastilka.html", "text": "Продължава ремонтът на част от пътя Добрич – с. Балик, движението на автомобили се извършва с повишено внимание, предаде кореспондентът на  Радио „Фокус” – Варна . До 15 август е удължен срокът за ремонт пътната отсечка, където се извършват ремонтни дейности на асфалтовата настилка. Участъкът е сигнализиран с пътни знаци. Няма въведени промени в движението на автомобили в областта по републиканската пътна мрежа. Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. В Добрич продължава ремонтът по част от бул. „Добруджа“, в участъка от кръстовището на бензиностанция „Шел“ в посока кв. „Рилци“. Временната организация на движение на автомобили важи до приключване на планираните дейности. В Добрич времето е слънчево и ясно, тихо е, температурата на въздуха е около 19 градуса.  \r\nЖулиета НИКОЛОВА", "date": "2019.08.13", "title": "Добрич: Част от пътя Добрич – с. Балик е сигнализиран с пътни знаци поради ремонтни дейности на асфалтова настилка"}
{"url": "http://www.focus-news.net/news/2019/08/13/2688880/tass-donald-tramp-zayavi-che-sasht-sa-nauchili-mnogo-ot-eksploziyata-v-arhangelsk.html", "text": "Президентът на САЩ Доналд Тръмп заяви, че Вашингтон е получил много информация от аварията в района на Архангелск, при която се взриви реактивен двигател на ракета, съобщава  ТАСС .  \r\nАмериканският президент публикува на страницата си в \"Туитър\" коментар по въпроса. \r\n\"САШ разбраха много след експлозията в Русия. Имаме подобни, макар и по-напреднали технологии\", пише той. \r\nТръмп добави, че експлозията на руската крилата ракета Skyfall е накарала хората в региона да се притесняват за качеството на въздуха в района на обекта и отвъд него, което е тревожно. \r\n \r\n  Превод и редакция:   Теодор Пенев", "date": "2019.08.13", "title": "ТАСС: Доналд Тръмп заяви, че САЩ са научили много от експлозията в Архангелск"}
{"url": "http://www.focus-news.net/news/2019/08/13/2688881/mvnr-ministar-ekaterina-zaharieva-shte-se-sreshtne-s-ministara-na-vanshnite-raboti-na-yaponiya-taro-kono.html", "text": "По покана на вицепремиера и министър на външните работи Екатерина Захариева на официално посещение в България пристига министърът на външните работи на Япония Таро Коно. Това съобщиха от пресцентъра на  Министерството на външните работи . \r\nЕкатерина Захариева ще приеме Таро Коно в МВнР днес за разговор на четири очи в 10.30 часа, в 10.45 часа ще се състоят пленарни разговори между двете делегации, а в 11.35 часа ще има изявления на двамата министри. \r\nВ 9.45 часа Екатерина Захариева и Таро Коно ще разгледат храм-паметника „Александър Невски“ и църквата „Света София“.", "date": "2019.08.13", "title": "МВнР: Министър Екатерина Захариева ще се срещне с министъра на външните работи на Япония Таро Коно"}
{"url": "http://www.focus-news.net/news/2019/08/13/2688885/sofiya-sofiyska-voda-vremenno-shte-prekasne-vodosnabdyavaneto-v-chast-ot-kv-vasil-levski-dnes.html", "text": "„Софийска вода” временно ще прекъсне водоснабдяването в част от кв. „Васил Левски“ днес. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение на ул. „Саранци“ в кв. „Васил Левски“ се налага спиране на водоподаването от 09.30  до 17.30 часа на клиентите на „Софийска вода”, живеещи в района на: ул. „Летоструй“, ул. „Рилска обител“, ул. „Стоян Попов“, бул. „Ботевградско шосе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Саранци“№7А.\t \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.08.13", "title": "София: „Софийска вода” временно ще прекъсне водоснабдяването в част от кв. „Васил Левски“ днес"}
{"url": "http://www.focus-news.net/news/2019/08/13/2688883/nezavisen-makedoniya-ot-sasht-prizovaha-pravitelstvoto-v-skopie-da-zapochne-obshirno-i-spravedlivo-sadebno-razsledvane-po-sluchaya-raket.html", "text": "Коментирайки разследването по случая \"Ракет\" и евентуалната връзка на бившия ръководител на Специализираната прокуратура Катица Янева, американският експерт от университета \"Джон Хопкинс\" Даниел Сървър бе категоричен, че подобни афери трябва да бъдат решени и в тази връзка призова правителството в Скопие да започне обширно и справедливо съдебно разследване, съобщава електронното издание на македонския вестник  \"Независен\" . \r\nВ изявление политологът посочи, че това може да бъде процес, който няма да приключи бързо.\"Мисля, че в момента основно зависи правителството да изясни, че е ангажирано с обширен и справедлив процес и, ако е необходимо, процес срещу тези, които са извършили престъпление\", подчерта експертът. На въпрос дали скандалът може да засегне предприсъединителните преговори с Европейския съюз, Сървър отговори, че това зависи от самата Общност. \r\n\"Брюксел трябва да реши дали те трябва да бъдат забавени. Но съм убеден, че искреният и ясен ангажимент на правителството ще отвори пътя за започване на преговори\", отбеляза американският политолог. \r\nПодобен коментар направи и Пол Маккарти, директор за Европа в Международния републикански институт във Вашингтон, който призова разследването да продължи, за да излезе истината наяве. \r\n\"В момента имаме само тези записи и това със сигурност е притеснително. САЩ, особено Международният републикански институт, се грижат дълбоко за институционалната прозрачност и силната съдебна система. Разследването трябва да приключи\", заяви Маккарти за VOA, цитиран от изданието. \r\nСъгласно думите му, опозицията трябва да изчака решението по случая, преди да стигне до някакви заключения. Важно е да има конструктивност, а американските приятели са тук, за да напомнят за това, допълни Маккарти. \r\nСпоред него Специализираната прокуратура е важна институция, която трябва да съществува, независимо как е организирана, но подчерта, че тя трябва да бъде политически независима, ако иска да оцелее. \r\n \r\n Тереза Герова", "date": "2019.08.13", "title": "\"Независен\" (Македония): От САЩ призоваха правителството в Скопие да започне обширно и справедливо съдебно разследване по случая \"Ракет\""}
{"url": "http://www.focus-news.net/news/2019/08/13/2688884/denyat-13-avgust-v-balgarskata-istoriya.html", "text": "На 13 август 1911 г. с първия български самолет „Блерио” летецът Симеон Петров извършва демонстративен полет над София и е сформирано аеропланно отделение в армията с единствен самолет. \r\n1987 г. - задържани са Елин Маджаров (Емин Мехмедали), Алцек Чакъров (Абдула Чакър) и Сава Георгиев (Саафет Реджеб), заподозрени в извършване на серия бомбени атентати в периода 1984 - 1985 г. През 1985 година тримата взривяват влак и отнемат живота на седем души. Осъдени са на смърт чрез разстрел и са екзекутирани през 1988 г. През септември 1998 г. по заповед на окръжния прокурор на Бургас Емил Христов паметните им плочи в с.Трънак, Русенска община са демонтирани. \r\n \r\n \r\n1992 г. \r\n \r\nМежду България и Хърватия са установени дипломатически отношения. Хърватия е държава в Югоизточна Европа. Страната е разположена в северозападната част на Балканския полуостров. Страната е разположена в северозападната част на Балканския полуостров. Населението й е 4 430 хил. жители. Столицата на страната е град Загреб. В края на ХVIII в. става част от империята на Хабсбургите (след 1867 г. - Австро-Унгария). През 1918 г., след разпадането на Австро-Унгария, става част от Кралството на сърби, хървати и словенци. През 1929 г. се преименува на Кралство Югославия. В периода 1941-1945 г. е образувана Независима държава Хърватско. От 1945 г. до 1991 г. е в състава на Югославия, като съюзна република. На 25 юни 1991 г., една година след първите демократични избори, е приета декларация за пълна независимост на страната. През същата година започва война с военните части на остатъчна Югославия, която завършва през 1995 г. През 1992 г. Хърватия е приета за пълноправен член на Организацията на обединените нации. \r\n \r\nНа посещение в София е македонският президент Киро Глигоров. Той е роден е на 3 май 1917 г. в Щип. Завършва гимназия в Скопие. Дипломира се в Юридическия факултет в Белград през 1939 г. Заема различни високи длъжности в изпълнителната власт, преди всичко в областта на икономиката и финансите. Той е една от водещите фигури, които се застъпват за въвеждането на пазарна икономика в Югославия. В края на 80-те години напуска Белград и се връща в политическия живот на Македония. На първите многопартийни избори (27 януари 1991 г.) е избран за президент на страната. На изборите през октомври 1994 г. получава втори 5-годишен мандат за президент. На 3 октомври 1995 г. е извършен атентат срещу първия македонски президент Киро Глигоров. Кола-бомба избухва в близост до кортежа му пред хотел “Бристол” в Скопие. Глигоров е тежко ранен, но оцелява след операция извършена в Париж. При експлозията загиват шофьорът на служебния му автомобил и случаен минувач. \r\nНепосредствено след атентата се лансират версии за намеса на югославските тайни служби и дори се появява “българска следа”. Тези предположения, обаче, остават непотвърдени. \r\n \r\n \r\n1987 г. \r\n \r\nЗадържани са Елин Маджаров (Емин Мехмедали), Алцек Чакъров (Абдула Чакър) и Сава Георгиев (Саафет Реджеб), заподозрени в извършване на серия бомбени атентати в периода 1984-1985 г. През 1985 година тримата взривяват влак и отнемат живота на седем души. Осъдени са на смърт чрез разстрел и са екзекутирани през 1988 г. През септември 1998 г. по заповед на окръжния прокурор на Бургас Емил Христов паметните им плочи в с.Трънак, Русенска община са демонтирани. \r\n \r\n \r\n1983 г. \r\n \r\nПровеждат се юбилейни тържества в Странджанския край, посветени на Илинденско-Преображенското въстание. \r\n \r\n \r\n1957 г. \r\n \r\nВ периода 13 – 17 август в България гостува президентът на Демократична република Виетнам Хо Ши Мин. В съвместна декларация се заявява, че България подкрепя \"законния стремеж на виетнамския народ за мирно обединение на неговата родина чрез провеждане на общи избори, както предвиждат Женевските споразумения от 1954 г.\" \r\n \r\n \r\n1945 г. \r\n \r\nНа България е връчена нота от правителството на САЩ, в която се заявява, че условията в страната не позволяват провеждането на демократични избори. В нея не се настоява за отлагане датата на провеждането им. \r\n \r\n \r\n1911 г. \r\n \r\nС първия български самолет \"Блерио\" летецът Симеон Петров извършва демонстративен полет над София и е сформирано аеропланно отделение в армията с единствен самолет. Симеон Петров е роден на 1 септември 1888 г. в Русе. Служи в 4-ти артилерийски полк в София. След конкурс е изпратен в школата на Луи Блерио за обучение на пилоти. Симеон Петров е първият авиатор в световната история, който приземява самолет със спрял двигател. По повод на това геройство френските пощи издават картичка с лика му. Участва в Балканската война, като на 7 ноември 1912 г. става първия пилот, извършил нощна бомбардировка, а на 14 март 1913 г. пръв в света лети над противникова столица —Цариград. Така поставя началото на стратегическите действия на авиацията.Симеон Петров конструира авиационните бомби тип „Чаталджа”, изключително успешна конструкция. Впоследствие чертежите са предадени на Германия и така бомбата е използвана от Централните сили до края на Първата световна война. През войната Симеон Петров е началник на II-ро аеропланно отделение. \r\n \r\n \r\n На тази дата са родени: \r\n1969 г. \r\n \r\nРоден е Емил Кременлиев - български футболист, защитник. Започва професионалната си кариера в “Славия” и се утвърждава като титуляр. Преминава в “Левски”, с който е шампион през 1993-1994 г. и 1994-1995 г. През 1995 г. е носител и на Купата на България. Играе в “Олимпиакос” - Пирея, след което се връща в “Левски”. Изиграл е над 150 мача в АРФГ. Участва в националния отбор, спечелил четвърто място на Световното първенство в САЩ през 199 г., участва и на Европейското първенство в Англия (1996 г.). В момента е играещ президент на отбора на Казичене. \r\n \r\n \r\n1960 г. \r\n \r\nРоден е Андрей Слабаков - български режисьор. Завършва кинорежисура във ВИТИЗ (1984 г.). Работи в СИФ “Бояна”. През първата половина на 90-те години на ХХ в. живее и работи в Италия. Филмография: “Под игото” (актьор, 1990 г.), “Влак за морето” (1990 г.), “Евреите в България” (1995 г.), “Вагнер” (1998 г.), “Перловец - реката на живота” ( 2001 г.), “Вълци” ( 2001 г.). \r\n \r\n \r\n1953 г. \r\n \r\nРодена е Кристалина Георгиева – български икономист, политик и европейски комисар. \r\nВицепрезидент е на Световната банка (от март 2008 до февруари 2010), членува в съвета на настоятелите и е доцент в катедра „Икономикс“ на Университета за национално и световно стопанство в София. \r\nВстъпва в длъжност като европейски комисар на 9 февруари 2010 г., когато комисията Барозо II е одобрена от Европейския парламент. \r\nОбявена е на 30 ноември 2010 г. за „комисар на годината“ и за „европеец на годината“ в годишните награди на електронното издание „Юръпиън войс“ (European Voice). Тя е отличена за своите приноси в работата си и по-специално управлението на хуманитарните катастрофи в Хаити и Пакистан. \r\n \r\n \r\n1946 г. \r\n \r\nРоден е Михаил Белчев - български режисьор, поет. Завършва IV курс на ВМГИ - София; телевизионна режисура в Драматическия факултет на Театрална академия \"Черкасов\", Ленинград. Първият му успех е през 1968 г. на Световния фестивал на младежта и студентите в София. През 1982 г получава орден \"Кирил и Методий\". Носител е на 9 награди от фестивала Златният Орфей. Печели Златен Орфей за цялостно творчество през 1996 г. Режисьор е на телевизионни спектакли, филми, автор на музика за театрални постановки и филми. С песента \"Докога\" в изпълнение на Нели Рангелова, музика Ал. Бръзицов, печели сребърна Братиславска лира (1983 г.) и втора награда на фестивала в Сопот, Полша (1984 г.). Автор е на творбите: \"По първи петли\" (1987 г.); \"Човек за прегръщане\" (1994 г.), \"Не всичко е пари, приятелю…\"(1997 г.), \"Поезия\" (2000 г., 2001 г.) и \"Поезия/Poesie\" (2001 г., билингва на италиански). Сред неговите албуми са: \"Къде сте приятели\" (1972 г.), \"Двойник\" (1977 г.), \"Преквалификация\" (1988 г.), \"Човек за прегръщане\" (1994 г., песни по стихове на Белчев), \"Късна любов\" (1996 г., и CD), \"Мила моя\" (2000 г., и CD). \r\n \r\n \r\n1944 г. \r\n \r\nРоден е Димитър Бочев - съвременен български писател. Изключван е два пъти от Софийския университет, където следва философия. От 1972 г. е политически емигрант в Германия (ФРГ), където работи като журналист в радио \"Дойче веле\" и програмен директор в българската секция на \"Свободна Европа\". Автор е на книгите \"Междинно падане\", \"Хомо емигрентище\", \"Генезис II\" и др. \r\n \r\n \r\n1938 г. \r\n \r\nРоден е Драгомир Георгиев Шопов - български поет. Завършва българска филология в Софийския университет (1965 г.). Работи като редактор (1967-1972 г.) и е отговорен редактор (1972 г.) в Радио София, заместник-главен редактор е на вестник “Земеделско знаме” (от 1974 г.). Член е на БЗНС. Печата за пръв път през 1959 г. във вестник “Нродна армия”. Автор е на съчиненията: “В една капка дъждовна” (1970 г.), “Ветровете нямат възраст” (1974 г.), “Какво запомних от деня” (1979 г.), “Трева и сняг” (1979 г.), “Летопис за началото. Поема” (1982), “Преди да се завърна” (1984), “Непослушен влак” (1986 г.), “Въздух за песен” (1987 г.), “Да не лъжем живота” (1987 г.), “За дълго тук” (1988 г.), “Малкият художник” (1989 г) и др. \r\n \r\n \r\n1923 г. \r\n \r\nРодена е Леа Иванова - българска популярна изпълнителка на шлагери, легенда в българската забавна музика. Израства в Цариград, където пее в детския хор на Българската екзархия. Учи в Дупница, а в началото на 40-те години се премества в София. Пее като солистка в джаз \"Славянска беседа\", в \"Джаз Овчаров\" и оркестър \"Оптимистите\", с който работи до 1956 г. Изпълненията £ са в стил \"суинг\". От 1956 г. е в оркестрите на Хр. Вучков, Д. Ганев, Големия оркестър към Концертна дирекция. Сътрудничеството £ с Е. Казасян започва от 1957 г. и продължава почти 30 години. В началото на 60-те години прави турнета в Румъния, Унгария, Югославия, Берлин. От 1963 г. до 1983 г. работи във вариетета от висока класа в чужбина, продължават концертите £ в почти цяла Западна Европа, САЩ, Канада, Южна Америка, Близкия Изток. Има издадени албуми от фирмите \"Qaliton\" (Унгария), \"Electrecord\" (Румъния), \"Deutsche Vogue\" (Германия), \"Балкантон\". Умира на 28 май 1986 г. в София. Книга за живота £ излиза през 1988 г.- \"Би трябвало да имам два живота\" от Г. Георгиев и Е. Казасян. \r\n \r\n \r\n1870 г. \r\n \r\nРоден е Цоньо Калчев - български писател. Учи в педагогическото училище в Казанлък и в Търново. Завършва педагогически курсове в София. Над 30 години работи като учител и читалищен организатор. Автор е на учебници и учебни помагала. Преразказва детски приказки. Цоньо Калчев е автор на съчиненията “Детски приятел” (1898 г.), “Лятна разходка” (1902 г.), “Песни и картинки” (1902 г.), “Зимни вечери” (1903 г.), “Честити дни” (сборник с разкази и приказки, 1907 г.), “Софроний, епископ Врачански” (1930 г.) и др.Умира на 18 февруари 1942 г. в София. \r\n \r\n \r\n1847 г. \r\n \r\nРоден е Георги Странски (1 август стар стил) в Калофер. През 1864 г. заминава за Букурещ, където завършва първо медицинско училище, а през 1874 - медицина в Букурещкия университет. През следващите години работи като лекар в Бузъу и Букурещ и издава книгата „Медицински беседи“ (1876). Той е близък със своя съгражданин Христо Ботев, на когото става кум. \r\nДо Георги Странски, Иван Кавалджиев и Иван Грудов Христо Ботев изпраща знаменитото си писмо от борда на \"Радецки\", в което изповядва: \r\n\"Аз съм весел и радостта ми няма граници, като си наумя, че \"Моята молитва\" се сбъдва.\" \r\nВ Румъния Георги Странски е сред основателите на Българското човеколюбиво настоятелство и член на Българското централно благотворително общество, което наследява под благовиден предлог БРЦК след разгрома на Априлското въстание. По време на Сръбско-турската война (1876) участва в румънска санитарна мисия в Сърбия, а през Руско-турската война (1877-1878) е военен лекар в румънската армия. \r\nПо време на Временното руско управление Георги Странски е окръжен лекар на Плевен. След това е народен представител в Учредителното събрание (1879) и I Обикновено Народно събрание (1879). През 1879 се установява в Пловдив, където работи като лекар и става един от водачите на Либералната партия в Източна Румелия. Той е директор на финансите (1880-1881), член на Постоянния комитет (1879-1880, 1882-1883) и негов председател (1883-1884), председател на Областното събрание (1883). Участва в организирането на Съединението (1885) като член на Българския таен централен революционен комитет и след преврата става председател на образуваното временно правителство и комисар в Южна България. \r\nСлед Сръбско-българската война Георги Странски е дипломатически агент на България в Белград (1886-1887). След това е министър на вътрешните работи в кабинета на Константин Стоилов (1887) и министър на външните работи и изповеданията в правителството на Стефан Стамболов (1887-1890). Той е и народен представител в V Обикновено Народно събрание (1887-1890) и VI Обикновено Народно събрание (1890-1893). След оставката на Стефан Стамболов Георги Странски подновява лекарската си практика. През 1897-1899 е управител на Александровска болница в София, а през 1899-1900 е окръжен лекар в Русе. От 1900 до 1904 е председател на Върховната сметна палата. \r\nГеорги Странски умира на 17 януари (4 януари стар стил) 1904 г. в София. \r\nНа неговото име е кръстена Университетската многопрофилна болница за активно лечение в Плевен. \r\n \r\n \r\n1826 г. \r\n \r\nРодена е Неделя Петкова. Моминското име е Неделя Делюва Гульова. Получава елементарна грамотност по взаимоучителната метода в Сопотския девически манастир, след което се самообразова. По препоръка на Найден Геров става учител в новооткритото девическо училище в София (1858-1861), където работи със Сава Филаретов. По-късно е учителка в Самоков (1862-1864), Кюстендил (1864-1865), Прилеп (1865-1866), Охрид (1868-1869), Велес (1870-1871). \r\nВ Прилеп организира за първи път честване на празника на Светите братя Кирил и Методий, а във Велес се включва в местния революционен комитет. След разкриване на участието ѝ в комитета, тя е изгонена от града и с подкрепата на Зографския манастир основава смесено българско училище във Вардарския квартал на Солун. Участва в борбата на местното население срещу гъркоманите, създава женски и благотворителни дружества, съдейства за изпращането на български девойки на учение в Русия. \r\nСлед Освобождението живее в Кюстендил (1878), а през 1879 година се заселва в София. През 1883 г. се установява в Ракитово и работи за просветата на чепинските българи. Умира в София на 1 януари 1894 г. \r\nНеделя Петкова е майка на Станислава Караиванова-Балканова. Двете ушиват знаме, което е използувано за обявяване на Разловското въстание. Омъжена е за най-малкия вуйчо на Васил Левски (брат на майка му Гина) - Петко Караиванов. \r\n \r\n \r\n На тази дата умират: \r\n2010 г. \r\nУмира българският философ, изкуствовед и културолог от еврейски произход Исак Соломон Паси. \r\nИсак Соломон Паси израства в семейството на Соломон Исак Паси — виден адвокат, общественик и испански вицеконсул в Пловдив. Завършва право в Юридическия факултет на Софийския държавен университет през 1950 г. Става асистент в катедрата по „Марксизъм-ленинизъм“ (1952-1959) към Философския факултет на СУ. През 1957 г. защитава докторска дисертация на тема „Г. В. Плеханов и марксическата естетика“. През 1971 г., на 43-годишна възраст, той вече е професор по естетика, доктор на науките. Изследванията му се простират в областта на историята на естетиката, естетиката, историята на западноевропейската литература. \r\nИсак Паси членува в БКП. През 1993 г. в знак на протест срещу „декомунизационния“ закон „Панев“ проф. Паси се пенсионира и заявява, че не се отказва от идеите си по естетически съображения. \r\nБаща е на българския политик Соломон Паси, бивш външен министър в правителството на Симеон Сакскобургготски. \r\nУмира в София. \r\n \r\n \r\n2006 г. \r\n \r\nУмира българският състезател по борба калсически стил Георги Райков.  \r\nРоден е на 18 октомври 1953 г. в град София. Състезава се в борба класически стил при треньор е Христо Мирянов. Утвърждава се като добър борец още от юноша. Младежки световен (1973) и европейски шампион (1974). През 1975 г. на европейското първенство в Людвигсхафен, дебютира отлично при мъжете и завоюва европейска титла в категория до 90 кг. Преминава в горната категория до 100 кг. \r\nСпечелва златен медал от летните олимпийски игри в Москва през 1980 г. Двукратен европейски шампион (1975, 1980) и сребърен медалист (1977,1978). Двукратен световен вицешампион (1978, 1979) и бронзов медалист през 1977 г. Прекратява спортната си кариера на 27 годишна възраст.  \r\nЗавършва висше образование във ВИФ. \r\nУмира внезапно от инфаркт по време на тържествата в Копривщица по случай 35-та годишнина от спечелената първа световна отборна титла по класическа борба в София (1971). В град Копривщица всяка година се организира Турнир по класическа борба за кадети „Георги Райков“. \r\n \r\n \r\n1936 г. \r\n \r\nУмира Иван Андреев Георгов - български философ, член на БКД от 1902 г., професор, доктор, член-кореспондент на чуждестранни институти. Той е роден на 19 януари 1862 г. във Велес. Завършва педагогическо училище във Виена, философия в Йена и Женева, полага докторски изпит в Йена по философия, математика и санскритски език. Автор е на творбите: \"Принос към граматическия развой на детския говор\" (1906 г.), \"Словният имот на детския говор\", ч. I и II (1910-1911 г.), \"История на философията\" т. I (1926 г.) и др.  \r\n \r\n1934 г. \r\n \r\nУмира Георги Минчов Вазов - български офицер, генерал-лейтенант. Роден е на 5 януари 1860 г. в Сопот. Брат е на Иван Вазов. Завършва Одеското пехотно училище (1880 г.) и Руската военно-инженерна академия. Един от организаторите на преврата на 9 август 1886 г. Емигрира в Русия, където служи в Закаспийската област около 10 години. След завръщането си в България е инспектор на инженерните войски (1904-1908 г.). Уволнен е от армията през 1909 г. По време на Балканската война (1912-1913 г.) в Одринската операция командва източния сектор. Министър на войната е от 27 юни до 28 август 1913 г. Издава няколко труда за войните през 1885 г.и 1912-1913 г. \r\n \r\n \r\n1895 г. \r\n \r\nВ София умира Трайко Трайко Китанчев (1858 - 1895) - писател, деец на македонското революционно движение. Пръв председател на Македонския комитет (по-късно Върховен Македоно-Одрински комитет). Роден е в село Подмочани, Ресенско, на 1 септември 1858 г. Учител е в Българската мъжка гимназия в Солун, в Пловдив, училищен инспектор в Търновско. Доброволец в Сръбско-българската война (1885). Китанчев е основен инициатор за обединяване на македонските дружества в България и е първият председател на Македонския комитет. Автор е на статии и други материали за националната идея. Прави първия превод на български език на \"Дон Кихот\" на Сервантес. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.", "date": "2019.08.13", "title": "Денят 13 август в българската история"}
{"url": "http://www.focus-news.net/news/2019/08/13/2688889/sofiya-vavezhda-se-vremenna-organizatsiya-na-dvizhenieto-za-zasnemane-na-televizionniya-serial-patyat-na-chestta.html", "text": "Въвежда се временна организация на движението за заснемане на телевизионния сериал \"Пътят на честта\". Това съобщиха от пресцентъра на  Столична община . От 09.00 до 17.00 часа се забранява престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент“, както следва:  \r\n- на ул. „Врабча“, между ул. „Париж“ и ул. „11-ти август“;  \r\n- на ул. „Дунав“ между ул. „Московска“ и ул. „Оборище“.", "date": "2019.08.13", "title": "София: Въвежда се временна организация на движението за заснемане на телевизионния сериал \"Пътят на честта\""}
{"url": "http://www.focus-news.net/news/2019/08/13/2688891/burgas-v-grada-shte-bade-predstavena-tantsovata-miniatyura-goniya.html", "text": "В града ще бъде представена танцовата миниатюра „Гония“. Това съобщиха от пресцентъра на  Община Бургас . Това е събитие за съвременно изкуство, провокирано от нуждата на млади артисти да разгърнат и обединят творческия си потенциал чрез екстравагантни инсталации и сценични изяви. Събитието ще се проведе днес и е с благотворителна цел. Даренията ще бъдат оползотворени чрез подобряване на работните условия, в които творят танцьорите от ТК „Фрея“ с председател Диляна Бахматова.  \r\nБилети ще може да закупите в края на събитието на принципа „Билет за изход“, чрез който всеки зрител оценя колко близка е работата на младите артисти до сърцето му и избира стойността на своето дарение. Събитието ще се състои във филиала на НХА, с любезното съдействие на БНР, под музикалния съпровод на изявени ученици от НУМСИ “Проф.Панчо Владигеров“ и Асен Хайдутов и доброволческа помощ. \r\nОт 19.30 часа до 20.30 часа ще се състои посрещане на гости, жива музика и разглеждане на инсталации. От 20.45 до 21.15 часа ще се проведат движенчески импровизационен театър с жива музика. В 21.15 часа ще започне представяне на късометражния филм „Инкарнация“. В 21.30 часа е началото на съвременен танцов спектакъл на ТК „Фрея“ – „Гония“ с хореограф Диляна Бахматова", "date": "2019.08.13", "title": "Бургас: В града ще бъде представена танцовата миниатюра „Гония“"}
{"url": "http://www.focus-news.net/news/2019/08/13/2688888/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Острата реторика между Гърция и Турция, случаят \"Рекет\" в Северна Македония, скандалът с подслушванията в Сърбия и възможното освобождаване на бившия член на Армията за освобождение на Косово (АОК) Томор Морина са част от основните теми, върху които акцентират водещите балкански печатни издания. \r\n \r\n*** \r\n  Гръцките въоръжени сили са в повишена бойна готовност заради изявените намерения на Турция да продължи напред с проучванията на залежи от петрол и природен газ на юг от остров Кастерлоризо в Източното Средиземноморие, съобщава електронното издание на атинския вестник  Protothema . \r\nАтина определи ясно своите червени линии, така че Анкара да е наясно с последствията, в случай че реши да ги прекрачи и да не се ограничава само до издаване на навигационни телекси и представяне на пропагандни карти, а вместо това напредва със сондажите. \r\nСпоред информацията, вече са предприети предпазни мерки за подобно развитие на ситуацията както на дипломатическо, така и на военно ниво. Не може да се изключи гръцко-турска криза, с перспективата тя да се превърне в горещ инцидент с непредвидени последици. \r\nЗа тази цел се очаква присъствието на гръцки военни кораби в района да се увеличи. За разлика от Кипър, Гърция има въоръжени сили с възпираща сила. „Спокойни сме, но няма неяснота по отношение на нарушаване на гръцкия суверенитет“, заяви високопоставен източник от Министерството на външните работи в Атина. \r\nТурция обяви, че ще извърши проучвания след 15 август в континенталния шелф на Гърция (Гърция все още не е обявила своята ИИЗ). Оценката в дипломатическите среди както в Атина, така и в Никозия е, че развръзката ще дойде или през септември, или през октомври. \r\n \r\n*** \r\n  Вицепремиерът и министър на вътрешните работи на Сърбия Небойша Стефанович е уверен, че чуждестранни служби следят държавния глава на западната ни съседка Александър Вучич, отбелязва електронното издание на водещия белградски ежедневник  \"Вечернье Новости\" . \r\n\"Абсолютно съм сигурен, че чуждестранните служби все още се опитват да наблюдават електронните комуникации на хората в Сърбия, които представляват интерес за тях, на първо място, президентът Александър Вучич. Това не може да бъде лесно доказано, тъй като в днешно време техниката е толкова усъвършенствана, че чуждото разузнаване, дори и да не присъства на територията на Сърбия, може да придобие представа за нечии електронни комуникации\", коментира Стефанович.  \r\nСъгласно думите му, Великите сили засилват дейността си и в Сърбия, с цел да се позиционират възможно най-добре в региона на Югоизточна Европа. \"Те защитават интересите на своите държави, а ние се борим да защитим нашите. Засилваме нашата полиция, военни служби и служби за сигурност, не защото сме заплаха за някого или защото имаме агресивни намерения и териториални претенции, а за да можем да отговорим адекватно на всички предизвикателства\", поясни сръбският министър. \r\nНа въпрос кои чуждестранните разузнавателни структури имат повишен интерес към Вучич и семейството му, в частност неговите деца, Стефанович отговори: \"Не разполагаме с конкретна информация... Но нашите служби имат сериозен отговор на това. Опитваме се да защитим всяко дете в Сърбия и, разбира се, децата на президента, особено в ситуация, в която някое чуждо външно министерство се интересува от тях\".  \r\n \r\n*** \r\n  Коментирайки разследването по случая \"Ракет\" и евентуалната връзка на бившия ръководител на Специализираната прокуратура Катица Янева, американският експерт от университета \"Джон Хопкинс\" Даниел Сървър бе категоричен, че подобни афери трябва да бъдат решени и в тази връзка призова правителството в Скопие да започне обширно и справедливо съдебно разследване, съобщава електронното издание на македонския вестник  \"Независен\" . \r\nВ изявление политологът посочи, че това може да бъде процес, който няма да приключи бързо.\"Мисля, че в момента основно зависи правителството да изясни, че е ангажирано с обширен и справедлив процес и, ако е необходимо, процес срещу тези, които са извършили престъпление\", подчерта експертът. На въпрос дали скандалът може да засегне предприсъединителните преговори с Европейския съюз, Сървър отговори, че това зависи от самата Общност. \r\n\"Брюксел трябва да реши дали те трябва да бъдат забавени. Но съм убеден, че искреният и ясен ангажимент на правителството ще отвори пътя за започване на преговори\", отбеляза американският политолог. \r\nПодобен коментар направи и Пол Маккарти, директор за Европа в Международния републикански институт във Вашингтон, който призова разследването да продължи, за да излезе истината наяве. \r\n\"В момента имаме само тези записи и това със сигурност е притеснително. САЩ, особено Международният републикански институт, се грижат дълбоко за институционалната прозрачност и силната съдебна система. Разследването трябва да приключи\", заяви Маккарти за VOA, цитиран от изданието. \r\nСъгласно думите му, опозицията трябва да изчака решението по случая, преди да стигне до някакви заключения. Важно е да има конструктивност, а американските приятели са тук, за да напомнят за това, допълни Маккарти. \r\nСпоред него Специализираната прокуратура е важна институция, която трябва да съществува, независимо как е организирана, но подчерта, че тя трябва да бъде политически независима, ако иска да оцелее. \r\n \r\n*** \r\n  Върховният съд на Северна Македония отхвърли искането на Сърбия за екстрадиция за бившия член на Армията за освобождение на Косово (АОК) Томор Морина, обвинен във военни престъпления, съобщава електронното издание на прищинския ежедневник  Gazeta Express . \r\nИзточници от Върховния съд в Скопие разкриха пред местните медии, че сега е въпрос на време кога бившият член на АОК ще бъде освободен от задържане. Според медиите правните процедури по освобождаването на Морина се очаква да приключат в най-кратки срокове. \r\nАдвокатът на Морина Насер Рауфи е оптимист, че клиентът му ще бъде освободен скоро, като повтори, че Законът за международно сътрудничество е в негова полза. \r\nМорина бе арестуван на 24 юли на граничния пункт \"Блаце\" при влизане в Северна Македония въз основа на международна заповед по искане на Сърбия. Той е заподозрян във военни престъпления във войната в Косово от 1998-1999 г.  \r\n***", "date": "2019.08.13", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/08/13/2688890/sport-sharapova-se-klasira-za-vtoriya-krag-na-turnira-v-sinsinati.html", "text": "Мария Шарапова се завърна в Синсинати за пръв път от пет години насам с победа в първия кръг. Бившата номер едно в света се наложи над Алисън Риск с 6:3, 7:6. Във втората фаза на надпреварта руската тенисистка ще играе срещу втората в световната ранглистата Ашли Барти.", "date": "2019.08.13", "title": "Спорт: Шарапова се класира за втория кръг на турнира в Синсинати"}
{"url": "http://www.focus-news.net/news/2019/08/13/2688887/reuters-sasht-prevrashtat-persiyskiya-zaliv-v-kutiya-kibrit-gotova-da-se-zapali-spored-dzhavad-zarif.html", "text": "Иранският министър на външните работи Мохамед Джавад Зариф обвини САЩ, че са превърнали района на Персийския залив в „кутия за кибрит, готова да се запали“, съобщава  Reuters , като се позовава на телевизия „Ал Джазира“. \r\nСигурността на преминаващите петролни танкери през Ормузския проток се превърна в ядро на конфликта между Белия дом и Техеран, след като Вашингтон се оттегли от международно ядрено споразумение с Иран и наложи санкции, пречещи на петролния износ на страната.  \r\nСлед експлозии, които повредиха шест танкера и след като Иран конфискува кораб, плаващ под британски флаг, Вашингтон започна военноморска мисия с цел да осигури безопасност на корабоплаването в Персийския залив, към която се присъедини и Великобритания. \r\nДжавад Зариф заяви, че протокът „е тесен, той ще стане по-малко сигурен, тъй като чуждестранните (военни) кораби увеличават присъствието си в него“. \r\n„Регионът се превърна в кутия кибрит, готова да се запали, защото Америка и съюзниците й я заливат с оръжие“, каза той. \r\n \r\n  Превод и редакция:   Теодор Пенев", "date": "2019.08.13", "title": "Reuters: САЩ превръщат Персийския залив в \"кутия кибрит, готова да се запали, според Джавад Зариф"}
{"url": "http://www.focus-news.net/news/2019/08/13/2688894/desislava-mikova-griynpiys-balgariya-ogromno-kolichestvo-ot-plastmasata-koyato-se-generira-na-sushata-v-krayna-smetka-stiga-do-okeanite-i-moretata.html", "text": "Огромно количество от пластмасата, която се генерира на сушата, в крайна сметка стига до океаните и моретата. Това каза Десислава Микова, координатор на кампанията „Климат и енергия“ в „Грийнпийс“ – България, в интервю за  Агенция „Фокус“ . „Все пак знаем, че голяма част от отпадъците, които произвеждаме се и събират, само че последните новини от много части на света показва, че тази система не функционира така както очакваме тя да функционира. В крайна сметка голяма част от отпадъците отиват някъде, където смятаме, че ще се рециклират или преработят, но заради несъвършенствата в системата, прави така че те отново замърсяват голяма част от реките и океаните“, обясни тя. „Проучване направено от Грийнпийс – България преди две години от борда на кораба \"Рейнбоу Уориър\" в Черно море показа, че Черно море е също така доста замърсено, почти толкова колкото някои от най-замърсените морета на планетата. Причината за това е, че то е вътрешно море. От една страна това означава боклуците от Световния океан не могат да влязат, но от друга страна това означава, че всичко, което се изсипва в него от черноморските държави, остава в него“, допълни Микова. Тя допълни, че вече има много прогнози, които са доста притеснителни, за количеството пластмаса, което съвсем скоро ще надвиши количеството риба в океаните и моретата. „Това вече е достатъчно притеснително. Освен това от тази година едно проучване, по време на което учени стигнаха до дъното на Марианската падина дори там откриха пластмаса. Такова проучване беше направено по високи планини във Франция, където също бяха открити следи от пластмаса“, каза още тя. „Това значи, че пластмасата практически е навсякъде, невинаги обаче ние можем да я видим, защото под въздействието на слънцето и атмосферните условия пластмасата не се разгражда, но се разпада на изключително малки частици, които проникват навсякъде, включително и в хранителната верига“, допълни Десислава Микова.   \r\nТеодора ПАТРОНОВА \r\n \r\n Пълния текст на интервюто четете по-късно в „Мнение”", "date": "2019.08.13", "title": "Десислава Микова, „Грийнпийс“ – България: Огромно количество от пластмасата, която се генерира на сушата, в крайна сметка стига до океаните и моретата"}
{"url": "http://www.focus-news.net/news/2019/08/13/2688892/tanjug-sarbiya-i-turtsiya-obsazhdat-regionalnata-stabilnost-i-satrudnichestvo.html", "text": "Вицепредседателят на Сърбия Ивица Дачич и външният министър на Турция Мевлют Чавушоглу се срещнаха, за да обсъдят стабилността просперитета на региона, предава държавната информационна агенция на западната ни съседка  Tanjug .  \r\nДачич поздрави Чавушоглу по случай мюсюлманския празник Курбан Байрам и изрази удовлетворение от това, че срещите им са станали традиционни. \r\nПо време на разговорите двамата министри обмениха мнения по всички важни регионални теми, като подчертаха, че към момента двустранните отношения между Анкара и Белград са на най-високото ниво в историята на двете страни. Те стигнаха до консенсус, че честността и откритостта са най-важните фактори за по-нататъшно развитие и задълбочаване на сътрудничеството. \r\n \r\n  Превод и редакция:   Теодор Пенев", "date": "2019.08.13", "title": "Tanjug: Сърбия и Турция обсъждат регионалната стабилност и сътрудничество"}
{"url": "http://www.focus-news.net/news/2019/08/13/2688893/denyat-13-avgust-v-svetovnata-istoriya.html", "text": "На 13 август 1521 г.  испанският конквистадор Ернандо Кортес завладява и разрушава след тримесечна обсада Теночтитлан (днес Мексико). Ернандо Кортес е  испански военачалник и завоевател. През 1624 г. Кардинал Ришельо е назначен от крал Луи ХIII за главен министър на Франция.През 1642 г.  Кристиан Хюйгенс открива южната полярна шапка на планетата Марс, наречена “Сиртис Мейджър Планиша”. На това място е забелязан вулкан, чиито изригвания са причина за покрития с тъмни образувания регион. В действителност цялата местност е издигнато вулканично плато. През 1814 г. е сключен мирен договор между Англия и Холандия. Целта е спиране на транспортирането на роби. Британия получава официално територията на нос Добра Надежда, а на Холандия са изплатени в компенсация 6 милиона английски лири. През 1868 г. катастрофално земетресение в Перу и Еквадор убива 25 хиляди и причинява щети за 300 милиона долара. Образуват се огромни вълни цунами, които отнасят австралийски кораб на 5 километра навътре в сушата. 1932 г. - Адолф Хитлер отказва предложения му от канцлера на Германия Франц фон Папен пост на негов заместник. \r\n \r\n \r\n2017 г.  \r\n \r\nЗеметресение с магнитуд 6.4 в близост до индонезийския остров Суматра. Няма данни за жертви или структурни щети на сгради \r\n \r\nНай-малко 44 души са убити от свлачище по магистрала в провинция Химачал Прадеш в Северна Индия. \r\n \r\n \r\n2016 г. \r\n \r\n10 деца са убити и 28 са ранени при въздушна атака в училище в Северен Йемен. \r\n \r\n \r\n2015 г. \r\n \r\nСлед взрив на камион бомба в Багдад, са убити 76 души и още 212 са ранени. \r\n \r\n \r\n2014 г. \r\n \r\nЗа първи път Филдсов медал е даден на жена - Мариам Мирзахани, американски математик с ирански корен за принос в динамиката и геометрията на риманови повърхности и теория на пространството на техните модули. Номинирани са общо четирима човека. \r\n \r\n \r\n2013 г. \r\n \r\nПри наводнения в Судан загиват 70 човека, а 150 хиляди остават без покрив над главите си. \r\n \r\n \r\n2011 г. \r\n \r\nОколо 100 тона нефт се изливат от нефтопровода на Royal Dutch Shell в Северно море близо до бреговете на Шотландия. \r\n \r\n \r\n2001 г. \r\n \r\nПодписан е Охридският рамков договор между правителството на Република Македония и представители на етническите албанци. \r\nСпоразумението прекратява въоръжения конфликт между Армията за национално освобождение и македонските сили за сигурност и поставя основата за подобряване на правата на етническите албанци. \r\nДоговорът предвижда и промяна в официалните езици в страната на общинско равнище - занапред всеки език, говорен от над 20% от населението в дадена община, става официален наред с македонския език в съответната община. Понастоящем само албанското малцинство с приблизително 25% от населението изпълнява този критерий. \r\n \r\n \r\n1998 г. \r\n \r\nВ полет към станцията “Мир” се отправя експедиция. В състава на екипажа на космическия кораб “Съюз ТМ-28” влизат – командирът Генади Падалка, инженерът Сергей Авдеев и Юри Батурин. \r\n \r\n \r\n1990 г. \r\n \r\nС указ на президента на СССР Михаил Горбачов са реабилитирани жертвите на политическите репресии от времето на Сталин. \r\n \r\n \r\n1984 г. \r\n \r\nДенят е обявен за Международен ден на левичарите по инициатива на Международната конфедерация на леворъките. \r\n \r\n \r\n1961 г. \r\n \r\nПо предложение на Политическия консултативен комитет на Варшавския договор правителството на ГДР въвежда граничен режим. На 16 август започва изграждане на Берлинската стена. Тя разделя ГДР и Западен Берлин. Нейната дължина е 162 км. \r\nРазделянето на Берлин на окупационни зони се постановява от решенията на Ялтенската конференция, проведена през 1945 г. Източната зона става столица на ГДР, в Западната зона остават американските, британските и френски контингенти. \r\n \r\nЦентралноафриканската Република и Чад провъзгласяват своята независимост от Франция. Французите окупират района през 1894 г. През 1905 г. колонията е обединена с Чад, а през 1910 г. заедно с Габон и Централно Конго образува Френска Екваториална Африка. \r\n \r\nЗапочва изграждането на Берлинската стена. Целта е да се огради Източен Берлин от британския и американския сектор на града. През годините става един от най-известните символи на Студената война. При опит да преминат от Източен в Западен Берлин през стената загиват стотици германци. Стената е разрушена през ноември 1989 г., след което остатъците от нея се превръщат в място за графити. \r\n \r\n \r\n1960 г. \r\n \r\nЦентралноафриканската република обявява независимост от Франция. \r\n \r\n \r\n1959 г. \r\n \r\nПодписана е търговска спогодба с Кралство Мароко. \r\nКралство Мароко е държава в северозападна Африка. Страната има площ 446.6 хил. кв. км. Населението й е 29 660 хил. Жители. Столицата на Мароко е Рабат. Страната е аграрна с относително добре развита добивна промишленост. Мароко е един от световните производители и износители на цитруси. Развито е лозарството и отглеждането на маслини. \r\n \r\n \r\n1952 г. \r\n \r\nГермания и Япония стават членки на Международния Валутен Фонд. Международният валутен фонд има 184 страни-членки. Целта на организацията е да подпомага подобряването на взаимодействието между членките си по отношение на паричната политика, стабилността на международния обмен, да подпомага икономическия растеж и високите нива на заетост, и да оказва временна финансова помощ на страните за балансиране на платежните им баланси. Целите на организацията не са се променили от началото на съществуването й, но инструментите й на действие се развиват непрекъснато, с оглед променящите се нужди на страните-членки в динамичната световна икономика. МВФ се управлява от управителен съвет, съставен от управител и 24 члена, назначени или избрани от представителите на страните-членки. \r\n \r\n \r\n1940 г. \r\n \r\nПо време на Втората световна война започва германската операция Adlerangriff (Атаката на орела) срещу Кралските военновъздушни сили на Обединеното кралство. \r\nКралските военновъздушни сили (RAF) са част от британските въоръжени сили. Те са най-старите самостоятелни ВВС в света, формирани на 1 април 1918 г., и имат важна роля в хода на военната история на своята страна. Взимат значително участие както във Втората световна война, така и в множество съвременни конфликти, сред които войната в Ирак от 2003 г.. Кралските ВВС разполагат с 998 самолета и 45 710 души редовен персонал. \r\n \r\n \r\n1932 г. \r\n \r\nАдолф Хитлер отказва предложения му от канцлера на Германия Франц фон Папен пост на негов заместник. \r\nАдолф Хитлер (истинска фамилия: Шиклгрубер - Schicklgruber) е германски политик, един от създателите на Националсоциалистическата Германска работническа партия (Nationalsozialistische Deutsche Arbeitspartei). За периода 1933 г. - 1934 г. той е министър-председател на Германия, а в годините между 1934 г. - 1945 г. е министър-председател и държавна глава. Обявен е за главен военен престъпник след Втората световна война. \r\nАдолф Хитлер е роден на 20 април 1889 г. Браунау, Австрия През 1913 г. се преселва в Мюнхен. Участвува в Първата световна война. След войната (1920 г.) влиза в Националсоциалистическа партия (основана през 1919 г.), активно участва в разработването на програмата на партията и скоро става всепризнат лидер. Партия начело с Хитлер и ген. Е. Лудендорф прави несполучлив опит за държавен преврат през 1923 г., за което Хитлер е осъден на пет години затвор през ноември 1923 г. В затвора започва да пише книгата “Моята борба” (“Mein Kampf”), в която излага нацистката идеология и формулира задачите на националсоциалистическото движение. За борба с Комунистическата партия в Германия, която по това време е многочислена и добре организирана сила Хитлер създава въоръжените SS (Schutzt Stafel - охраняващи) отряди (1925 г.). За борба с бойните групи на комунистите създава щурмовите отряди SA (Sturm Abteilung) (1921 г.), които са унищожени през т. нар. нощ на “дългите ножове” (30.06.1934 г.). Идеологията на Хитлер представлява еклектика от философията на “свръхчовека” на Ницше, антисемитизма на Е. Дюринг и геополитическите теории на К. Хаусхофер. Хитлер проповядва насилие срещу всички противници на националсоциализма. Представя го като единствената идея, способна и достойна да защити интересите на работниците, селяните и дребните собственици. Парламентарните избори, проведени през есента на 1932 г., са спечелени убедително от Националсоциалистическата партия и Хитлер е назначен за райхсканцлер на 30 януари 1933 г. След като взема изпълнителната власт, нацистката партия установява в страната националсоциалистическата диктатура и въвежда тоталитарно управление. След смъртта на президента П. Хинденбург Хитлер се обявява за държавна глава като “фюрер и райхсканцлер”. Обявява всички политически партии, организации и профсъюзите извън закона и конфискува имуществото им. Остават само Националсоциалистическата партия и създадените държавни синдикати под името Германски трудов фронт. Структурите на нацистката партия се вплитат във всички държавни структури. Изгражда концлагери, в които започва да затваря “общественоопасните” елементи и които превръща в оръдие за разправа с политическите си противници. По време на Втората световна война завладява почти цяла Европа и налага навсякъде с много терор и насилие нацистката идеология. С цената на много жертви силите на демокрацията и прогреса, начело със съюзните държави, побеждават Германия и ликвидират нацизма. В края на войната Хитлер се самоубива. \r\n \r\n \r\n1923 г. \r\n \r\nЗапочва хиперинфлация в Германия. \r\n \r\n \r\n1920 г. \r\n \r\nПо време на полско-съветската война започва битката за Варшава, на 25 август Червената армия е отблъсната. \r\n \r\n \r\n1917 г. \r\n \r\nВ Каталуния ( Испания ) избухва въстание на сепаратисти. \r\n \r\n \r\n1913 г. \r\n \r\nХари Брадли от лаборатория в Шефилд (Великобритания) изобретява неръждаема стомана. \r\n \r\n \r\n1910 г. \r\n \r\nБРСДП (ш. с.) и Сръбската Социалдемократическа партия връчват общ меморандум против младотурския режим до Международното социалистическо бюро. \r\n \r\n \r\n1907 г. \r\n \r\nВ Ню Йорк е пуснато първото такси. \r\n \r\n \r\n1905 г. \r\n \r\nВ Норвегия е проведен референдум за отделяне на кралството от унията с Швеция. \r\n \r\n \r\n1868 г. \r\n \r\nКатастрофално земетресение в Перу и Еквадор убива 25 хиляди и причинява щети за 300 милиона долара. Образуват се огромни вълни цунами, които отнасят австралийски кораб на 5 километра навътре в сушата. \r\n \r\n \r\n1814 г. \r\n \r\nСключен е мирен договор между Англия и Холандия. Целта е спиране на транспортирането на роби. Британия получава официално територията на нос Добра Надежда, а на Холандия са изплатени в компенсация 6 милиона английски лири. \r\n \r\n \r\n \r\n1645 г. \r\n \r\nДания и Швеция сключват мирен договор в Бромсебро. Дания е принудена да отстъпи територии в днешна южна Швеция – Готланд, Осел и Халанд, както и провинцията Ямтланд в Норвегия. Това примирие е краят на Торстенската война, конфликтът е част от по-голямата 30-годишна война, която се води между Швеция и Дания заедно с Норвегия и започва през 1643 г. \r\n \r\n \r\n1642 г. \r\n \r\nКристиан Хюйгенс открива южната полярна шапка на планетата Марс, наречена “Сиртис Мейджър Планиша”. На това място е забелязан вулкан, чиито изригвания са причина за покрития с тъмни образувания регион. В действителност цялата местност е издигнато вулканично плато. \r\n \r\n \r\n1624 г. \r\n \r\nКардинал Ришельо е назначен от крал Луи ХIII за главен министър на Франция. Той е идеолог на абсолютизма. Истинското му име е Арман Жан дю Плеси, през 1622 г. става кардинал. След като е назначен за министър съсредоточава в ръцете си цялото управление на държавата. Укрепва кралската власт, отменя политическите привилегии на хугенотите. Поощрява развитието на търговията и манифактурата. Въвлича Франция в Тридесетгодишната война. \r\n \r\n \r\n1521 г. \r\n \r\nИспанският конквистадор Ернандо Кортес завладява и разрушава след тримесечна обсада Теночтитлан (днес Мексико). \r\nЕрнандо Кортес е испански военачалник и завоевател. През 1504-1519 г. служи като чиновник в Западна Индия (Санто Доминго, Куба). Завоюва Мексико от 1519 г. до 1521 г. Унищожава Ацтекската империя. \r\n \r\n \r\n1099 г. \r\n \r\nПаскалий II е избран за католически папа. \r\n \r\n \r\n На тази дата са родени: \r\n1970 г. \r\n \r\nРоден е Алън Шиърър - английски футболист, нападател. Състезател на “Нюкасъл”. Дебютира в националния отбор на Англия през 1992 г. Изиграл е 50 мача с националната фланелка, като е отбелязал 23 гола. Участник е в Европейското първенство в Англия през 1996 г. и Световното първенство във Франция през 1998 г. Голмайстор е на националния отбор и негов капитан. \r\n \r\n \r\n1926 г. \r\n \r\nРоден е Фидел Кастро - кубински политик и държавник. Организатор е на “Движение 26 юли” (1955-1956 г.). След комунистическия преврат през 1959 г.е министър-председател на Революционното правителство (до 1976 г.). Първи секретар е на ЦК на КП на Куба от 1965 г., министър- председател (1959-1976 г.). От 1976 г. е председател на Държавния съвет и на Министерския съвет на Куба. Начело е на Движението на необвързаните страни (1976-1979 г.). \r\n \r\n \r\n1918 г. \r\n \r\nРоден е Фредерик Санджър - английски биохимик. Учи медицина и биохимия в колеж към Кеймбриджкия университет (1936-1939 г.). Той е ръководител на Отдела по биохимия на Медицинския изследователски съвет към университета (от 1951 г.). Поставя си задачата да разкрие структурата на инсулина. След 13 години проучвания, през 1956 г. определя пълната последователност на аминокиселините в 2 вериги на инсулина. По-късно работи в областта на генетиката с цел да изясни нуклеотидната последователност на РНК и ДНК. Заедно с колегите си от Лабораторията по молекулярна биология в университета открива метод за разцепване на двойната верига на ДНК (1967 г.) и прекъсва 4-те бази (аденин, гуанин, цитозин и тимин). Печели Нобелова награда за химия през 1958 г. и съвместно с У. Гилбърт през 1980 г. \r\n \r\n \r\n1913 г. \r\n \r\nРоден е Макариос III (светско име Михаил Христодулос Мускос) - президент и министър-председател на Република Кипър от 1959 г., архиепископ, глава на Автокефалната православна църква и етнарх на гръцката община в Кипър от 1950 г. Взема участие в борбата за независимост на Кипър от английско владичество; заточен е от английските власти (1956 г.). През 1957-1959 г. възглавява в Атина Националния комитет за освобождение на Кипър. \r\n \r\n \r\n1912 г. \r\n \r\nРоден е Салвадор Едуард Лурия - американски вирусолог и генетик. Член е на Националната академия на науките на САЩ (1959 г.). Той е един от основоположниците на генетиката на микроорганизмите. Изследва структурата и механизмите на възпроизвеждането на бактериофаги, открива ефекта на техните множествени реактивации. Носител е на Нобелова награда за философия и медицина (1969 г., съвместно с А. Д. Херши и М. Делбрюк). Умира на 6 февруари 1991 г. в Лексингън. \r\n \r\n \r\n1907 г. \r\n \r\nРодена е Тамара Фьодоровна Макарова - руска актриса, педагог. Заедно със съпруга си Сергей Герасимов ръководи обединен клас по актьорско и режисьорско майсторство във ВГИК (1943 г.). През 1930 г. завършва Ленинградския институт за сценични изкуства. Дебютира в киното през 1927 г. в “Чуждото сако”. От 1934 г. до 1984 г. творческият £ път е свързан с Герасимов. Снима се във филмите: “Пладне” (1931 г.), “Конвейерът на смъртта” (1933 г.), “Дезертьорът” (1933 г.), “Седемте смели” (1936 г.), “Комсомолск” (1938 г.), “Учителят” (1939 г.), “Маскарад” (1941 г.), “Непобедимите” (1943 г.), “Голямата земя” (1944 г.), “Клетва” (1946 г.), “Каменното цвете” (1946 г.), “Млада гвардия” (1948 г.), “Повест за истинския човек” (1948 г.), “Селският лекар” (1952 г.), “Пътят на правдата” (1956 г.), “Паметта на сърцето” (1958 г.), “Хора и зверове” (1962 г.), “Журналист” (1967 г.), “Да обичаш човека” (1973 г.), “Дъщери - майка” (1975 г.), “Младостта на Петър” (1981 г.), “Лев Толстой” (1984 г.).Умира през януари 1997 г. \r\n \r\n \r\n1899 г. \r\n \r\nРоден е Алфред Хичкок - англо-американски режисьор, продуцент и актьор. Завършва католически колеж и инженерно училище. В киното е от 1920 г. като художник, а от 1922 г. е сценарист и асистент-режисьор. Първите му по-значими филми са англо-германски копродукции - “Градината на удоволствията” (1925 г.) и “Планинският орел” (1926 г.). В телевизията работи от 1955 г, върху поредицата “Алфред Хичкок представя”. Филмография: “Съмнителна добродетел” (1927 г.), “Рингът” (1927 г.), “Юнона и паунът” (1930 г.), “Убийството” (1930 г.), “Жестока игра” (1931 г.), “Богати и странни” (1932 г.), “Виенски валсове” (1933 г.), “Злият човек” (1933 г.), “Човекът, който знаеше твърде много” (1934 г.), “Международен заговор” (1934 г.), “Тридесет и деветте стъпала” (1935 г.), “Саботаж” (1936 г.), “Тайният агент” (1936 г.), “Млади и невинни” (1937 г.), “Дамата изчезва” (1938 г.), “Ямайската странноприемница” (1939 г.), “Ребека” (1940 г., “Оскар”), “Чуждестранният кореспондент” (1940 г.), “Подозрения” (1941 г.), “Господин и госпожа Смит” (1941 г.), “Петата колона” (1942 г.), “Спасителната лодка” (1943 г.), “Сянка на съмнение” (1943 г.), “Малагашко приключение” (1944 г.), “Омагьосаният” (1945 г.), “Спомени за лагерите” (1945 г., документален), “С лоша слава” (1946 г.), “Случаят “Парадайн” (1947 г.), “Въжето” (1948 г.), “Под знака на Козирога” (1949 г.), “Сценична треска” (1950 г.), “Непознати във влака” (1951 г.), “Аз изповядвам” (1952 г.), “Наберете “М” за убийство” (1954 г.), “Задният прозорец” (1954 г.), “Да хванеш крадец” (1955 г.), “Човекът, който знаеше твърде много” (1956 г.), “Набеденият” (1957 г.), “Шемет” (1958 г.), “Север - северозапад” (1959 г.), “Психо” (1960 г.), “Птиците” (1963 г.), “Марни” (1964 г.), “Бостънският удушвач” (1965 г.), “Разкъсаната завеса” (1966 г.), “Топаз” (1969 г.), “Полуда” (1972 г.), “Семеен заговор” (1976 г.), “Кратка нощ” (1979 г., незавършен).Умира на 29 април 1980 г. \r\n \r\n \r\n1871 г. \r\n \r\nРоден е Карл Либкнехт - деец на германското и международно работническо движение. Син е на В. Либкнехт. Член на Социалдемократическата партия от 1900 г. От 1912 г. до 1916 г. е депутат в Райхстага. Заема интернационалистична позиция по време на Първата световна война. През декември 1914 г. единствен гласува в Райхстага против военните кредити. През 1916 г. ръководи антиправителствена и антивоенна демонстрация в Берлин. Осъден е на 2 години затвор (1916-1918 г.). Един от организаторите на \"Съюз Спартак\" и Комунистическата партия на Германия (1918 г.), издател е (съвместно с Р. Люксембург) на вестник \"Роте фане\". Убит е на 15 януари 1919 г. заедно с Р. Люксембург по време на бунта в Берлин. \r\n \r\n \r\n1866 г. \r\n \r\nРоден е създателят на фирмата \"ФИАТ\" Джовани Аниели (1866 - 1937), италиански предприемач. Създава \"ФИАТ\" през 1899 г. \r\n \r\n \r\n1852 г. \r\n \r\nРоден е Кристиан Крог - норвежки живописец. Автор е на реалистични картини за живота на моряците и бедните граждани (“Болна девойка”, 1882 г.; “Ляво на борд!”, 1879 г. и др.); разглежда социалните проблеми (“Социалистическа демонстрация”, 1891 г.) и др.Умира на 16 октомври 1925 г. в Осло. \r\n \r\n \r\n1819 г. \r\n \r\nРоден е Джордж Гейбриъл Стоукс, ирландски физик и математик. Умира през 1903 г. Най-известни са изследванията на Стоукс във връзка с вълновата теория на светлината. Те засягат аберацията, дифракцията, отражението и поляризацията на светлината и флуоресценцията. \r\n \r\n \r\n1802 г. \r\n \r\nРоден е австрийският поет Николаус Ленау (псевдоним на Франц Нимбш фон Щреленау) в Унгария. Автор е на стихотворения и поеми - \"Савонарола\", 1837 г.; \"Ян Жижка\", 1837-1842 г.; \"Албигойци\", 1842 г., и др. Умира на 22 август 1850 г. в Обердьоблинг, близо до Виена. \r\n \r\n \r\n1655 г. \r\n \r\nРоден е германският музикант Йохан Денер (1655 - 1707). Изобретател е на кларинета. \r\n \r\n \r\n1422 г. \r\n \r\nРоден е английският пионер в печатарството Уилям Какстън. Той умира през 1492 г. \r\n \r\n \r\n523 г. \r\n \r\nРоден е Свети Йоан I (VI в.) - римски папа. Въвежда в Рим традиция за деня на празнуване на Пасхата.Той е първият папа, който официално посещава Константинопол (526 г.), по настояване на остготския крал на Италия Теодорих (493-526 г.), който иска от папата да се договори с император Юстин I (518-527 г.) за отмяна на антиарианското законодателство в империята. Мисията е неуспешна, което дава повод на Тедорих да преследва православните християни. Жертва на гоненията е и самият папа, който умира в Равена, където е задържан от Теодорих. Умира на 18 май 526 г. \r\n \r\n \r\n \r\n На тази дата умират: \r\n1984 г. \r\n \r\nУмира Тигран Вартанович Петросян - руски шахматист, арменец по произход, девети световен шампион по шахмат (1963-1969 г.). Роден е на 17 юни 1929 г. Международен гросмайстор (1952 г.). Първите си стъпки в шахмата прави под ръководството на Арчел Ебралидзе. Шампион е на СССР (1959 г., 1961 г., 1969 г.). Става световен шампион след мача си с М. М. Ботвиник (1963 г.). Член е на Президиума на шахматната федерация на СССР (от 1958 г.). През 1968 г. в Ереван издава книгата \"Шахматът и философията\". \r\n \r\n \r\n1956 г. \r\n \r\nУмира Якуб Колас (псевдоним на Константин Михайлович Мицкевич) - белоруски писател и общественик, академик на Белоруската академия на науките (1928 г.). Той е роден на 3 ноември 1882 г. Завършва Несвижката учителска семинария. Работи като учител в Пински уезд (околия). За участие в нелегалния учителски конгрес (1906 г.) е осъден на три години затвор (1908-1911 г.). Служи в армията от 1915 г. Започва да печата от 1906 г. Публикува сборник със стихове “Печални песни” (1910 г.), сборник “Разкази” (1912 г.) и “Родни образи” (1914 г.). Негови произведения са: стихосбирката “Ехо” (1922 г.), сборникът с алегорични разкази “Приказки за живота” (1921 г.), повестта “Из просторите на живота” (1926 г.), поемата “Нова земя” (1911-1923 г.), романтичната поема “Симон музикантът” (1917-1925 г.), трилогията “На раздяла” (1923-1954 г.), повестта “Тресавище” (1934 г.). За цикъл патриотични стихотворения от периода на Великата Отечествена война (1941-1945 г.) и поемата “Къщата на рибаря” (1947 г.) е удостоен с Държавна награда на СССР (1946 г., 1949 г.). Депутат е във Върховния съвет на СССР на II и III конгреси. \r\n \r\n \r\n1946 г. \r\n \r\nУмира Хърбърт Джордж Уелс - английски писател и публицист, автор на романи, политически, научни и исторически книги. Той е роден на 21 септември 1866 г. Романите му са научнофантастични (“Машина на времето”, 1895 г.; “Невидимият”, 1897 г.; “Война на световете”, 1898 г.; “Първите хора на луната”, 1901 г. и др.) и реалистични (“Кипс”, 1905 г.; “Тоно Бънги”, 1909 г.; “Историята на мистър Поли”, 1910; “Хора, равни на боговете”, 1923, и др.). Творчеството му съдържа значителни социални елементи. Издава два сборника есета - “Очерци по история” (1920 г.) и “Формата на бъдещите неща” (1933 г.). Редица негови художествени изследвания са насочени против фашизма и войната. Обявява се против политическата система на управление, привърженик е на управлението на технократите - специалисти, инженери и учени. \r\n \r\n \r\n1913 г. \r\n \r\nУмира Август Бебел - германски политик, един от основателите (1869 г.) и ръководителите на Германската социалдемократическа партия и на II интернационал. Роден е на 22 февруари 1840 г. Депутат е в Райхстага от 1867 г. През 1871 г. протестира против анексията на Елзас и Лотарингия. Автор е на политически трактати. \r\n \r\n \r\n1912 г. \r\n \r\nУмира Жул Емил Фредерик Масне - френски композитор, член на Френския институт (1878 г.). Роден е на 12 май 1842 г. в Монто. Възпитаник е на Парижката консерватория, професор по композиция (1878-1896 г.). Най-известни са оперите му “Манон”, “Вертер”, “Таис”, “Иродиада”, “Сафо”, които са в репертоара на всички европейски оперни театри. Автор е на оперите “Сид”, “Лахорският цар”, “Дон Кихот”, “Клеопатра”, на много симфонични сюити, на няколко увертюри, балети и др. \r\n \r\n \r\n1910 г. \r\n \r\nУмира Флорънс Найтингел – английска медицинска сестра. Родена е на 12 май 1820 г. По време на Кримската война организира в Турция лечение за ранени съюзни войници. По-късно става основател на първите курсове за сестри на милосърдието в Англия. В нейна чест 12 май се отбелязва като световен ден на медицинските сестри. Той започва да се празнува масово от 1971 г. от 120 национални организации обединяващи 11 милиона души, а в Европа - 6 милиона. На всеки две години Международният червен кръст връчва 50 медала с името “Флорънс Найтингел”, това е висша награда за медицински сестри. \r\n \r\n \r\n1907 г. \r\n \r\nУмира Херман Каръл Фогел - германски астроном, член на Берлинската академия на науките (1892 г.). Роден е на 3 април 1841 г. в Лайпциг. От 1882 г. е директор на Потсдамската астрофизическа обсерватория. Разработва нов метод за определяне на осовото въртене на Слънцето по доплеровото смесване на линиите в спектъра (1871 г.) и спектралната класификация на звездите (1874 г.). Наблюдава спектъра на 4 051 звезди. Използва фотографирането на звездните спектри, като определя лъчевите скорости на звездите и съставя каталог на скоростите на 52 звезди. Открива, че звездите Алгол и Спик са спектрално-двойни. \r\n \r\n \r\n1863 г. \r\n \r\nУмира френският художник Йожен Дьолакроа (1798 - 1863). Той е най-яркият представител на романтизма в своята страна. \r\n \r\n \r\n662 г. \r\n \r\nУмира Св. Максим Изповедник - византийски богослов, философ, писател. Роден е в богато аристократично семейство, получава добро образование. На 21 години започва работа в двора на император Ираклий. Около 613 г. става монах в манастира “Св. Харитон” близо до византийската столица. В периода на персийските нападения срещу Византия през о. Крит и о. Кипър М. И. достига Северна Африка (626-632 г.), където среща Софроний (от 634 г.- йерусалимски патриарх) и го приема за свой духовен баща. В периода 633-647 г. заедно със Софроний са активни участници в монотелитските спорове за двете природи, двете енергии и двете ипостаси на Христос. През октомври 649 г. новият римският папа Мартин I свиква т. нар. Латерански събор, който осъжда Ектесиса на император Ираклий и Типоса на император Константин, техните автори и поддръжници. Документите на събора са подготвени с прякото участие на Максим Изповедник (той подписва и заключителния акт като ‘Максим монах’, понеже никога не е бил свещеник или игумен). През 653 Мартин I и Максим Изповедник са арестувани, през 655 г. са осъдени за държавна измяна и са интернирани - папата на п-в Херсон, където умира още същата година, а Максим Изповедник в тракийска Визия. През 662 Максим Изповедник и двамата му ученици са анатемосани на събор в Константинопол. Монахът е подложен на членоувреждане (отрязан е върхът на езика му и дясната му ръка до китката) и е осъден отново на заточение, но умира по пътя. VI вселенски събор (680-681 г.) изцяло потвърждава правотата на учението и жизнения подвиг на Максим Изповедник. От него са запазени 74 текста, без да са обединени в специална книга, и на 50 писма. Съчиненията нямат систематичен характер. Максим Изповедник пише фрагментарно, “по повод”, като изследва проблема в дълбочина, но въпреки това творчеството, а и животът му, са синтез на духовните и доктриналните постижения на предвизантийската епоха. Православната църква почита паметта му на 3 февруари (12 януари стар стил). \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.", "date": "2019.08.13", "title": "Денят 13 август в световната история"}
{"url": "http://www.focus-news.net/news/2019/08/13/2688898/sliven-obshtinata-shte-otbelezhi-151-godini-ot-gibelta-na-chetnitsi-ot-chetata-na-hadzhi-dimitar-i-stefan-karadzha.html", "text": "Община Сливен ще отбележи 151 години от гибелта на четници от четата на Хаджи Димитър и Стефан Караджа. Това съобщиха от пресцентъра на  Община Сливен . В село Божевци ще бъде отслужена Заупокойна молитва в памет на жертвите. Ще бъдат поднесени и цветя на признателност. Събитието съвпада и с 1 година от възстановяване на паметния знак в селото, на който са изписани имената на героите. Честванията започват в 10.30 часа. Каменната чешма с паметна плоча беше открита миналата година. Паметният знак е направен по повод 150 години от героичния подвиг на четата на Хаджи Димитър и Стефан Караджа. На 13 август 1868 година в местността Кървавата нива край Божевци се сражават последните четници на двамата войводи.", "date": "2019.08.13", "title": "Сливен: Общината ще отбележи 151 години от гибелта на четници от четата на Хаджи Димитър и Стефан Караджа"}
{"url": "http://www.focus-news.net/news/2019/08/13/2688886/vechernye-novosti-sarbiya-vuchich-e-sleden-ot-chuzhdestranni-sluzhbi-tvardi-vatreshniyat-ministar-na-sarbiya.html", "text": "Вицепремиерът и министър на вътрешните работи на Сърбия Небойша Стефанович е уверен, че чуждестранни служби следят държавния глава на западната ни съседка Александър Вучич, отбелязва електронното издание на водещия белградски ежедневник  \"Вечернье Новости\" . \r\n\"Абсолютно съм сигурен, че чуждестранните служби все още се опитват да наблюдават електронните комуникации на хората в Сърбия, които представляват интерес за тях, на първо място, президентът Александър Вучич. Това не може да бъде лесно доказано, тъй като в днешно време техниката е толкова усъвършенствана, че чуждото разузнаване, дори и да не присъства на територията на Сърбия, може да придобие представа за нечии електронни комуникации\", коментира Стефанович.  \r\nСъгласно думите му, Великите сили засилват дейността си и в Сърбия, с цел да се позиционират възможно най-добре в региона на Югоизточна Европа. \"Те защитават интересите на своите държави, а ние се борим да защитим нашите. Засилваме нашата полиция, военни служби и служби за сигурност, не защото сме заплаха за някого или защото имаме агресивни намерения и териториални претенции, а за да можем да отговорим адекватно на всички предизвикателства\", поясни сръбският министър. \r\nНа въпрос кои чуждестранните разузнавателни структури имат повишен интерес към Вучич и семейството му, в частност неговите деца, Стефанович отговори: \"Не разполагаме с конкретна информация... Но нашите служби имат сериозен отговор на това. Опитваме се да защитим всяко дете в Сърбия и, разбира се, децата на президента, особено в ситуация, в която някое чуждо външно министерство се интересува от тях\".  \r\n \r\n Тереза Герова", "date": "2019.08.13", "title": "\"Вечернье Новости\" (Сърбия): Вучич е следен от чуждестранни служби, твърди вътрешният министър на Сърбия"}
{"url": "http://www.focus-news.net/news/2019/08/13/2688897/burgas-v-obshtinata-shte-se-provede-preskonferentsiya-po-povod-predstoyashtata-regata-kor-karoli.html", "text": "От 11.00 часа в заседателната зала на Община Бургас ще се проведе пресконференция по повод предстоящата регата „Кор Кароли“. Това съобщиха от пресцентъра на  Община Бургас . В нея ще участват главният съдия на регатата Хенрих Кокончев, Диян Димов – изпълнителен директор на „Пристанище - Бургас“ ЕАД, д-р Лорис Мануелян – заместник-кмет на Община Бургас, и Веселина Деведжиева – началник отдел „Спорт и превенции“ при Община Бургас.", "date": "2019.08.13", "title": "Бургас: В Общината ще се проведе пресконференция по повод предстоящата регата „Кор Кароли“"}
{"url": "http://www.focus-news.net/news/2019/08/13/2688895/nimh-zhalt-kod-za-visoki-temperaturi-e-v-sila-za-15-oblasti-v-stranata-oranzhev-shte-bade-kodat-za-oblast-blagoevgrad.html", "text": "Жълт код за високи температури е в сила за почти цялата страна за днес, оранжев ще бъде кодът за област Благоевград. Това сочи справка на сайта на  Националния институт по метеорология и хидрология (НИМХ) . Оранжевият код означава, че времето е опасно. В Благоевградска област се очаква след обяд в по-голямата част от областта температурите да достигнат и надхвърлят 38°. При оранжев код синоптиците предупреждават, че високите температури могат да доведат до здравни проблеми за чувствителни и болни хора, възрастни и деца. Жълтият код ще важи за 15 области на страната: Монтана, Видин, Враца, Велико Търново, Плевен, Русе, Ловеч, София област, София град, Перник, Кюстендил, Пазарджик, Пловдив и Стара Загора. Жълтият код означава, че времето е потенциално опасно. Синоптиците предупреждават за възможни здравни проблеми за чувствителни и болни хора, възрастни и деца.", "date": "2019.08.13", "title": "НИМХ: Жълт код за високи температури е в сила за 15 области в страната, оранжев ще бъде кодът за област Благоевград"}
{"url": "http://www.focus-news.net/news/2019/08/13/2688900/the-independent-ima-informatsiya-che-eksploziyata-v-arhangelsk-e-predizvikana-ot-test-na-yadren-reaktor.html", "text": "Има информация, че експлозията в Архангелск, станала причина за смъртта на петима души е причинена от тестове върху малък ядрен реактор, пише британският вестник  The Independent. \r\nВ началото се предполагаше, че взривът е предизвикан от изпитание на нови балистични ракети. \r\nСлужител в Руския федерален ядрен център в Саров, загатна, че инцидентът се е случил по време на разработката на малък ядрен реактор, по-който учените са работили  заедно с \"много държави\". \r\nВалентин Костюков, ръководител на центъра, който е част от държавната корпорация „Росатом“, заяви, че тестът е бил предшестван от година на внимателна работа, а в момента държавна комисия разследва какво се е объркало. \r\nЯдрените експерти се бореха със ситуацията, но не успяха да предотвратят аварията, заяви г-н Костюков. \r\nВячеслав Соловиев, научен директор на института, заяви, че руската роля в проекта  е била разработването на маломащабни източници на енергия, които използват „радиоактивни материали, включително делящи се и радиоизотопни материали“. \r\n \r\n  Превод и редакция:   Теодор Пенев", "date": "2019.08.13", "title": "The Independent: Има информация, че експлозията в Архангелск е предизвикана от тест на ядрен реактор"}
{"url": "http://www.focus-news.net/news/2019/08/13/2688896/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на  Агенция \"Фокус\" . Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00.  \r\nНикола ПЕТКОВ", "date": "2019.08.13", "title": "София: Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2019/08/13/2688899/stoyan-tsvetkov-izdignat-ot-bsp-shte-spechelya-doverieto-na-zhitelite-na-nadezhda-s-korektnost-otkrovenost-i-ubeditelnost.html", "text": "Ще спечеля доверието на жителите на Надежда с коректност, откровеност и убедителност. Това каза за предаването „Софийска трибуна“ по  Радио „Фокус“  Стоян Цветков – кандидат за кмет на район Надежда, издигнат от БСП. Като по-важна задача от това да спечели доверието на хората, той изтъкна това да го оправдае. „Всичко, което прави районният кмет трябва да бъде ръководено от проблемите на избирателите му. За да бъде успешен, той трябва да бъде сред хората, да говори с тях и да познава проблемите им. Трябва да провежда периодични срещи, а не да разговаря с тях само непосредствено преди и след избори. Комуникацията е дълъг процес, който не трябва да спира през целия мандат“, обясни той. По думите му както в града, така и в район Надежда проблемите не са малко. „Имаме проблеми с инфраструктурата – като изключим големите пътища и булеварди, където беше направено метрото, останалата част от инфраструктурата е в много лошо състояние“, обясни Цветков. Друг съществен проблем е застрояването, отчете той. „Само по себе си строенето на нови сгради е нещо хубаво, но бумът на застрояването в нашия район през последните години не беше съобразен с настоящата обстановка с оглед на това дали инфраструктурата ще може да поеме цялото това застрояване. Това поражда и  безкрайно много проблеми с недостига на паркоместа. Всъщност тротоарите и зелените площи се превърнаха в паркоместа“, обясни Цветков. Голям проблем за жителите на „Требич“ и “Илиянци“ е липсата на свободен достъп до Северната тангента, каза още той. „Районният кмет трябва да работи съвместно с държавата и Общината, за да започни изграждането на този пробив към Северната тангента, защото там имаме складова база, митница и бази на две рафинерни компании. Всичко това увеличава натоварването по този път и дори сега лятото през деня много трудно може да се стигне до там“, обясни Стоян Цветков. Като изключително сериозен той посочи проблемът с недостига на места в детските градини и липсата на спортни площадки.  „В ж.к. „Лев Толстой“ , в „Триъгълника“, „Илиянци“, „Требич“ няма изградени спортни площадки, т.е. няма обществени терени, на които да може да се спортува. Има изградени такива, но всички те са частни и за да спортуваш на тях трябва да заплатиш съответната сума. На съществуващите обществени терени пък не се осъществява никаква поддръжка“, отбеляза Стоян Цветков. Той изброи основните акценти в платформата си – инфраструктура, осветление, спортни терени и детски игрища. „Всичко това трябва да се промени, но е доста дълъг процес. Няма да се случи за един ден, обаче е крайно време да се инициира и да се започне нещо подобно. До настоящия момент виждаме само едно изграждане на сгради, но не и нещо, което да облекчи живота на гражданите от Надежда“, обяви Цветков. Той обясни, че се впуска в надпреварата за кметския пост с идеята да я спечели, като заяви, че си поставя високи цели. „Наясно съм, че Надежда е водещ район и битката няма да бъде лесна“, заключи кандидатът за районен кмет.  \r\n \r\n  Стоян Цветков е адвокат, на 44 години. \r\n \r\nВеселка ИВАНОВА", "date": "2019.08.13", "title": "Стоян Цветков, издигнат от БСП: Ще спечеля доверието на жителите на Надежда с коректност, откровеност и убедителност"}
{"url": "http://www.focus-news.net/news/2019/08/13/2688903/veliko-tarnovo-v-ednata-lenta-se-osashtestvyava-dvizhenieto-po-patya-mezhdu-selo-polikraishte-i-gorna-oryahovitsa-zaradi-remont.html", "text": "Затворена за движение е улица „Св. Климент Охридски“ във Велико Търново. В отсечката под крепостта „Царевец\" се извършва укрепване на свлачище, което ще продължи до началото на септември. Това съобщават за  Радио „Фокус“ – Велико Търново  от Областно пътно управление – Велико Търново. Обходният маршрут за Арбанаси и Горна Оряховица е по път III-514, ул. „Св. Климент Охридски“ (обходен път Царевец), ул. „Сливница“, ул. „Д. Найденов“, жп гара Велико Търново, по път I-4 до Южен пътен възел. Трафикът в града е натоварен. Интензивно е движението в района на двата пътни възела –  „Южен\" и  „Качица\", по булевардите „България“ и „Никола Габровски“, както и в района на Беляковско шосе. Колони от автомобили са се образували и по ул. „Магистрална.  \r\nНастилките в областта са сухи, а времето – слънчево и ясно. В едната лента се осъществява движението по пътя между село Поликраище и Горна Оряховица заради ремонт. Дейностите текат в отсечката от км 4 до км 6+431. Трафикът в района се регулира със знаци и регулировчици, а временната организация е в сила до края на септември. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на август. \r\nЛуиза ТРАНЧЕВА", "date": "2019.08.13", "title": "Велико Търново: В едната лента се осъществява движението по пътя между село Поликраище и Горна Оряховица заради ремонт"}
{"url": "http://www.focus-news.net/news/2019/08/13/2688902/desislava-mikova-griynpiys-balgariya-pri-izgaryaneto-na-otpadatsi-se-otdelyat-toksichni-i-dori-kantserogenni-dioksini-i-furani-vodeshti-do-seriozni-zabolyavaniya.html", "text": "При изгарянето на отпадъци се отделят токсични и дори канцерогенни диоксини и фурани, които се натрупват в човешкото тяло и водят до много сериозни заболявания. Това каза Десислава Микова, координатор на кампанията „Климат и енергия“ в „Грийнпийс“ – България в интервю за  Агенция „Фокус“ . „Рисковете са предимно в това, че такива инсталации са предвидени за изгаряне само на въглища, когато са построени. А ТЕЦ-овете в България са построени преди  няколко десетки години. Това, което се случва в момента е, това, че няколко централи искат да изгарят отпадъци без да променят инсталациите“, каза тя. Според Микова те смятат и настояват, че това няма да се отрази на околната среда. „При изгарянето на отпадъци обаче се отделят много различни вещества, които са различни от тези, които се отделят при изгарянето на въглища. Съответно пречистващите инсталации, които са монтирани на централите и са предназначени да улавят вредните емисии при изгарянето на въглища, не е сигурно, че ще улавят и тези вещества“, обясни тя. „Това, което е притеснително при изгарянето на отпадъци, е отделянето на токсичните и дори канцерогенните диоксини и фурани, които се натрупват в човешкото тяло и водят до много сериозни заболявания. Другото, което е много притеснително е, че никой не може да каже какво точно ще се изгаря с тези отпадъци. Това гориво, наречено RDF, е смлян отпадък, но какво влиза в него и какви са количествата на определени пластмаси също не е ясно“, каза още Микова.   \r\nТеодора ПАТРОНОВА \r\n \r\n \r\n Пълния текст на интервюто четете по-късно в „Мнение”", "date": "2019.08.13", "title": "Десислава Микова, „Грийнпийс“ – България: При изгарянето на отпадъци се отделят токсични и дори канцерогенни диоксини и фурани, водещи до сериозни заболявания"}
{"url": "http://www.focus-news.net/news/2019/08/13/2688905/burgas-dvizhenieto-se-osashtestvyava-v-edna-lenta-po-pat-slanchev-bryag-burgas-v-uchastaka-pri-obhoda-na-gr-na-aheloy-poradi-stroitelno-montazhni-raboti.html", "text": "Сухи и проходими са пътните настилки в областта. Това съобщиха за  Радио „Фокус“ – Бургас  от Областно пътно управление. Видимостта е отлична, няма затворени пътни участъци. Проходите са отворени за движение на всички моторни превозни средства. До 15 август движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. \r\nДвижението на територията на областта се осъществява безпроблемно. Интензивен е трафикът по входно-изходните пътни артерии на Бургас. В централната градска част няма образувани колони от автомобили, преминаването се осъществява без забавяне. \r\nМария ПОПЧЕВА", "date": "2019.08.13", "title": "Бургас: Движението се осъществява в една лента по път Слънчев Бряг – Бургас в участъка при обхода на гр. на Ахелой поради строително-монтажни работи"}
{"url": "http://www.focus-news.net/news/2019/08/13/2688901/pazardzhik-dvizhenieto-tryabva-da-se-osashtestvyava-s-povisheno-vnimanie-po-patya-panagyurski-kolonii-panagyurishte-pri-km-75-zaradi-propadane-na-banketa.html", "text": "Натоварен е трафикът по главните пътища в област Пазарджик. Това съобщи за  Радио „Фокус“ – Пазарджик  дежурният в Областно пътно управление. Пътните настилки са сухи. Движението трябва да се осъществява с повишено внимание по пътя Панагюрски колонии – Панагюрище в района на 75 км заради пропадане на част от банкета. Движението в участъка е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.08.13", "title": "Пазарджик: Движението трябва да се осъществява с повишено внимание по пътя Панагюрски колонии – Панагюрище при км 75 заради пропадане на банкета"}
{"url": "http://www.focus-news.net/news/2019/08/13/2688904/kyustendil-v-dupnitsa-shte-se-sastoi-etap-ot-natsionalnata-antispin-kampaniya.html", "text": "В Дупница ще се състои етап от Националната антиспин кампания. Това съобщиха за  Радио „Фокус” – Кюстендил  от Регионална здравна инспекция – Кюстендил. За времето от 11.00 до 14.00 часа на площад „Свобода“ в Дупница, напълно безплатно и анонимно ще бъде изследването на желаещите да проверят носителство за ХИВ. Те могат да бъдат консултирани на място, като ще бъдат предоставяни здравно-образователни материали и презервативи. \r\n \r\nВенцеслав ИЛЧЕВ", "date": "2019.08.13", "title": "Кюстендил: В Дупница ще се състои етап от Националната антиспин кампания"}
{"url": "http://www.focus-news.net/news/2019/08/13/2688907/mvr-31-dushi-sa-postradali-pri-katastrofi-v-stranata-prez-izminaloto-denonoshtie.html", "text": "31 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 26 тежки пътнотранспортни произшествия. В София са регистрирани 34 леки и три тежки катастрофи, при които са пострадали трима души, загинали няма.", "date": "2019.08.13", "title": "МВР: 31 души са пострадали при катастрофи в страната през изминалото денонощие"}
{"url": "http://www.focus-news.net/news/2019/08/13/2688906/pregled-na-osnovnite-temi-v-burgaskiya-pechat.html", "text": "„След умъртвяването на прасетата фирми се задъхват да прибират остатъка от олинклузива“ е водещото заглавие в днешния брой на бургаския ежедневник  „Черноморски фар“ . Жандармерията проверява бусовете на хотелите в курортен комплекс „Слънчев бряг“, за да не се изнасят биологични отпадъци и с тях да се хранят прасета в околностите на комплекса. Мярката е пряко свързана с борбата против Африканската чума по свинете. Остава въпросът дали фирмите, ангажирани с тази дейност, смогват да извозват отпадъците и дали го правят съвестно, пише още вестникът. „Санират Бургаската пожарна“ е още едно заглавие от първа страница в днешния брой. Сградата на пожарната ще бъде санирана по ОП „Региони в растеж“ 2014- 2020 година, приоритет „Енергийна ефективност в административни и жилищни сгради“. За намерението да се кандидатства по програмата кметът Димитър Николов е внесъл докладна записка до Общинския съвет. След санирането ще бъде подобрена енергийната ефективност, ще се пести енергия и вредни емисии и ще бъде подобрен комфортът на работещите, пояснява статията. Друга тема в изданието е „За първата половина на годината 757 водачи са катастрофирали самостоятелно“. Основна причина за тези инциденти остава отвличането на вниманието на водачите. Това съобщи Малина Крумова, председател на Държавната агенция „Безопасност на движението по пътищата“ по време на инспекция на пътя Созопол-Приморско. Агенцията ще изиска преглед и допълване на положената маркировка с акцент върху нейната светлоотразителност, обезпечаваща видимостта през тъмната част на денонощието, за всички конфликтни точки. В страницата „Култура“ е поместена статията „Два златни медала за „Фортисимо“ от „Гран При на Нациите“ в Швеция“. Вокалният ансамбъл с диригент Милена Добрева е с две златни отличия от Европейските хорови игри. Те печелят медали в категориите „Камерни хорове/Вокални ансамбли“ и „Поп/Джаз/Шоу“. Интервюто в днешния брой е с плувеца Цанко Цанков, а „Тема на деня“ е „В битката с Африканската чума прехвърлят ангажименти на ловците“.", "date": "2019.08.13", "title": "Преглед на основните теми в бургаския печат"}
{"url": "http://www.focus-news.net/news/2019/08/13/2688912/pregled-na-osnovnite-temi-vav-velikotarnovskiya-pechat.html", "text": "„30 000 лв. печалба докарват берачите на гъби в Еленско“ е заглавие на първа страница на областния всекидневник  „Янтра ДНЕС” . По 600 - 700 лв. на ден е изкарвало едно семейство, мъж и жена, от бране на гъби в Еленския балкан през пролетно-летния сезон. Има и единични случаи на хора, които са били моторизирани, които от гъби са успели да си докарат между 1000 и 1200 лв. дневно . „Чакат се рекордни добиви от над 6 милиона тона зърно“, пише още вестникът. Тази година се очаква една от най-добрите реколти в зърнопроизводството, съобщи във Велико Търново земеделският министър Десислава Танева. По предварителни данни ще бъдат прибрани рекордните над 6 милиона тона зърно, които са с изключително добри показатели. „Хванаха трима пияни шофьори за денонощие“ е новина от криминалната хроника. Страница пета ни разказва за това какво четат великотърновци през летните месеци. В раздел „Любопитно“ има материал за най-полезните плодове и зеленчуци през август . „Боксов сблъсък 2 завърши с предложение за брак“ е новина от спортните страници.  \r\n„Полякът Куба взе с каруца булката си Жени в Масларево, сватбата съживи селото“ е заглавие от другия областен ежедневник  „Борба“ . Жени Зашева и полякът Якуб Михалек се ожениха в Масларево, а сватбата им съживи селото и за нея ще се говори дълго. Вместо на стадиона обаче, както бяха замислили, те направиха тържеството си в едно от заведенията на площада. Венчавката извърши кметицата Петранка Маринова. „Томичовият псалтир след 600 години се връща за месец и половина у дома“ е друга новина от днешния брой на вестника. Велико Търново ще бъде първият град, който ще бъде показан уникалният Томичов псалтир. Средновековната книга, създадена в Килифаревския манастир през 1359 - 1360 година, се съхранява повече от век в Държавния исторически музей в Москва и до момента никога не е напускала Русия. „Полицаят Анатоли Александров отива на избори за кмет на П. Тръмбеш с подкрепата на ГЕРБ“, пише още „Борба“, а статията разказва за предстоящата битка за местния вот в региона. „Шестима от Майско в ареста, блокирали пътя с трактор, за да спрат полицейска патрулка“ е новина от криминалната хроника. В областния ежедневник ще намерите и материал за американски мултимилионер, който започна да възстановява Стамболовия хан, строен от Колю Фичето.", "date": "2019.08.13", "title": "Преглед на основните теми във великотърновския печат"}
{"url": "http://www.focus-news.net/news/2019/08/13/2688909/glaven-komisar-nikolay-nikolov-shte-dade-brifing-zaradi-pozhara-v-zavoda-za-prerabotvane-na-otpadatsi-v-selo-shishmantsi.html", "text": "Три пожарни автомобила остават на мястото на пожара в завода за преработване на отпадъци в село Шишманци край Раковски. Това съобщиха от пресцентъра на  МВР . Огънят в базата на завод за преработване на отпадъци е локализиран. В гасенето, чиято площ е около 2 дка, участваха шест пожарни автомобила с 20 огнеборци, както и служители на фирмата. Към момента в района има три пожарни автомобила и огнеборци. От замерването на въздуха не е установена концентрация на опасни частици.  \r\nКъм мястото на пожара пътува главен комисар Николай Николов, директор на ГД “Пожарна безопасност и защита на населението“. Очаква се към 10.30 часа да даде брифинг.", "date": "2019.08.13", "title": "Главен комисар Николай Николов ще даде брифинг заради пожара в завода за преработване на отпадъци в село Шишманци"}
{"url": "http://www.focus-news.net/news/2019/08/13/2688908/martin-mitev-predsedatel-na-obshtinski-savet-pleven-shte-se-provede-publichno-obsazhdane-na-godishniya-otchet-za-izpalnenieto-na-byudzheta-na-obshtinata-za-2018-g.html", "text": "Публично обсъждане на годишния отчет за изпълнението на бюджета на Община Плевен за 2018 година ще се проведе от 17.00 ч. в Конферентната зала на Общината в сграда „Гена Димитрова“. Това каза за  Радио „Фокус“  Мартин Митев, председател на Общински съвет - Плевен.  \r\n„Публичното обсъждане на отчета на Бюджет '2018 се организира на основание чл. 140, ал. 4 от Закона за публичните финанси и чл. 60 от Наредба №10 за условията и реда за съставяне на тригодишна бюджетна прогноза за местните дейности и за съставяне, приемане, изпълнение и отчитане на бюджета на Община Плевен“, уточни Мартин Митев. „Във връзка с предстоящото обсъждане всеки може да се запознае с отчета на интернет страницата на Община Плевен, категория „Дейности“/„Финанси и икономика“/„Отчети 2018“/Отчет на Бюджет 2018 г.“ -  “, добави Мартин Митев.  \r\nВиолета КРЪСТЕВА", "date": "2019.08.13", "title": "Мартин Митев, председател на Общински съвет - Плевен: Ще се проведе публично обсъждане на годишния отчет за изпълнението на бюджета на Общината за 2018 г."}
{"url": "http://www.focus-news.net/news/2019/08/13/2688915/kyustendil-v-chitalishte-bratstvo-shte-se-sastoi-kontsert-na-laureati-na-mezhdunarodni-konkursi-po-piano.html", "text": "В читалище „Братство” ще се състои концерт на лауреати на международни конкурси по пиано. Това съобщи за  Радио „Фокус” – Кюстендил  Иван Андонов, председател на читалището. Концертът ще започне от 19.00 часа в голямата зала на културния институт. Участие в музикалната проява ще вземат Светлин Христов – България, Чжао Ичжао – Китай, Конраад Спайкер – Холандия и Константин Денков от Русия. Концертът е част от Седмия международен фестивал „Велики учители“. \r\n \r\nВенцеслав ИЛЧЕВ", "date": "2019.08.13", "title": "Кюстендил: В читалище „Братство” ще се състои концерт на лауреати на международни конкурси по пиано"}
{"url": "http://www.focus-news.net/news/2019/08/13/2688911/blagoevgrad-normalno-se-osashtestvyava-preminavaneto-prez-granichnite-punktove-kulata-i-ilinden.html", "text": "Нормално се осъществява преминаването през граничните пунктове „Кулата“ и „Илинден“. Това съобщиха за  Радио „Фокус“ – Пирин  от Главна дирекция „Гранична полиция“. На пунктовете „Златарево“ и „Станке Лисичково“ движението също се извършва без забавяния. \r\nЛивия НИНОВА", "date": "2019.08.13", "title": "Благоевград: Нормално се осъществява преминаването през граничните пунктове „Кулата“ и „Илинден“"}
{"url": "http://www.focus-news.net/news/2019/08/13/2688910/sofiya-ot-1100-chasa-kmetat-na-sofiya-yordanka-fandakova-shte-proveri-dostavenoto-novo-oborudvane-za-nuzhdite-na-fizioterapiyata.html", "text": "От 11.00 часа кметът на София Йорданка Фандъкова ще провери доставеното ново оборудване за нуждите на физиотерапията - сектор \"Физикална и рехабилитационна медицина“ в Диагностично-консултативен център - 14, съобщиха от пресцентъра на  Столична община . Базата на ДКЦ 14 се ползва за рехабилитация от Националните отбори по художествена гимнастика.", "date": "2019.08.13", "title": "София: От 11.00 часа кметът на София Йорданка Фандъкова ще провери доставеното ново оборудване за нуждите на физиотерапията"}
{"url": "http://www.focus-news.net/news/2019/08/13/2688913/bdzh-iztsyalo-izrisuvan-lokomotiv-shte-tragne-ot-tsentralnata-gara-v-sofiya.html", "text": "От Централната гара в София ще замине уникален по рода си изцяло изрисуван локомотив. Машината ще пътува за първи път с бързия влак № 8613 от София за Бургас, след което ще бъде включвана в съставите на различни композиции, които пътуват в страната. Това съобщиха от пресцентъра на   „Холдинг БДЖ“ . \r\nПроектът е иновативна идея с послание към графит артистите, че контролираното рисуване може да има красив краен резултат.  \r\nСвоеобразното произведение на изкуството се реализира от небезизвестния стрийт арт художник Станислав Трифонов – Nasimo и е част от маркетинговата стратегия на дружеството за отдаване на площи с рекламна цел. \r\nХудожествената трансформация на локомотива е единствена по рода си, като в изображенията е направена препратка към няколко основни национални символа. \r\nЛокомотивът ще бъде композиран на първи коловоз още в 11:30 ч., за да могат желаещите да го разгледат и да се снимат с него. Композицията за Бургас заминава в 13:20 ч. \r\n \r\n*** \r\nПознат на поколения под артистичния псевдоним “Nasimo”, Станислав Трифонов е приет за един от пионерите на източно-европейската графити и стрийт арт култура, както и един от най-популярните по света съвременни български художници. \r\nВъв своето изкуство той успява да постига впечатляваща симбиоза между класическото рисуване и съвременните графити, като платната му често са фасадите на цели сгради. \r\nНасимо е светъл пример за роден артист, който въпреки неблагоприятните условия за развитие на талант от неговия ранг, той продължава да живее и твори в България, постигайки впечатляващи резултати, дори за световната художествена сцена.", "date": "2019.08.13", "title": "БДЖ: Изцяло изрисуван локомотив ще тръгне от Централната гара в София"}
{"url": "http://www.focus-news.net/news/2019/08/13/2688914/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинска спасителна служба (ПСС) към Българския червен  кръст  . Времето е ясно и тихо  със слаб до умерен вятър. Сутрешните температури в планините са до 15 градуса.  \r\nСъоръженията работят на Пампорово, Банско и Боровец.  \r\nНяма инциденти през изминалото денонощие. \r\nИнформация за обстановката в планините можете да намерите  на  .  \r\nТелефоните на ПСС са: 02/ 9632000 и 088 1470.", "date": "2019.08.13", "title": "ПСС: Добри са  условията за туризъм в планините"}
{"url": "http://www.focus-news.net/news/2019/08/13/2688918/georgi-kostov-balgariya-spazva-vsichki-pravila-ot-evropeyskata-patna-karta-za-borba-s-achs.html", "text": "В момента България спазва изцяло правилата, разписани в Европейската пътна карта за борба с африканската чума по свинете (АЧС). В страната има регистрирани 32 случая, в различни райони, на намерени мъртви диви свине - доказано от АЧС. Около всеки един такъв случай има определена зона от 200 кв.км, в която всички дейности в гората се забраняват, и това е направено със заповедта на министъра от преди 2 седмици. В тези зони са забранени дърводобивът и всички дейности, които са традиционни\". Това каза в интервю за предаването на  БНР  \"Преди всички\" доц. Георги Костов - лесовъд и съветник на министъра на земеделието, с ресор \"Гори\".  \r\nТой уточни, че областните епизоотични комисии могат да вземат решение за т.нар. \"неотложни\" дейности, но дърводобивът не е неотложен в средата на лятото. \r\n\"Тези зони са маркирани от държавните горски стопанства и регионалните дирекции по горите. За съжаление, това нещо не е стигнало до ушите на всички изпълнители, особено в общинските структури. Затова от вчера текат проверки по места, защото без изпълнението на тази заповед, ние сме пред опасност от компрометиране на мерките\", добави доц. Костов. \r\n\"Няма забрава за дърводобив в Кърджали, Кюстендил, Благоевград, Стара Загора и Софийско. На другите места има не тотална забрана, а в определени райони - най-много са забраните в Северна България - в районите на Русе, Монтана, Силистренско. Зоните са маркирани и в тях не само дърводобивът е забранен, забранено е влизането в тези райони, с изключение на лица, които извършват претърсване за нови случаи на мъртви диви свине, тъй като мъртвите животни са основен източник на зараза\", обясни той. \r\nПо думите на експерта в случаите на неотложна дейност се действа при строги правила и проверки при влизане и при излизане от зоните.За сигнали, ако някъде се извършва нарушение, могат да се подават на телефон 112.", "date": "2019.08.13", "title": "Георги Костов: България спазва всички правила от Европейската пътна карта за борба с АЧС"}
{"url": "http://www.focus-news.net/news/2019/08/13/2688917/burgas-festivalat-s-kniga-na-plazha-zapochva-v-grada.html", "text": "Фестивалът \"С книга на плажа\" започва в града, съобщиха от пресцентъра на  Община Бургас . Началото на събитието ще бъде даден с предпремиерно четене на сборника \"Истории от 90-те\". Специален гост: Герасим Дишлиев и неговият пантомимен разказ за 90-те. Очакват ви още срещи с Георги Тошев, Алек Попов, Петя Кокудева, Нуша Роянова и специална среща с Фарид Гадами. \r\nВ дните до 18 август, от 10:00 до 20:00ч. централната алея пред експоцентър \"Флора\" ще бъде оформена като книжен базар, където всички четящи ще имат възможността да контактуват директно с представители на издателствата \"Дъбови листа\", \"Омофор\", \"Ай Си Ю\", \"Знаци\", \"Новата цивилизация\", \"Артлайн Студиос Пъблишинг\", \"Керът\", \"Распер\", \"Рибка\", \"Потайниче\", \"Жанет - 45\", \"Попов Мост\", фондация \"Вяра, надежда и любов\" и сдружение \"Път към Новия свят\". \r\nИ тази година фестивалът има богата съпътстваща програма. Всички посетители ще имат възможността да се срещнат с популярни автори. \"С книга на плажа\" се организира от Община Бургас с любезното съдействие на Регионална библиотека \"П. К. Яворов\".", "date": "2019.08.13", "title": "Бургас: Фестивалът \"С книга на плажа\" започва в града"}
{"url": "http://www.focus-news.net/news/2019/08/13/2688916/el-pais-pozhar-v-gran-kanariya-nalozhi-evakuatsiyata-na-nad-1000-dushi.html", "text": "Пожарът, избухнал в Гран Канария, е „задържан“, но не е потушен, според лидера на автономната област Испански Канарски острови Анхел Виктор Торес, пише вестник  El Pais . \r\nНад 1000 местни жители са евакуирани и настанени във временни домове и общински центрове докато месните властите се борят с пламъците. \r\n\"Можете да видите пламъците да се приближават лека-полека\", заяви местен жител. \r\nСпоред друг жител на областта, жандармерията е наредила на хората да напуснат домовете си в 4 часа сутринта. \r\nМакар пожара да е овладян, заради ветровете, които могат да разпалят пламъците с нова сила, около 230 пожарникари ще останат в района. \r\n„Пожарът е овладян, но не е изгасен и може да се разпали още“, каза Торес, който благодари на хората, които работят неуморно за потушаването на пламъците. В борбата с бедствието са включени десет хеликоптера и един самолет. \r\n \r\n  Теодор Пенев", "date": "2019.08.13", "title": "El Pais: Пожар в Гран Канария наложи евакуацията на над 1000 души"}
{"url": "http://www.focus-news.net/news/2019/08/13/2688920/kazanlak-natsionalen-park-muzey-shipka-buzludzha-shte-predstavi-kniga-na-general-georgi-vazov-za-rusko-turskata-voyna-po-povod-142-godini-ot-shipchenskata-epopeya.html", "text": "Книгата „ Приносът на българския народ в освобождението на България по време на Руско – турската освободителна война” на генерал Георги Вазов ще бъде представена пред казанлъчани, каза за  Радио „ Фокус”  директорът на Национален парк – музей „ Шипка – Бузлуджа” д-р Чавдар Ангелов. Той поясни, че книгата представлява изследване от Георги Вазов, бъдещия генерал, което той пише по поръчка на брат си Иван Вазов, тогава министър на просвещението.  \r\nЧавдар Ангелов подчерта, че историята на ръкописа е много интересна, дълго време той е бил неизвестен, до момента, в който преди няколко години бившият вече директор на музея на Иван Вазов в Сопот го открива и го публикува. \r\nВ Казанлък ще бъде показан и оригинала на труда на генерал Вазов.  \r\nКнигата ще бъде представена dnes. На тази дата генерал Георги Вазов умира през 1934 година, т.е. 13 дни преди тържественото откриване на Паметника на свободата.  \r\nЗа предстоящите чествания на 142-ата годишнина от Шипченската епопея и 85 години от освещаването на Паметника на Свободата, Държавен архив – Габрово представят снимки и документи от съхраняваните фондове, сред които и непоказвани до сега. \r\nЗа да бъдат лесно достъпни до всички, тези архиви са качени във виртуална изложба, която може да бъде посетена и разгледана по всяко време и от всяко място. \r\nВиртуалната експозиция е създадена от документи и снимки, показващи войниците и генералите участвали в боевете, както и признателността на поколенията към героите на Шипка, а също и строежа на Паметника на Свободата. \r\n \r\nСлавяна ГАЙДАРОВА", "date": "2019.08.13", "title": "Казанлък: Национален парк – музей „ Шипка – Бузлуджа” ще представи книга на генерал Георги Вазов за Руско – турската война по повод 142 години от Шипченската епопея"}
{"url": "http://www.focus-news.net/news/2019/08/13/2688925/sport-fabio-fonini-se-otkaza-ot-sinsinati-tandemat-s-grigor-dimitrov-propadna.html", "text": "Фабио Фонини се отказа от участие на турнира от сериите \"Мастърс\" в Синсинати. Италианецът трябваше да играе срещу Денис Шаповалов в двубой от първи кръг на сингъл, но мястото му в схемата заема „щастливия губещ“ Жоао Соуса. Световният №10 трябваше да играе и на двойки в тандем с Григор Димитров. Българинът и италианецът сформираха дует за турнира на двойки.  Двамата попаднаха в горната половина на схемата, а в първия си мач трябваше да играят срещу Раджийв Рам и Джо Салсбъри \r\nСветовният №10 изпита болки в крака в мача си срещу Рафаел Надал  от четвъртфиналите в Монреал миналата седмица и това най-вероятно е причината за оттеглянето му от надпреварата. Все още Фонини не е дал официално изявление.", "date": "2019.08.13", "title": "Спорт: Фабио Фонини се отказа от Синсинати, тандемът с Григор Димитров пропадна"}
{"url": "http://www.focus-news.net/news/2019/08/13/2688922/blagoevgrad-v-edna-lenta-se-izvarshva-dvizhenieto-po-tretoklasen-pat-petrich-granitsa-sas-severna-makedoniya-poradi-remont-na-avtomatichno-ustroystvo.html", "text": "В една лента се извършва движението по третокласен път 198 Петрич – Първомай - граница Северна Македония на км 86+400 поради ремонт на автоматично устройство, записващо пътния трафик. Това съобщиха за  Радио „Фокус“ – Пирин  от Областно пътно управление – Благоевград. Водачите да се движат с повишено внимание и съобразена скорост, съобразно създадената организация на движение до края на деня. В областта няма въведени други ограничения за преминаването на леки и товарни автомобили. Трафикът по автомагистрала „Струма“ и главен път Е-79, също и по второкласен път Симитли – Гоце Делчев е натоварен. През нощта не са регистрирани тежки пътни инциденти. \r\nЛивия НИНОВА", "date": "2019.08.13", "title": "Благоевград: В една лента се извършва движението по третокласен път Петрич – граница със Северна Македония поради ремонт на автоматично устройство"}
{"url": "http://www.focus-news.net/news/2019/08/13/2688921/pazardzhik-zapochvat-proverki-za-izpalnenieto-na-razporedbata-za-dobrovolnoto-umartvyavane-na-svine-ot-stopanstva-tip-zaden-dvor.html", "text": "Кметовете на всички 77 населени места в област Пазарджик са предоставили списъци с доброволно умъртвени животни. Това съобщиха от  Областната администрация - Пазарджик . От днес съвместни екипи с участието на полицаи и специалисти от Агенцията по храните започват проверки на място. Над 1800 са местата, които трябва да бъдат проверени. Над 90% от стопаните са изпълнили заповедта за доброволно заколване на животните от т.нар. „заден двор“. Проверките по места трябва да приключат до 26 август, а от септември ще започне изплащането на финансовото подпомагане от по 300 лв. за дезинфекция на терените за отглеждане на животни по дворовете.  \r\nКъм момента на територията на областта няма констатиран случай на чума – нито в малките стопанства, нито в големите ферми, нито сред дивите животни. В горите са заложени 38 селективни капани, а преди дни има и отстреляни две диви прасета – в Панагюрище и в Юндола, проби от които са изпратени в лаборатория в Пловдив. В горите е засилен контрола на преминаване на хора по границата със Смолян, където има констатиран случай на африканска чума по свинете в с. Змеица. Дърводобивът за лични нужди също ще бъде спрян, като превенция срещу разнасянето на болестта.", "date": "2019.08.13", "title": "Пазарджик: Започват проверки за изпълнението на разпоредбата за доброволното умъртвяване на свине от стопанства тип „заден двор“"}
{"url": "http://www.focus-news.net/news/2019/08/13/2688923/vidin-prohodimi-sa-patishtata-v-oblastta-nastilkite-sa-suhi.html", "text": "Проходими са пътищата в областта, пътните настилки са сухи. Това съобщиха за  Радио „Фокус“ – Видин  от Областно пътно управление. Натоварен е трафикът по главен път Е-79 в посока ГКПП „Дунав мост 2“, като пътуват предимно тежкотоварни автомобили. Най-много автомобили се движат в участъка Видин – Дунавци. От граничния пункт „Дунав мост 2“ съобщиха, че работят всички гишета за обработка на документите. На другите два гранични пункта в областта – „Връшка чука“ и „Брегово“, трафикът е спокоен, няма образувани опашки от чакащи автомобили. Остава затворен за автомобили над 12 тона проходът Петрохан, обходният маршрут е през гр. Своге. Движението по път III-1413 Грамада – Синаговци е ограничено за автомобили над 12 т поради свлачище. Срокът е до 30 август 2019 г. \r\nВъв Видин трафикът е засилен на входно-изходните артерии на града, в централната градска част и по бул. „Панония“. \r\nАнна ЛОЗАНОВА", "date": "2019.08.13", "title": "Видин: Проходими са пътищата в областта, настилките са сухи"}
{"url": "http://www.focus-news.net/news/2019/08/13/2688919/politico-vse-oshte-nyama-nasrochena-data-za-vota-na-nedoverie-v-italiya.html", "text": "Заседание на италианския парламент ще насрочи дата за вот на недоверие на премиера Джузепе Конте на фона на продължаващата правителствена криза, пише европейската редакция на  Politico . \r\nМнозинството от представителите на парламентарните групи гласуваха за провеждането на вот на недоверие на 20 август, но управляващата дясна партия  “Лига”, подкрепена от Forza Italia на Силвио Берлускони и “Братята на Италия” се противопостави на вота. \r\nТъй като решението не беше единодушно, председателят на Сената заяви, че трябва да се проведе ново гласуване за потвърждаване на датата. \r\nОчаква се вотът на недоверие да е успешен, и ако това се случи президентът Серджо Матарела в крайна сметка ще трябва да реши дали да насрочи нови избори за октомври, или да назначи временно правителство. \r\nВицепремиерът на Италия Матео Салвини иска депутатите да обсъдят предложението и да гласуват по него възможно най-скоро. Според партия „Лига“, отлагането на официалния крах на правителството до следващата седмица ще даде шанс на движение \"5 звезди\" и членовете на лявоцентристката Демократическа партия да се координират, за да избегнат предсрочни избори.", "date": "2019.08.13", "title": "Politico: Все още няма насрочена дата за вота на недоверие в Италия"}
{"url": "http://www.focus-news.net/news/2019/08/13/2688928/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-14-avgust.html", "text": "„Софийска вода” временно ще прекъсне водоснабдяването в някои части на столицата на 14 август. Това съобщиха от пресцентъра на  дружеството . \r\nВъв връзка с подмяна на пожарен хидрант и спирателен кран на ул. „Перник“ в жк. „Зона Б-19“ се налага спиране на водоподаването от 10.00 до 18.00 часа на клиентите на „Софийска вода”, живеещи в района на: бул. „Александър Стамболийски“, ул. „Перник“, ул. „Алдомировска“, бул. „Тодор Александров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Александър Стамболийски“ ъгъла с ул. „Перник“.  \r\nВъв връзка с диагностика на уличен водопровод на  ул. „Студен кладенец“ в местност Гърдова глава се налага спиране на водоподаването от 10.00 до 18.00 часа на клиентите на „Софийска вода”, живеещи в района на: ул. „Студен кладенец“ от ул. „Булаир“ до ул. „Клек“, ул. „Клек“, ул. „Булаир“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Студен кладенец“ ъгъла с ул. „Булаир“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.08.13", "title": "„Софийска вода” временно ще прекъсне водоснабдяването в някои части на столицата на 14 август"}
{"url": "http://www.focus-news.net/news/2019/08/13/2688924/kyustendil-dvizhenieto-po-tretoklasen-pat-smolichano-pelatikovo-ot-km-e-ogranicheno-za-tovarni-avtomobili-nad-35-tona.html", "text": "Движението по третокласен път Смоличано – Пелатиково от км 10 до км 14 е ограничено за товарни автомобили над 3.5 тона поради пропадане на част от пътното тяло при км 10+650, км 11+720, км 12+830 и км 13+360. Това съобщиха за  Радио „Фокус“ – Пирин  от Областно пътно управление – Кюстендил. Мястото е сигнализирано с пътни знаци и е въведен обходен маршрут през Згурово – Неделкова Гращица – Невестино – Друмохар – Ваксево за срок до 30 септември. Ремонтни дейности се извършват по второкласен път Дупница – Клисура от км 42+263 до км 59+071. Там преминаването се осъществява в една лента на отделни участъци поради рехабилитация пътното платно до 17 септември. По същия път, но в района на град Дупница, движението е в една лента при км 42+936 поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба до 17 септември. Преминаването по третокласен път Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти до края на месец август. Движението по и по третокласен път Бобов дол – Мало село в село Мламолово от км 10+407 до км 10+545 се осъществява в една лента поради изграждане на анкерна стомано-бетонова стена. Движението се регулира чрез светофарна уредба до 19 януари 2020 г. Трафикът по автомагистрала „Струма“ и главен път Е-79 се осъществява нормално. \r\nЛивия НИНОВА", "date": "2019.08.13", "title": "Кюстендил: Движението по третокласен път Смоличано – Пелатиково от км е ограничено за товарни автомобили над 3.5 тона"}
{"url": "http://www.focus-news.net/news/2019/08/13/2688931/gabrovo-propadnal-uchastak-zatrudnyava-dvizhenieto-po-patya-mezhdu-gabrovo-i-vrah-shipka.html", "text": "Пропаднал участък затруднява движението по пътя между Габрово и връх Шипка. Нека шофьорите карат с повишено внимание при км 164+150. На мястото е поставена необходимата сигнализация, а укрепването ще продължи до края на август, съобщиха за  Радио „Фокус“ – Велико Търново  от Областно пътно управление. Времето в областта е ясно и слънчево. Настилките са сухи и проходими. Нови въведени ограничения няма. За изминалото денонощие не са регистрирани и тежки инциденти. Пропаднал участък затруднява движението между селата Селище и Стоките. Шофьорите трябва да карат внимателно в отсечката при  км 11+675. Мястото е обезопасено и сигнализирано, а укрепването ще продължи до 31 август.  Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско - Малки Вършец за ППС над 3,30 м, при км 46+800 по общински път до III–403 в село Малки Вършец.  В едната лента се осъществява движението в участък от пътя между Дряново и Габрово. При км 145+256 тече реконструкция на кръстовището и от Областно пътно управление съветват водачите да карат с повишено внимание. На мястото е създадена временна организация на движение и трафика се регулира със знаци. \r\nЛуиза ТРАНЧЕВА", "date": "2019.08.13", "title": "Габрово: Пропаднал участък затруднява движението по пътя между Габрово и връх Шипка"}
{"url": "http://www.focus-news.net/news/2019/08/13/2688927/plovdiv-prodalzhava-gaseneto-na-pozhara-na-depoto-v-shishmantsi.html", "text": "Продължава гасенето на пожара на депото в Шишманци. Това съобщи за  Радио „Фокус“ - Пловдив  Димитър Бришимов, от аврийно-спасителния екип пожарникари на мястото. По думите му заради падането на температурите през нощта е спаднала и интензивността на горенето на пожара. „Не сме допуснали пожара да излезе от вчерашните граници“, каза Бришимов и уточни, че слоят е много дълбок, като на места достига до 15 метра. „Навътре продължава горенето. Няма как камионите да стигнат до него, тъй като ще изгорят. В момента не гори, а тлее,  непрекъснато се мокри“, добави Бришимов. Очаква се с вдигането на температурите на обяд горенето също да повиши своята интензивност. \r\nСпоред Димитър Бришимов прогнозите са, че пожарът може да тлее поне седмица, тъй като това е сметище. Горят битови отпадъци. Уредите не са замерени вредности във въздуха, но заради гниенето има лоша миризма в района и затова хората протестират. \r\nВ момента на пожара в Шишманци има 6 противопожарни автомобила с екипите си, а през нощта са били три. Очаква се всеки момент там да пристигне директорът на ГДПБЗН гл. комисар Николай Николов. \r\nЦветана ТОНЧЕВА", "date": "2019.08.13", "title": "Пловдив: Продължава гасенето на пожара на депото в Шишманци"}
{"url": "http://www.focus-news.net/news/2019/08/13/2688929/pleven-dvizhenieto-po-pat-iii-3005-yasen-disevitsa-petarnitsa-katunets-ot-km-1886-do-km-3015-v-s-yasen-e-ogranicheno.html", "text": "Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Това съобщиха за  Радио „Фокус“  областно пътно управление – Плевен. Срокът е до 20 август. Пътните настилки са сухи. Максималните температури ще бъдат между 33° и 38°. Движението по път III-3402 Коиловци-Славяново-Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци. Срокът е до 31 декември.  \r\nВиолета КРЪСТЕВА", "date": "2019.08.13", "title": "Плевен: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено"}
{"url": "http://www.focus-news.net/news/2019/08/13/2688935/varna-zabraneno-e-preminavaneto-na-kamioni-po-patya-mezhdu-zlatni-pyasatsi-i-kranevo.html", "text": "Ограничение за превозни средства с маса над 10 тона е в сила за пътя между курорта Златни пясъци и село Кранево, предаде репортер на  Радио „Фокус“ – Варна . Обходният маршрут за тежкотоварните автомобили е през селата Кичево и Оброчище. В участъка има и ограничение на скоростта поради опасността от свлачище. По автомагистрала „Хемус“ малко преди Варна продължава извършването на ремонтни дейности, а движението в две отсечки се осъществява в едно платно двупосочно. Единият участък е „Повеляново“ – Слънчево. Движението там се прехвърля от дясно в ляво платно при км 406+850 и обратно – в дясно платно при км 416+200. Ограничено е качването в посока Варна от пътните възли „Повеляново“ и „Слънчево“. Движението е пренасочено по път I-2 Русе – Варна. Преминаването през участъка Неофит Рилски – Девня от км 393+500 до км 400+100 се осъществява двупосочно в платното в посока София. \r\nДиана СТОЕВА", "date": "2019.08.13", "title": "Варна: Забранено е преминаването на камиони по пътя между Златни пясъци и Кранево"}
{"url": "http://www.focus-news.net/news/2019/08/13/2688932/pregled-na-osnovnite-temi-v-dobrudzhanskiya-pechat.html", "text": "„Пуснаха обвинения в убийство баща на кмета на Кранево“, съобщава на първа страница вестник  „Добруджанска трибуна“ . 91-годишният старец бил в тежко здравословно състояние и не можел да стои в ареста. Все още не е ясно как е разчленил трупа и го е закарал до гората на Генерал Киселово. Варненската Окръжна прокуратура е поискала домашен арест за мъжа, обвинен за убийството на 56-годишен друг мъж. Мотивът бащата на кмета на Кранево да бъде задържан за деянието, последвано от разчленяването на трупа, укриване и опита да се заличат улики, е тежко здравословно състояние и напредналата възраст на човека. Разследващите продължават да изясняват кой от близките на стареца е съпричастен към извършеното престъпление и в каква степен. В рубриката „Новини“ – „Добрич предпоследен по лекари в страната“. 40.5% от всички практикуващи са на възраст от 55 до 64 години. Само 6.3% от докторите са под 35-годишна възраст. За сметка на това 20.5% от медиците са на възраст над 65 години. Данните са на Териториалното статистическо бюро - Североизток. И в днешното издание на вестника една от страниците е фоторепортаж за първия ретро парад, който се е провел в Добрич. На една от снимките е спечелилият купата на кмета Петър Петров от Добрич. Той е собственик на Шевролет Интернационал АС, модел от 1929 година. Наградата му е лично връчена от кмета Йордан Йорданов. От спортната страница  - „Добричлии се справиха с „мълниите“ на техен терен“. „Добруджа“ е надделял с 6:4 в голово зрелище в Търговище срещу „Светкавица“. По-активните действия на „жълто-зелените“ след началния съдийски сигнал са им позволили да открият в 20-ата минута чрез Кристиян Петков. Нападателят е получил хубав извеждащ пас и е останал сам срещу съперниковия вратар, като го е преодолял за първата точка.", "date": "2019.08.13", "title": "Преглед на основните теми в добруджанския печат"}
{"url": "http://www.focus-news.net/news/2019/08/13/2688938/razgrad-zlatni-nakiti-za-nad-10-000-lv-sa-otkradnati-ot-kashta-v-selo-belovets.html", "text": "Златни накити за над 10 000 лв. са откраднати от къща в село Беловец. Това съобщиха от  ОДМВР - Разград . Сигналът за кражбата е подаден на 12 август в РУ - Кубрат. 48-годишна жена заявила, че са изчезнали 41 грама златни накити от къща в кубратското село Беловец. Според жената между 3 и 10 август от дома ѝ са откраднати обици, колиета и гривни – 14 и 18 карата. Златните бижута били поставени в дамската ѝ чанта в гардероб в една от стаите. Нанесената щета е за над 10 000 лева. По случая е започнато разследване.", "date": "2019.08.13", "title": "Разград: Златни накити за над 10 000 лв. са откраднати от къща в село Беловец"}
{"url": "http://www.focus-news.net/news/2019/08/13/2688936/vratsa-47-godishen-mazh-e-stanal-zhertva-na-poboy-v-selo-selanovtsi-izvarshitelyat-se-izdirva.html", "text": "47-годишен мъж е станал жертва на побой в село Селановци, извършителят се издирва. Това съобщиха от  ОДМВР - Враца . Сигналът е подаден на 12 август 2019 г. в 22.50 часа в РУ - Оряхово. Съобщено е, че около 22.40 часа на улица в село Селановци 26-годишен жител на селото е нанесъл побой на 47-годишен мъж, който е транспортиран в болницата  в гр. Враца. Извършителят на побоя бил придружаван от три лица. Лицето извършило побоя  се укрива и е обявено за издирване. Образувано е досъдебно производство.", "date": "2019.08.13", "title": "Враца: 47-годишен мъж е станал жертва на побой в село Селановци, извършителят се издирва"}
{"url": "http://www.focus-news.net/news/2019/08/13/2688934/pregled-na-osnovnite-temi-v-evropeyskiya-pechat-agentsiya-fokus.html", "text": "Политическата криза в Италия се задълбочава, като се очаква скоро парламентът да гласува вот на недоверие срещу правителството на Джузепе Конте. Междувременно Матео Салвини и партия \"Лига\" се опитват да намерят коалиционни партньори за сформиране на нов кабинет след евентуални парламентарни избори. \r\n \r\n Политическата криза в Италия  се задълбочава, след като партийните лидери призоваха Сената да гласува график, който да включва дата за вота на недоверие срещу управляващата коалиция. \r\nТова пише малтийският ежедневник  Times of Malta . \r\nВицепремиерът Матео Салвини призова по-рано за предсрочни избори, след като оттегли подкрепата на своята партия „Лига“ за управляващата коалиция.  \r\nДокато Сенатът все още заседава, той ще трябва да реши дали да бъде проведен вот на недоверие срещу правителството на Джузепе Конте.  \r\nСалвини би искал изборите да се проведат час по скоро за да може да се възползва от високата популярност на партията си, която според последните статистически данни би получила 36 до 38 процента от вота към този момент.  \r\nНо той все пак би имал нужда от коалиционни партньори за да формира правителство. Вицепремиерът заяви, че очаква скоро да се срещне с бившия премиер Силвио Берлускони и ръководителя на крайно десните „Братя на Италия“ Джорджия Мелони, за да им предложи формиране коалиционно правителство след евентуални избори. \r\nСпоред статистическите данни, всяка от двете партии би се радвала на 6 до 8 процента подкрепа от гласоподавателите. \r\nСалвини проведе политическа кампания в Южна Италия, традиционната сърцевина на бившия си коалиционен партньор, Движение „5 звезди“, далеч от историческата политическа база на партия „Лига“. \r\nНо Движение \"5 звезди\" е сред онези, които се противопоставят на бързите избори, като председателя на партията призова парламента първо да проведе планираната парламентарна реформа, която да намали броя на депутатите от 950 на 605. Това може осуети плановете на Салвини за формиране на ново правителство. \r\nОснователят на „5 звезди“, Бепе Грило, призова за създаване на „републикански фронт“, който да предотврати формирането на правителство от „Лига“ и нейните съюзници. \r\nОт друга страна бившият министър-председател, Матео Рензи от Демократическата партия, призова за формиране на технократско правителство, за да се избегне \"даването на бъдещето на нашите деца на крайната десница\". \r\n*** \r\n \r\n  Заседание на италианския парламент ще насрочи дата за вот на недоверие на премиера Джузепе Конте на фона на продължаващата правителствена криза, пише европейската редакция на  Politico . \r\nМнозинството от представителите на парламентарните групи гласуваха за провеждането на вот на недоверие на 20 август, но управляващата дясна партия  “Лига”, подкрепена от Forza Italia на Силвио Берлускони и “Братята на Италия” се противопостави на вота. \r\nТъй като решението не беше единодушно, председателят на Сената заяви, че трябва да се проведе ново гласуване за потвърждаване на датата. \r\nОчаква се вотът на недоверие да е успешен, и ако това се случи президентът Серджо Матарела в крайна сметка ще трябва да реши дали да насрочи нови избори за октомври, или да назначи временно правителство. \r\nВицепремиерът на Италия Матео Салвини иска депутатите да обсъдят предложението и да гласуват по него възможно най-скоро. Според партия „Лига“, отлагането на официалния крах на правителството до следващата седмица ще даде шанс на движение \"5 звезди\" и членовете на лявоцентристката Демократическа партия да се координират, за да избегнат предсрочни избори. \r\n*** \r\n \r\n  Пожарът, избухнал в Гран Канария, е „задържан“, но не е потушен, според лидера на автономната област Испански Канарски острови Анхел Виктор Торес, пише вестник  El Pais . \r\nНад 1000 местни жители са евакуирани и настанени във временни домове и общински центрове докато месните властите се борят с пламъците. \r\n\"Можете да видите пламъците да се приближават лека-полека\", заяви местен жител. \r\nСпоред друг жител на областта, жандармерията е наредила на хората да напуснат домовете си в 4 часа сутринта. \r\nМакар пожара да е овладян, заради ветровете, които могат да разпалят пламъците с нова сила, около 230 пожарникари ще останат в района. \r\n„Пожарът е овладян, но не е изгасен и може да се разпали още“, каза Торес, който благодари на хората, които работят неуморно за потушаването на пламъците. В борбата с бедствието са включени десет хеликоптера и един самолет. \r\n*** \r\n \r\n  Има информация, че експлозията в Архангелск, станала причина за смъртта на петима души е причинена от тестове върху малък ядрен реактор, пише британският вестник  The Independent. \r\nВ началото се предполагаше, че взривът е предизвикан от изпитание на нови балистични ракети. \r\nСлужител в Руския федерален ядрен център в Саров, загатна, че инцидентът се е случил по време на разработката на малък ядрен реактор, по-който учените са работили  заедно с \"много държави\". \r\nВалентин Костюков, ръководител на центъра, който е част от държавната корпорация „Росатом“, заяви, че тестът е бил предшестван от година на внимателна работа, а в момента държавна комисия разследва какво се е объркало. \r\nЯдрените експерти се бореха със ситуацията, но не успяха да предотвратят аварията, заяви г-н Костюков. \r\nВячеслав Соловиев, научен директор на института, заяви, че руската роля в проекта  е била разработването на маломащабни източници на енергия, които използват „радиоактивни материали, включително делящи се и радиоизотопни материали“. \r\n***", "date": "2019.08.13", "title": "Преглед на основните теми в европейския печат (Агенция \"Фокус\")"}
{"url": "http://www.focus-news.net/news/2019/08/13/2688937/ot-14-avgust-oshte-edin-ofitsialen-partnyor-na-api-zapochva-prodazhba-na-elektronni-vinetki.html", "text": "Вторият Национален доставчик на услуги, който постигна оперативна съвместимост с Електронната система за събиране на пътни такси на Агенция „Пътна инфраструктура“ (АПИ), започва продажба на електронни винетки от 14 август, съобщиха от пресцентъра на  агенцията . „Конкорд Смарт Инфраструктура“ АД информира АПИ, че възнамерява да стартира продажбата на е-винетки от 00:00 часа на 14 август 2019 г. под търговската марка DigiToll – както на специално разработената онлайн платформа www.digitoll.bg, така и в партньорската мрежа на „Интеркапитал груп“, позната с услугата „Cashterminal”, която разполага с над 1500 платежни терминални устройства в страната. \r\nВ края на юли „Конкорд Смарт Инфраструктура“ АД доказа оперативна съвместимост със системата на АПИ, съгласно Общите условия за Национални доставчици на услуги.  \r\nДо момента АПИ има договор за Национален доставчик на услуги с „Интелигентни Трафик Системи“ ЕАД, с „Телетол“ АД и с „Конкорд Смарт Инфраструктура“ АД, като „Телетол“ АД все още не е постигнала оперативна съвместимост със системата на АПИ и не може да продава електронни винетки. С въвеждане в търговска експлоатация на електронната система за събиране на пътни такси на база изминато разстояние трите регистрирани национални доставчика ще имат възможност да предлагат и тол услуги след доказване на оперативна съвместимост с електронната система на АПИ. \r\nВ първата фаза от процедурата за регистрация на Национален доставчик на услуги е „Иком“ АД. Дружеството иска да партнира само в събирането на тол такси.  \r\nПроцедурата за кандидатстване и одобряване на националните доставчици на услуги е описана в Закона за пътищата и Наредбата за условията, реда и правилата за изграждане и функциониране на смесената система за таксуване на различните категории пътни превозни средства на база време и на база изминато разстояние. Първият етап е подаване на заявление за регистрация, съгласно изисквания разписани в Наредбата. След като е установено, че лицето отговаря на условията, АПИ одобрява неговото вписване в Национален електронен регистър на националните доставчици на услуги за електронно събиране на такси. \r\nСъгласно Наредбата  лицата, които са вписани в регистъра, могат да подадат заявление за извършване на тази дейност. Процедурата за кандидатстване е отворена и всяко лице, което отговаря на условията, може да подаде заявление. Процедурата и изискванията са еднакви за всички кандидати, желаещи да предоставят услуги и да бъдат национален доставчик на такива.", "date": "2019.08.13", "title": "От 14 август още един официален партньор на АПИ започва продажба на електронни винетки"}
{"url": "http://www.focus-news.net/news/2019/08/13/2688939/pregled-na-osnovnite-temi-vav-varnenskiya-pechat.html", "text": "„Над 130 са свободните места за учители“, гласи водещото заглавие в днешния брой на вестник  „Черно море“  днес. Над 130 са свободните позиции за учители във Варненска област, като най-голяма е нуждата от специалисти по български и езици, ресурсни учители, логопеди, по природни науки – химия, физика, биология, математика и информационни технологии. Търсят се и преподаватели по физическа култура и спорт, както и специалисти в профилираните гимназии. „Регистрираха първи случай на морбили“, се съобщава на втора страница. Във Варна бе регистриран първият случай на морбили от 2011 г. насам. Пациентът е мъж на 29 г., който е настанен в Инфекциозната клиника на УМБАЛ „Света Марина“ и ще бъде изписан всеки момент. Той е в добро състояние, съобщи д-р Янка Драганова, шеф на дирекция „Надзор на заразните болести“ в Регионалната здравна инспекция. Всички, които са имали контакт с него, са под медицинско наблюдение. „На пето място сме по заплати в страната“, става ясно от друго заглавие на същата страница. Варна е на пето място по заплати в страната. Това сочат последните официални данни на Националния статистически институт за март. „НСИ: Над 201 000 души са почивали в региона през юни“, гласи публикация на трета страница. Над 201 000 души са използвали места за отдих във Варна и областта през месец юни, като са реализирали общо 970 435 нощувки, сочат данни на Териториално статистическо бюро – Североизток. От почиващите 159 900 са били чужденци, а 40 000 са българи. 51 млн. лв. са приходите от нощувки във Варна за месец юни. 47 млн. лв. са реализирани от чужденци, посетили морската столица.", "date": "2019.08.13", "title": "Преглед на основните теми във варненския печат"}
{"url": "http://www.focus-news.net/news/2019/08/13/2688941/radoslava-mavrodieva-specheli-tlaskaneto-na-gyule-pri-zhenite-na-evropeyskoto-otborno-parvenstvo-v-harvatiya.html", "text": "Радослава Мавродиева  спечели тласкането на гюле при жените на европейското отборно първенство, Втора лига във Вараждин ,Хърватия. Това съобщиха от  Община Сливен . В първото си състезание за сезона Мавродиева записа 17.34 м в единствения си успешен опит в състезанието. \r\nЗа състезателката на АСК по лека атлетика в града ни с треньор Валентина Желязкова това беше едва четвърти старт за годината. През зимата тя стана шампионка на България (19.09 м), на Балканите (18.71 м) и на Европа (19.12 м).", "date": "2019.08.13", "title": "Радослава Мавродиева спечели тласкането на гюле при жените на европейското отборно първенство в Хърватия"}
{"url": "http://www.focus-news.net/news/2019/08/13/2688940/shumen-nasrocheni-sa-konsultatsii-za-opredelyane-sastava-na-oik-za-mestnite-izbori-prez-oktomvri.html", "text": "На 19 август от 9.30 часа в зала 203 на Община Шумен ще се проведат консултации за определяне състава на Общинската избирателна комисия за произвеждане на избори за общински съветници и за кметове на общини на 27 октомври 2019 г. Това съобщиха от  Община Шумен . От Общината е изпратена покана до парламентарно представените партии в 44-тото Народно събрание, до партиите и коалициите, които имат избрани членове на Европейския парламент от Република България, и до партиите и коалициите, които не са парламентарно представени.  \r\nОт Общината информират още, че на официалния сайт на Община Шумен в категорията „Избори“ и рубриката „Местни избори 2019“ се публикува актуална информация по организационно-техническата подготовка на предстоящите избори.", "date": "2019.08.13", "title": "Шумен: Насрочени са консултации за определяне състава на ОИК за местните избори през октомври"}
{"url": "http://www.focus-news.net/news/2019/08/13/2688942/blagoevgrad-54-godishna-peshehodka-e-blasnata-ot-lek-avtomobil-v-sandanski.html", "text": "54-годишна пешеходка е блъсната от лек автомобил на улица „Марица“ в град Сандански. Това съобщиха от  ОДМВР – Благоевград . Инцидентът е станал около 21.30 часа вчера. Лек автомобил, управляван от 34-годишен водач от град Сандански, извършвайки маневра на заден ход, е блъснал жената, която се е движила по пътното платно. Пешеходката е пострадала с охлузни рани в областта на десен глезен.", "date": "2019.08.13", "title": "Благоевград: 54-годишна пешеходка е блъсната от лек автомобил в Сандански"}
{"url": "http://www.focus-news.net/news/2019/08/13/2688945/the-economic-times-tramp-nyama-da-e-mediator-na-krizata-v-kashmir-spored-indiyskiya-poslanik-v-sasht.html", "text": "Президентът Доналд Тръмп даде да се разбере, че офертата му да бъде медиатор на конфликта в индийския щат Джаму и Кашмир вече не е валидна, заяви посланикът на Ню Делхи в САЩ, цитиран от индийския ежедневник  The Economic Times .  \r\nПосланикът Харш Вардхан Шрингла заяви в понеделник, че политиката на Вашингтон в Кашмир от десетилетия насам е не посредничество, а насърчаване на Индия и Пакистан да разрешат двустранните си различия. \r\n\"Президентът Тръмп даде да се разбере, че предложението му да посредничи по въпроса с Джаму и Кашмир зависи от това дали Индия и Пакистан ще го приемат. Тъй като Индия не е приела предложението за посредничество, той даде да се разбере, че предложението вече не е валидно“, заяви Шрингла пред американски медии. \r\n \r\n  Теодор Пенев", "date": "2019.08.13", "title": "The Economic Times: Тръмп няма да е медиатор на кризата в Кашмир, според индийския посланик в САЩ"}
{"url": "http://www.focus-news.net/news/2019/08/13/2688947/haskovo-keltski-praznik-shte-se-provede-v-topolovgrad-na-24-avgust.html", "text": "Келтски празник ще се проведе в местността Корията на 24 август. Това съобщиха от пресцентъра на  Община Тополовград . Събитието се организира от Общината, Сдружение „Келтско наследство“ - с. Хлябово, Сдружение “Ценности“ - Бургас и Сдружение „Творец“ – Мъглиж. Присъстващите на празника ще наблюдават келтски игри и ритуали, ще се запознаят с интересната келтска култура. Забавни за публиката и участниците са включените в програмата игри: мързеливата пръчка; обръщане на дърво; хвърляне на чувал с тежест през глава и хвърляне на топка от 500 г от винена бъчва. Децата ще могат да се включат в ателието  за изработване на керамични съдове и рисуване с художници от „ТворецЪ“. Ще бъдат възпроизведени ритуалите „Келтски Брак“ и „Мейпол“ с „Магическа захар“. Откриването на празника ще бъде в 11.00 часа. Предвидена е и кратка презентация на келтската култура. В 11.20 часа ще се проведе традиционна шотландска игра „Мързеливата пръчка“.", "date": "2019.08.13", "title": "Хасково: Келтски празник ще се проведе в Тополовград на 24 август"}
{"url": "http://www.focus-news.net/news/2019/08/13/2688930/times-of-malta-politicheskata-kriza-v-italiya-se-zadalbochava-s-nablizhavaneto-na-vota-na-nedoverie.html", "text": "Политическата криза в Италия  се задълбочава, след като партийните лидери призоваха Сената да гласува график, който да включва дата за вота на недоверие срещу управляващата коалиция. \r\nТова пише малтийският ежедневник  Times of Malta . \r\nВицепремиерът Матео Салвини призова по-рано за предсрочни избори, след като оттегли подкрепата на своята партия „Лига“ за управляващата коалиция.  \r\nДокато Сенатът все още заседава, той ще трябва да реши дали да бъде проведен вот на недоверие срещу правителството на Джузепе Конте.  \r\nСалвини би искал изборите да се проведат час по скоро за да може да се възползва от високата популярност на партията си, която според последните статистически данни би получила 36 до 38 процента от вота към този момент.  \r\nНо той все пак би имал нужда от коалиционни партньори за да формира правителство. Вицепремиерът заяви, че очаква скоро да се срещне с бившия премиер Силвио Берлускони и ръководителя на крайно десните „Братя на Италия“ Джорджия Мелони, за да им предложи формиране коалиционно правителство след евентуални избори. \r\nСпоред статистическите данни, всяка от двете партии би се радвала на 6 до 8 процента подкрепа от гласоподавателите. \r\nСалвини проведе политическа кампания в Южна Италия, традиционната сърцевина на бившия си коалиционен партньор, Движение „5 звезди“, далеч от историческата политическа база на партия „Лига“. \r\nНо Движение \"5 звезди\" е сред онези, които се противопоставят на бързите избори, като председателя на партията призова парламента първо да проведе планираната парламентарна реформа, която да намали броя на депутатите от 950 на 605. Това може осуети плановете на Салвини за формиране на ново правителство. \r\nОснователят на „5 звезди“, Бепе Грило, призова за създаване на „републикански фронт“, който да предотврати формирането на правителство от „Лига“ и нейните съюзници. \r\nОт друга страна бившият министър-председател, Матео Рензи от Демократическата партия, призова за формиране на технократско правителство, за да се избегне \"даването на бъдещето на нашите деца на крайната десница\". \r\n \r\n  Теодор Пенев", "date": "2019.08.13", "title": "Times of Malta: Политическата криза в Италия се задълбочава с наближаването на вота на недоверие"}
{"url": "http://www.focus-news.net/news/2019/08/13/2688926/vidin-nivoto-na-reka-dunav-se-e-ponizhilo-s-11-sm-v-rayona-na-grada-za-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е понижило с 8 см и водният стоеж  е  125 см, съобщиха от местната  Хидрометеорологична станция . Нивото на реката край Видин е 180 см, понижението за последното денонощие е от 11 см. Край Лом през последното денонощие е измерено понижение от 4 см и водният стоеж е 202 см. Нивото на реката край Оряхово е 93  см, там е регистрирано понижение за последното денонощие от 9 см. Температурата на водата край Ново село е 26.4 градуса, край Оряхово е 27.7 градуса.", "date": "2019.08.13", "title": "Видин: Нивото на река Дунав се е понижило с 11 см в района на града за последното денонощие"}
{"url": "http://www.focus-news.net/news/2019/08/13/2688946/premierat-boyko-borisov-yaponiya-e-prioriteten-partnyor-i-traditsionen-priyatel-na-nashata-strana.html", "text": "Министър-председателят Бойко Борисов се срещна с министъра на външните работи на Япония Таро Коно, съобщиха от  правителствената информационна служба . В рамките на разговора им в Министерския съвет премиерът Борисов отбеляза, че Япония е приоритетен партньор и традиционен приятел на нашата страна. Българският министър-председател определи като положително активизирането на двустранния политически диалог на високо равнище и предаде своите искрени поздрави на премиера Шиндзо Абе, който през януари 2018 г. осъществи първата визита на японски министър-председател в България.  \r\nПремиерът Борисов изрази увереност, че срещите на високо ниво ще дадат допълнителен импулс на икономическите връзки, което от своя страна е предпоставка за увеличаването на обема и обхвата на японските инвестиции, както и на броя на японските туристи в България. Борисов подчерта, че страната ни се е доказала като стабилен и предсказуем партньор с голям потенциал за сътрудничество.  \r\nБългарският министър-председател акцентира върху интереса на България да увеличи износа си за Япония, както и да се засилят бизнес контактите в области като информационни и комуникационни технологии и автоматизация, машиностроене, производство на автомобилни части, строителство. \r\nПремиерът Борисов приветства обявената от японския министър-председател Абе инициатива за сътрудничество със Западните Балкани. Борисов изрази готовността на страната ни да продължим доброто взаимодействие по линия на официалната помощ за развитие в региона, след успешното провеждане в София на Съвместния семинар по управлението на риска при наводнения в Западните Балкани, който се проведе в началото на настоящата година. Българският министър-председател отбеляза също така, че Западните Балкани са били приоритетна тема в рамките на Българското председателство на Съвета на ЕС.  \r\nВ рамките на разговора министър-председателят Бойко Борисов акцентира и върху влизането в сила на споразуменията между ЕС и Япония за стратегическо и икономическо партньорство. Според премиера това ще окаже допълнително благоприятно влияние и на българо-японското сътрудничество.", "date": "2019.08.13", "title": "Премиерът Бойко Борисов: Япония е приоритетен партньор и традиционен приятел на нашата страна"}
{"url": "http://www.focus-news.net/news/2019/08/13/2688944/desislava-mikova-griynpiys-balgariya-okolo-90-ot-pozharite-v-sibir-sa-zapochnali-ot-choveshka-deynost.html", "text": "Около 90 % от пожарите в Сибир са започнали от човешка дейност, при палеж на сечища или при неовладян огън, запален край пътища. Това каза Десислава Микова, координатор на кампанията „Климат и енергия“ в „Грийнпийс“ – България в интервю за  Агенция „Фокус“ . „Колегите, които са на място смятат, че пожарите ще продължат да бушуват в близката седмица, десет дни, заради атмосферните условия, тоест там е толкова топло, че няма как да бъдат загасени по естествен начин ако например завали дъжд. Докато пожарите се разрастват, не съм сигурна какво можем да направим ние“, каза тя. „Това, което „Грийнпийс“ прави е да снабдява отрядите доброволци с необходимата екипировка и който иска би могъл да направи дарение за тази цел като може да избере за какво да отиде дарението му“, допълни Микова. Според нея по данни не само на „Грийнпийс“ – Русия, но и на държавните институции около 90 % от тези пожари са започнали от човешка дейност, при палеж на сечища или при неовладян огън, запален край пътища. „Всички като граждани трябва да бъдем малко по-бдителни, когато сме сред природата, за да не се случват такива неща. В Русия в момента има голяма мобилизация и „Грийнпийс“ започна петиция, която вече е подкрепена от 380 хиляди души с настояване тези контролни зони, в които е позволено да не се гасят пожарите да бъдат преосмислени и тяхната територия да бъде намалена. Също така да бъдат наложени изисквания за спешно вземане на мерки при избухване на пожари, така че  те да бъдат овладени на време“, каза Микова.  \r\n \r\nТеодора ПАТРОНОВА \r\n \r\n \r\n Пълния текст на интервюто четете в „Мнение”", "date": "2019.08.13", "title": "Десислава Микова, „Грийнпийс“ – България: Около 90 % от пожарите в Сибир са започнали от човешка дейност"}
{"url": "http://www.focus-news.net/news/2019/08/13/2688950/blagoevgrad-bansko-balkan-fest-shte-praznuva-tretata-si-godishnina-s-preslava-ivana-sasha-matich-i-tsetsa-velichkovich.html", "text": "Банско Балкан Фест ще празнува третата си годишнина с Преслава, Ивана, Саша Матич и Цеца Величкович. Това съобщиха от пресцентъра на  Община Банско . Заедно с богатата и разнообразна лятна програма от събития, Банско Балкан Фест 2019 утвърждава имиджа на града като фестивалната столица на Балканите.  \r\nНа 6 септември първият специален гост е българската звезда Преслава. Великият сръбски певец Саша Матич ще огласи сцената след нея в първата фестивална нощ. \r\nВтората вечер очакваме изявата на фолк-дивата Ивана, а кулминацията ще бъде суперзвездата на сръбската музика Цеца. Хитовете на Кралицата на балканската музика се очакват с нетърпение от многобройните почитатели на този жанр. Любимата сръбкиня държи рекордите за най-големи концерти в тази част на Европа. Тя е събирала над 170 000 души на свое участие. Цеца Величкович е доказателство за силата на музиката да обединява народи и религии. \r\nПредстоят две емоционални и изпълнени с горещи ритми нощи в Банско. \r\nСтартът е в 19.00 часа, а входът е свободен. Водещ на събитието ще бъде рапърът Устата. \r\nКакъв по-добър повод да посетите курорта в последните слънчеви дни и да преоткриете Банско и неговата неподражаема атмосфера от природа, традиции и модерност.", "date": "2019.08.13", "title": "Благоевград: Банско Балкан Фест ще празнува третата си годишнина с Преслава, Ивана, Саша Матич и Цеца Величкович"}
{"url": "http://www.focus-news.net/news/2019/08/13/2688943/afp-arestuvaniyat-prezident-na-kirgizstan-e-planiral-darzhaven-prevrat.html", "text": "Бившият президент на Киргизстан Алмазбек Атамбаев е планирал държавен преврат, съобщава  AFP , като се позовава на местните органи на реда.  \r\nАтамбаев беше задържан по време на полицейска акция в имението си. \r\n„Неговото намерение е било да организира държавен преврат. Казвам това официално“, заяви Орозбек Опумбаев, председателят на киргизките Национални служби за сигурност на пресконференция в Бишкек.  \r\nАтамбаев служи като президент на Киргизстан до 2017 година, когато доброволно предаде властта на Сооронбай Женбеков. В края на юни в прокуратурата е изпратен списък с обвинения срещу вече арестувания бивш президент. \r\n \r\n  Теодор Пенев", "date": "2019.08.13", "title": "AFP: Арестуваният президент на Киргизстан е планирал държавен преврат"}
{"url": "http://www.focus-news.net/news/2019/08/13/2688951/kyustendil-zapochna-remontat-na-pomeshteniyata-v-detskata-gradina-v-selo-bistritsa.html", "text": "Започна ремонтът на помещенията в детската градина в село Бистрица, където от есента ще бъде сформирана нова яслена група. Това съобщи за  Радио „Фокус“ – Пирин  Христо Апостолов, пресаташе на Община Дупница. По думите му до това решение се е стигнало поради огромния интерес от родители, като заявленията до сега са над 30, а повече от половината са за деца от Дупница. „Преди 2 седмици кметът на Общината инж. Методи Чимев бе разпоредил да се подготви количествено-стойностна сметка за ремонтите и дейностите стартираха от днес. 20 000 лева е сумата, която ще отиде за цялостно изграждане на вътрешните помещения за най-малките – всекидневна, стая за сън, санитарни възли и други“, каза още Апостолов. Той добави, че според кмета на Община Дупница инж. Чимев през миналата година се е отворила една група в село Бистрица, а сега се отваря още една – яслена. Апостолов посочи, че интересът към детската градина в подбалканското село е напълно нормален предвид условията в нея, чистия въздух и красива природа. \r\nИнж. Чимев е направил проверка и на строителните дейности в жк. \"Бистрица\", където се изгражда новата детска градина. Както е известно, намерението на общинското ръководство е да премести в нея групите от филиалите, които ползват единични помещения, а децата и персонала да имат отлични условия. Жк. \"Бистрица\" е най-населеният квартал в Дупница, но поради липсата на детска градина родителите бяха принудени да возят децата си в близките филиали. Строежът се очаква да приключи през есента, а средствата са с европейско финансиране. \r\nЛивия НИНОВА", "date": "2019.08.13", "title": "Кюстендил: Започна ремонтът на помещенията в детската градина в село Бистрица"}
{"url": "http://www.focus-news.net/news/2019/08/13/2688954/plovdiv-remontni-deynosti-se-izvarshvat-po-patya-plovdiv-karlovo-pri-selo-trud.html", "text": "Ремонтни дейности се извършват по пътя Пловдив – Карлово при км 48. Това съобщи за  Радио „Фокус“ - Пловдив  дежурният в Областно пътно управление. Движението се осъществява в платното посока Пловдив поради изграждане на кръстовище при с. Труд. Срокът е до 24 септември 2019 г. Движението по пътя Кричим – Михалково – Девин от км 88+050 до км 103+341 трябва да се осъществява с повишено внимание поради обрушване на скална маса. Алтернативният маршрут е по пътя Асеновград – Смолян. Срокът на това ограничение е до 30 ноември 2019 г. Ограничено е движението на МПС с височина над 4 м през тунелите по пътя Асеновград – Нареченски бани. Обходният маршрут е по път III-866 Кричим – Девин. Движението по пътя Плодовитово – Първомай при км 6+832 в района на мост над р. Марица е ограничено за МПС над 5 тона поради намален габарит на пътното платно на стоманения мост на р. Марица. Обходният маршрут е по пътя Стара Загора – Поповица и път І-8 София – Пловдив – Свиленград. Срокът е до 28 декември 2019 г. Движението по пътя Поповица – Болярци е ограничено за МПС над 12 тона поради намален габарит на пътното платно на мост в с. Поповица. Срокът е до 31 декември 2019 г. Обходният маршрут е по път Поповица – Садово – Кочево – Болярци. \r\nДвижението по пътя Белица – Загражден – Давидково в участъка от Държавно ловно стопанство „Кормисош“ след с. Белица до границата с област Смолян е ограничено за всички МПС. Срокът е целогодишен. \r\nЦветана ТОНЧЕВА", "date": "2019.08.13", "title": "Пловдив: Ремонтни дейности се извършват по пътя Пловдив – Карлово при село Труд"}
{"url": "http://www.focus-news.net/news/2019/08/13/2688953/varna-okrazhnata-prokuratura-zadarzha-v-aresta-podbuditelya-na-ubiystvoto-na-varnenskiya-didzhey.html", "text": "В ареста за срок до 72 часа с цел довеждането му в съда е задържан Григор К., обвинен от Окръжната прокуратура във Варна като съучастник в убийството на варненския диджей Тодор Т., извършено с особена жестокост. Това съобщиха от пресцентъра на  Апелативна прокуратура - Варна . Прокуратурата е внесла вече искане във Варненския окръжен съд 47-годишният обвиняем да бъде задържан под стража.  \r\nВ продължилото над четири години разследване на убийството на 46-годишния диджей Тодор са събрани достатъчно писмени доказателства и експертизи за виновността на Григор в извършване на предумишленото убийство. Обвинението го сочи като подбудител на престъплението, като умишлено склонил Константин Б. да извърши убийството чрез обещание и даване на 20 000 евро.  \r\nПрекият извършител на деянието 50-годишният Константин Б. вече е с мярка за неотклонение „Задържане под стража“ с определение на Варненския окръжен съд от юли тази година. \r\nУбийството с особена жестокост на варненския диджей е било извършено с нож на 26 февруари 2015 г. пред дома му в кв. „Левски“. Нападателят причакал жертвата си пред входа и нанесъл изненадващо смъртоносните удари. След това избягал.  \r\nДнес в 14.00 часа състав на Варненския окръжен съд ще се произнесе по искането на Окръжната прокуратура подбудителят на тежкото престъпление Григор К. да бъде задържан под стража.", "date": "2019.08.13", "title": "Варна: Окръжната прокуратура задържа в ареста подбудителя на убийството на варненския диджей"}
{"url": "http://www.focus-news.net/news/2019/08/13/2688955/ivaylo-ivanov-glaven-sekretar-na-mvr-nedopustimo-e-v-2019-g-da-se-sluchvat-huliganski-deystviya-kato-v-stolichnoto-zavedenie-beso.html", "text": "Недопустимо е в 2019 г. да се случват такива неща в заведение, което се посещава от много хора в столицата.  \r\nТова каза Ивайло Иванов, главен секретар на МВР, за нападението на столичното заведение \"Бесо\", предаде репортер на  Агенция \"Фокус\"  . \"Към 18.15 часа група лица, които са били клиенти на заведението, започват да извършват хулигански действия, използвал хладни оръжия\", уточни главният секретар на МВР и добави, че другите посетители и персоналът не са пострадали. По думите му, до този момент сигнал в МВР не е подаден за инцидент. \"Нашите действия стартираха, след като видяхме публикации в медиите, самосезирахме\", заяви той. Иванов е запознал премиера и главния прокурор със ситуацията.  \r\n\"По разпореждане на премиера ни беше казано да предприемем всички действия, за да установим причините за извършване на тези действия и да установим и задържим извършителите\", каза още той. Ивайло Иванов заяви, че от МВР няма да допуснат такива действия. \"Ние няма да толерираме такива действия и поръчителите и извършителите на това деяния ще понесат своите последствия съгласно закона\", категоричен бе той. Главният секретар добави, че се работи по няколко версии, но основната е за неуредени финансови взаимоотношения между двама бизнес партньори. \"Единият към момента е задържан, с двамата е работено цяла нощ. Установени са трима от преките извършители. Единият от тях е задържан, а другите колегите ги проверяват\", даде повече информация за извършителите той. Ивайло Иванов каза още, че се надява до края на днешния ден да има повдигнати обвинения. Той подчерта, че е факт, че собствениците не са искали да се намеси държавата и затова не са подали сигнал в МВР.  \r\n \r\nНадежда ИВАНОВА", "date": "2019.08.13", "title": "Ивайло Иванов, главен секретар на МВР: Недопустимо е в 2019 г. да се случват хулигански действия, като в столичното заведение \"Бесо\""}
{"url": "http://www.focus-news.net/news/2019/08/13/2688949/voennosluzheshti-uchastvat-v-gaseneto-na-gorskiya-pozhar-v-haskovsko.html", "text": "20 военнослужещи с 5 автомобила от военното формирование 52 740 – Хасково участват от 06.15 ч тази сутрин в гасенето на горския пожар в землището на селата Брягово, Родопи и Любеново, област Хасково, съобщиха от пресцентъра на  Министерство на отбраната . Ръководител на действията на военнослужещите е майор Атанас Бакалов.", "date": "2019.08.13", "title": "Военнослужещи участват в гасенето на горския пожар в Хасковско"}
{"url": "http://www.focus-news.net/news/2019/08/13/2688952/montana-44-godishen-mazh-e-zaginal-pri-intsident-na-betonov-vazel-v-selo-portitovtsi.html", "text": "44-годишен мъж от град Бойчиновци е загинал при трудов инцидент по време на работа в бетонов възел в село Портитовци. Това съобщиха от  ОДМВР - Монтана . Мъжът е загинал на 12 август 2019 г. около 16.00 часа. Той е работел като оператор на бетонов възел на обект в село Портитовци, собственост на софийска фирма. При спряла работа на бетоновия възел 44-годишният работник е влязъл да почисти стените на металния бункер от налепи от бетонната смес, която се получава при смесването в бункера на пясък, чакъл и цимент. В един момент валяците, които се намират вътре в бункера, за да извършват смесването, се задействат и повличат със себе си мъжа, който умира веднага на място. На местопроизшествието е пристигнал следовател от ОСО, оперативно-следствена група и служители на ПБЗН.", "date": "2019.08.13", "title": "Монтана: 44-годишен мъж е загинал при инцидент на бетонов възел в село Портитовци"}
{"url": "http://www.focus-news.net/news/2019/08/13/2688958/the-jerusalem-post-mayk-pompeo-predupredi-che-srokat-na-sanktsiite-na-oon-sreshtu-iran-izticha.html", "text": "Държавният секретар на САЩ Майк Помпео предупреди, че продължителността на санкциите на ООН срещу Иран е на път да изтече, пише израелския вестник  The Jerusalem Post \r\n\"Часовника тиктака. Оставащото време, преди да изтече оръжейното ембарго на ООН над Иран и забраната за пътуване на Касем Сюлеймани приключва\", заяви Помпео в “Twitter”. \r\nТой напомни, че до края на насрочения от ООН период на санкции над Иран наближава, като той ще изтече след малко повече от година и три месеца. \r\nДържавния секретар на САЩ подтикна „съюзниците и партньори“ на Белия дом да засилят натиска върху иранското правителство,  „докато то не спре с дестабилизиращото си поведение“. \r\nПо рано Помпео остро разкритикува иранския върховен водач Али Хаменей във връзка със заплахите на втория към Израел. \r\nТой заяви, че иранския лидер разбира като прогрес не просперитета на палестинския народ, а тяхната устременост към насилие. \r\n \r\n  Теодор Пенев", "date": "2019.08.13", "title": "The Jerusalem Post: Майк Помпео предупреди, че срокът на санкциите на ООН срещу Иран изтича"}
{"url": "http://www.focus-news.net/news/2019/08/13/2688959/chez-razpredelenie-osashtestvyava-proekt-za-podobryavane-na-elektrozahranvaneto-v-pleven.html", "text": "ЧЕЗ Разпределение България осъществява мащабен проект за подобряване на сигурността на електрозахранването в гр. Плевен. Това съобщиха от пресцентъра на  ЧЕЗ . Компанията изпълнява модернизация на възлова станция в града на стойност 600 000 лв. С реализацията на проекта многократно ще се повиши надеждността на електрозахранването и ще се съкрати значително времето за отстраняване на евентуални аварии.  \r\nИзпълнението на проекта ще завърши в края на септември. ЧЕЗ Разпределение е предприела мерки за осигуряване на електрозахранване по алтернативна схема докато тече ремонтът. Въпреки това по-високата консумация, особено през почивните горещи дни, доведе до претоварване на мрежата и смущения на електрозахранването в части от града. \r\n„Високите температури накараха повече хора да си останат вкъщи през почивните дни, съответно се повиши употребата на електрически уреди, особено на климатици. Сериозно нарасналата консумация доведе до претоварване на алтернативното електрозахранване и до временни прекъсвания в някои райони на Плевен. Извиняваме се на клиентите, но за съжаление, всяко подобрение неизменно е свързано с временни неудобства“, каза Васил Василев, директор „Експлоатация и поддържане“ в ЧЕЗ Разпределение България.  \r\nКомпанията гарантира много по-висока сигурност на електрозахранването след приключване на модернизацията на възловата станция, а дотогава е създала необходимата организация да  реагира при нужда в максимално кратки срокове. ЧЕЗ Разпределение ще поддържа подаването на електрозахранване по резервна схема, до пълното приключване на проекта.", "date": "2019.08.13", "title": "ЧЕЗ Разпределение осъществява проект за подобряване на електрозахранването в Плевен"}
{"url": "http://www.focus-news.net/news/2019/08/13/2688957/burgas-priklyuchi-tezhkata-stroitelna-rabota-po-novata-lodkostoyanka-v-kvartal-kraymorie.html", "text": "Приключи тежката строителна работа по новата лодкостоянка в квартал „Крайморие“. Това съобщиха от пресцентъра на  Община Бургас . Общината изгради и пътя, осигуряващ достъп до съоръжението. Остава монтирането на осветление, което ще започне през следващата седмица. Нужни са довършителни дейности по обслужващите сгради. Трябва и да се поставят кнехтове, колонки за зареждане с ток и вода, както и да се монтира понтон, който да оптимизира паркирането вътре. Но красивият силует на лодкостоянката вече се вижда. \r\nНовото съоръжение не е пристанище и не е пригодено за яхти. То е защитена лодкостоянка с 50 - 60 места за малки плавателни съдове. Съоръжението е построено по искане на кварталното рибарско сдружение и е десетилетна мечта на неговите членове. Именно те посочиха като най-подходящо настоящото място, можете да видите как изглеждаше заливчето преди. \r\nНовата лодкостоянка ще предложи сигурност и комфорт на бургаските рибари, но тя носи и добавена туристическа стойност, тъй като има потенциала да се превърне в едно от най-приятните места за разходка в „Крайморие“. \r\nСпоред специалисти през следващите години съоръжението ще допринесе за увеличаване на кварталната плажна ивица, както се е получило през 80-те години на миналия век с централния и северния бургаски плаж чрез изграждането на буни.", "date": "2019.08.13", "title": "Бургас: Приключи тежката строителна работа по новата лодкостоянка в квартал „Крайморие“"}
{"url": "http://www.focus-news.net/news/2019/08/13/2688961/api-do-1900-chasa-se-ogranichava-dvizhenieto-po-pat-iii-1001-vitinya-gorno-kamartsi-za-mps-nad-12-tona-poradi-remontni-deynosti.html", "text": "Днес до 19.00 часа се ограничава движението по път III-1001 Витиня – Горно Камарци за МПС над 12 тона поради ремонтни дейности. Това съобщиха от пресцентъра на  Агенция „Пътна инфраструктура“ . Шофьорите да карат с повишено внимание и скорост, съобразена с поставените пътни знаци.", "date": "2019.08.13", "title": "АПИ: До 19.00 часа се ограничава движението по път III-1001 Витиня – Горно Камарци за МПС над 12 тона поради ремонтни дейности"}
{"url": "http://www.focus-news.net/news/2019/08/13/2688962/kyustendil-50-dka-suhi-trevi-i-hrasti-sa-izgoreli-pri-pozhara-v-zemlishteto-na-selo-topolnitsa.html", "text": "50 дка сухи треви и храсти са изгорели при пожара в землището на дупнишкото село Тополница. Това съобщиха за  Радио „Фокус“ – Пирин  от ОДМВР – Кюстендил. При огъня е изгоряла и паянтова необитаема постройка. Няма пострадали хора. \r\n „Фокус“ припомня : \r\nВ късните часове на вчерашния ден се възпламени пожар, който бе локализиран около 23.00 часа. Освен пожарникари от Районна служба „Пожарна безопасност и защита на населението“ – Дупница в гасенето участваха и горски служители. \r\nЛивия НИНОВА", "date": "2019.08.13", "title": "Кюстендил: 50 дка сухи треви и храсти са изгорели при пожара в землището на село Тополница"}
{"url": "http://www.focus-news.net/news/2019/08/13/2688948/d-r-rumen-karamanov-upravitel-na-svineferma-v-dobrichko-problemat-s-afrikanskata-chuma-e-mnogo-seriozen-za-balgariya-i-ako-ne-se-vzemat-merki-obricha-svinevadstvoto-na-falit.html", "text": "„Проблемът с африканската чума е много сериозен за България и ако не се вземат мерки обрича свиневъдството на фалит. Това е задача, поставена от Европейската комисия, с която трябва да се справи нашето правителство“, заяви д-р Румен Караманов, управител на най-голямата свинеферма в района, намираща се край село Козлодуйци, предаде кореспондентът на  Радио „Фокус” – Варна . По думите на земеделския стопанин проблемът засяга различни видове производство. Той припомни, че миналата седмица в столицата се е състояла среща с участието на производители от различни области - индустрия за производство на лекарства, месопреработка, зърнопроизводители и т.н. Целият този бизнес е потърпевш, ако фалира свиневъдството, категоричен е земеделският стопанин. По думите му дейности, като събиране на трюфели, гъби и билки създават потенциална опасност за разпространение на заразата Африканска чума по свинете. Д-р Румен Караманов подчерта, че първа в страната преди да се разрасне проблемът област Добрич е взела превантивни мерки с обявяването на бедственото положение. То е удължено до втори септември. Навременните действия  са дали и своя плод. Само в свинефермата, чийто управител е д-р Румен Караманов, се отглеждат 90 000 прасета. Около 60 прасета, отглеждани в така наречения „заден двор“ в района на свинефермата в Козлодуйци са доброволно ликвидирани още при обявяване на бедственото положение, а самият земеделски производител обезщети стопаните, като това беше една от превантивните мерки. Според д-р Румен Караманов обаче разяснителната кампания не е достатъчно голяма и хората все още не са наясно с голямата опасност, която крие тази болест  и негативния икономическия ефект върху всички видове бизнес, свързан с производството на свинско. В нашата страна месопроизводителите дават над 45% от продукцията със свинско месо и ако този бранш бъде ликвидиран, ще се разчита само на внос, цените ще се увеличат в пъти, а пазарната ниша ще се свие, посочи Румен Караманов. По думите на земеделския стопанин месечно разходите за дезинфекция и дезинсекция са над 20 000 лв., без това да включва препаратите против гризачи. На последното си редовно заседание Областна епизоотична комисия в Добрич взе решение за 10 км забранителна зона около големите свинекомплекси. Със заповед на областния управител Красимир Кирилов са наложени стриктни мерки за влизане в гората. Към момента на територията на област Добрич има останали около 100 прасета в задни дворове.  \r\nЖулиета НИКОЛОВА", "date": "2019.08.13", "title": "Д-р Румен Караманов, управител на свинеферма в Добричко: Проблемът с африканската чума е много сериозен за България и ако не се вземат мерки, обрича свиневъдството на фалит"}
{"url": "http://www.focus-news.net/news/2019/08/13/2688960/dobrich-166-proverki-sa-izvarshili-sluzhiteli-na-darzhavno-gorsko-stopanstvo-general-toshevo.html", "text": "166  проверки са извършили служители на Държавно горско стопанство (ДГС) – Генерал Тошево. Това съобщи Татяна Димитрова, експерт „Връзки с обществеността“ в Североизточно държавно предприятие (СИДП) - Шумен, предаде кореспондентът на  Радио „Фокус” – Варна . Продължават дежурствата във временния контролен горски пункт „Генерал Тошево“, като това е една от мерките за недопускане разпространението на вируса на Африканска чума по свинете. 10 инспекции са направени в ДГС-Тервел. Продължават и обходите в горите, като се следи за животни с нетипично поведение или трупове на диви свине. 806 проверки са извършили служители на стопанствата към Североизточното държавно предприятие за периода 5-12 август. Инспектирани са 151 обекта за добив на дървесина и 215 превозни средства. Горските са проверили 366 ловци, 5 риболовци и 69 физически лица. На нарушителите са съставени 9 акта и 31 констативни протокола. \r\nЖулиета НИКОЛОВА", "date": "2019.08.13", "title": "Добрич: 166  проверки са извършили служители на Държавно горско стопанство – Генерал Тошево"}
{"url": "http://www.focus-news.net/news/2019/08/13/2688964/bsp-shte-dade-preskonferentsiya-v-tsentralata-na-partiyata.html", "text": "От 14.30 часа в централата на БСП на ул. \"Позитано\" 20 ще се проведе пресконференция. Това съобщиха от пресцентъра на  БСП .", "date": "2019.08.13", "title": "БСП ще даде пресконференция в централата на партията"}
{"url": "http://www.focus-news.net/news/2019/08/13/2688956/haskovo-rayonnata-prokuratura-razsledva-pozhara-mezhdu-selata-rodopi-bryagovo-i-lyubenovo.html", "text": "Районна прокуратура - Хасково наблюдава досъдебно производство за това, че по непредпазливост е запален чужд имот, вследствие на което на 12 август 2019 г. е възникнал пожар в горски и земеделски земи между с. Родопи, с. Брягово и с. Любеново в област Хасково. Това съобщиха от пресцентъра на  Апелативна прокуратура - Пловдив . По делото се извършват процесуално-следствени действия за изясняване на причините, като предстои да бъде направен оглед след пълното локализиране на пожара, както и ще бъдат назначени пожаро-техническа и оценъчни експертизи и др.", "date": "2019.08.13", "title": "Хасково: Районната прокуратура разследва пожара между селата Родопи, Брягово и Любеново"}
{"url": "http://www.focus-news.net/news/2019/08/13/2688963/ivaylo-ivanov-mvr-zadarzhani-sa-ediniyat-sobstvenik-i-edin-ot-prekite-izvarshiteli-na-napadenie-v-stolichnoto-zavedenie-beso.html", "text": "Задържани са единият собственик и един от преките извършители на нападението в столичното заведение \"Бесо\". Това каза главният секретар на МВР Ивайло Иванов, предаде репортер на  Агенция \"Фокус\"", "date": "2019.08.13", "title": "Ивайло Иванов, МВР: Задържани са единият собственик и един от преките извършители на нападение в столичното заведение \"Бесо\""}
{"url": "http://www.focus-news.net/news/2019/08/13/2688965/dobrich-tri-rayona-v-grada-sa-s-narusheno-vodopodavane-zaradi-avarii.html", "text": "Три района в града са с нарушено водоподаване заради аварии. Това са ул. „Иван Рилски“, в жк „Добротица“ бл. 15 и по ул. „Хан Тервел“, предаде кореспондент на  Радио „Фокус” – Варна . С нарушено водоподаване поради аварии са също в община Добрич-селска - с. Стожер, с. Владимирово, с. Одринци, с. Дончево, с. Приморци и с. Ведрина, в  община Балчик - с. Дропла, с. Оброчище и с. Царичино, в община Каварна - с. Топола и с. Нейково, в община Тервел - СК Жегларци, в община Генерал Тошево - с. Александър Стамболийски, с. Кардам – напор, с. Житен и с. Зограф, и в община Шабла - с. Горун. \r\nЖулиета НИКОЛОВА", "date": "2019.08.13", "title": "Добрич: Три района в града са с нарушено водоподаване заради аварии"}
{"url": "http://www.focus-news.net/news/2019/08/13/2688967/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и Община Пещера „Здравей, Пещера“ днес ще чуете повече за намерението на Община Пещера да рекултивира съществуващото си сметище чрез кандидатстване за финансиране по проект. Ще ви разкажем и за това как протече Лятната творческа младежка резиденция в село Радилово. Събеседник по темата ще бъде Марена Вачкова, секретар на местното читалище. На 16 август в Пещера се открива Фестивалът „Перистера в музика“ – кои изпълнители ще участват и как ще протече второто му издание ще ни разкаже Димитър Павлов, експерт по култура в Община Пещера.  \r\nТелефоните за връзка със студиото са 0885 606692 и 034 420020.", "date": "2019.08.13", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2019/08/13/2688966/burgas-ikonopisetsat-toshko-vachev-otkri-10-yubileyna-izlozhba-v-kulturen-tsentar-morsko-kazino.html", "text": "Иконописецът Тошко Вачев откри 10-юбилейна изложба в Културен  център „Морско казино“. Това съобщиха от пресцентъра на  Община Бургас . По време на официалното откриване на изложбата „Иконопис“ Вачев дари на Културния център изработена икона на Свети Николай Чудотворец. Той пожела светецът да закриля и помага на всички посетители и гости на Културния център.През далечната 1995 година той е запленен от чудодейната икона на Пресвета Богородица „Достойно Есть“. Намира модела и това се оказва първата му изписана икона. И до ден-днешен тя е окачена в дома и пази семейството му. Вече 24 години Тошко Вачев има изписани повече от 800 икони. Много от тях са дарени в църкви и параклиси. Негови икони има в Америка, Ливан, Германия, Испания, Дания, Швеция, Гърция, Кипър, Сърбия, Украйна.", "date": "2019.08.13", "title": "Бургас: Иконописецът Тошко Вачев откри 10-юбилейна изложба в Културен център „Морско казино“"}
{"url": "http://www.focus-news.net/news/2019/08/13/2688970/stara-zagora-chetirinadesetoto-izdanie-na-natsionalniya-trakiyski-folkloren-sabor-bogorodichna-stapka-shte-se-provede-na-24-i-25-avgust.html", "text": "Четиринадесетото издание на Националния тракийски фолклорен събор „Богородична стъпка“, което ще се проведе на 24 и 25 август 2019 г. на Старозагорските бани, отново събира над  4000 участници - любители на българския бит и култура, съобщиха от пресцентъра на  община Стара Загора .  \r\nОрганизатори на събора са Община Стара Загора, Съюз на Тракийските дружества в България  Тракийско дружество „Одринска епопея“ Стара Загора, кметството на Старозагорските бани, Общество за фолклор, Народно читалище „Христо Ботев 1952“ Старозагорски бани. \r\nНачалото на програмата е в 9.00 часа на 24 август, а от 11:00 часа е официалното откриване. Участниците в събора ще се изявяват на две сцени в парка на курорта през целия ден. От 19:00 часа започва Гала концерт на Фолклорен ансамбъл „Тракия“ Пловдив и Общински фолклорен ансамбъл „Загоре“  Стара Загора. \r\nОт 21:00 часа  ще има демонстрацията на нестинарски танц. \r\nВ неделя програмата започва в 9.00 часа на двете сцени, а в 16.00 часа ще бъдат обявени отличените участници в събора. \r\nЖурито, което ще оценява изпълнителите през двата фестивални дни, е в състав: академик  Крум Георгиев, академик Кирил Тодоров,  доц. д-р Веселка Тончева и доц. д-р Валентина Райчева, Институт за етнология и фолклористика с етнографски музей при БАН,  Христо Иванов, гл. худ. ръководител на Общински фолклорен ансамбъл „Загоре“ и музикантът Ангел Чакъров. \r\nЩе бъдат връчени плакети за принос в съхраняване и популяризиране на традиционната ни култура, а най-добрите колективи или индивидуални изпълнители ще бъдат отличени с Наградата на кмета на Община Стара Загора, Наградата на Тракийско дружество „Одринска епопея“, Наградата на Младежкото тракийско дружество.   \r\nСъпътстващата програма на събора е богата и интересна.  В детските творчески работилници „Съхранено с любов-сътворено с талант“  ще има занимания по интереси за малките участници и гости на събора. В къта за приложни изкуства те ще могат да изработят дървени лъжици, стомни, както и да обличат и рисуват бутилка. Много забавление ще предложи разучаването на игрите „Пускам, пускам кърпа“, „Криеница“, „Сляпа баба“ и др.  \r\nСамодейни състави ще  посрещат гости на раздумки с билков чай и ръжено кафе, живата традиция „Добра среща“ ще покажат в Селски двор, ще има демонстрация на традиционни тракийски гозби и на автентични народни носии. \r\nИзложба „Свещените места на България“ на доц. Алексей Стоев и проф. Пенка Стоева представя Астрономическа обсерватория „Юрий Гагарин“.  Фотографии на Елена Тилова пък са събрани в изложбата „Хубост българска“. \r\nХоро на мегдана ще събере оркестри и танцови школи, които ще покажат фолклорни танци от всички краища на страната. \r\nВ традиционната Улица на занаятите, майстори ще предлагат стоката си.  \r\nЗа желаещите да посетят природния феномен „Богородична стъпка“ организаторите осигуряват и безплатен превоз, тръгващ от центъра на Старозагорските бани.", "date": "2019.08.13", "title": "Стара Загора: Четиринадесетото издание на Националния тракийски фолклорен събор „Богородична стъпка“ ще се проведе на 24 и 25 август"}
{"url": "http://www.focus-news.net/news/2019/08/13/2688972/martin-mitev-predsedatel-na-obshtinski-savet-pleven-obsazhdat-se-promeni-v-naredbite-za-gorski-teritorii-i-sportnite-klubove-v-obshtinata.html", "text": "Комисии обсъждат промени в две общински наредби. Това каза за  Радио „Фокус“  Мартин Митев, председател на Общински съвет Плевен. „Промените са в Наредба №26 за управлението и ползването на горски територии - общинска собственост и в Наредба №33 за финансовото подпомагане на спортните клубове в общината. Измененията в Наредба №26 са по предложение на общинската администрация. Причината за тях е синхронизиране на текстовете на Наредбата с актовете от по-висока степен“, информира председателят на местния парламент Мартин Митев. „След преглед по реда на надзора, извършван от Районна прокуратура - Плевен, са открити несъответствия на приетия подзаконов нормативен акт със Закона за собствеността и ползването на земеделските земи. Установено е, че не е прецизирано регламентираното ползване на горските територии, което за дървесните продукти е възмездно, а за недървесните продукти - безвъзмездно. Необходимо е привеждане на текстове от Наредбата и в съответствие с последните изменения на закона и прецизиране компетентността на лицата, имащи право да разрешават движение на превозни средства в горски територии, когато това не е свързано с изпълнение на горскостопански, селскостопански или ловно-стопански дейности“, каза Мартин Митев. Председателят на Общинския съвет допълни, че вносител на предложението за промени в Наредба №33 е общинският съветник Йордан Грижов. „Той мотивира предложението си с необходимостта от прецизиране на някои текстове, за да се постигне по-голяма справедливост при изчисляване на точките на спортните клубове. На база на точките се определя и финансирането за детско-юношеските школи на клуба от страна на общината. И двете наредби влизат за обсъждане в постоянните комисии в Общинския съвет на заседанията през август. Наредба №26 ще се гледа в ПК по „Законност, противодействие на корупцията, установяване конфликт на интереси и контрол по изпълнение на решенията“ и ПК по „Устройство на територията, екология и земеделие“. Наредба №33 е част от дневния ред съответно на ПК по „Младежки дейности, спорт и туризъм“ и ПК по „Законност, противодействие на корупцията, установяване конфликт на интереси и контрол по изпълнение на решенията“,“ допълни още Мартин Митев. \r\nВиолета КРЪСТЕВА", "date": "2019.08.13", "title": "Мартин Митев, председател на Общински съвет-Плевен: Обсъждат се промени в наредбите за горски територии и спортните клубове в общината"}
{"url": "http://www.focus-news.net/news/2019/08/13/2688969/mazh-i-zhena-shte-badat-operirani-ot-svetovnoizvestniya-nevrorentgenolog-prof-hans-henkes-i-dots-stanimir-sirakov-v-umbal-sv-ivan-rilski.html", "text": "54-годишен мъж и 61-годишна жена са пациентите, които ще бъдат третирани на 15 август 2019 от световноизвестния германски неврорентгенолог проф. Ханс Хенкес и доц. Станимир Сираков, който е председател на Българското дружество по интервенционална рентгенология в УМБАЛ „Св. Иван Рилски“. Това съобщиха от пресцентъра на  УМБАЛ „Св. Иван Рилски“ . Двамата пациенти са с гигантски аневризми, които крият огромен риск за живота им – както, ако не бъдат оперирани, така и по време на самата интервенция.  \r\nПървият пациент идва в УМБАЛ „Св. Иван Рилски“ преди малко повече от година. Преди това страдал дълго време от нетипично главоболие. Ядрено-магнитният резонанс, който му правят в болницата показва причината: гигантска фузиформена аневризма на базиларната артерия в мозъка (вретеновидно разширение по цялото протежение на мозъчния съд), която крие огромен риск от усложнения по време на интервенцията. От самото начало доц. Станимир Сираков му обяснява рисковете, които крие заболяването му: ако не бъде третирано 60% опасност от фатален изход до края на годината; ако бъде третирано – 30% риск мъжът да почине по време на манипулацията или веднага след това. Изборът е труден, както за пациента, така и за лекарите. След няколко консултации с проф. Хенкес, който е един от най-големите специалисти точно в този тип патологии, се взема решение да се чака. До колкото е възможно, преди интервенцията да стане неизбежна. По време на периода на изчакване, лекарите следят внимателно динамиката в състоянието на пациента, правят два контролни ЯМР, които показват, че аневризмата все повече расте. „В последния месец състоянието на болния прогресивно се влошава: нарушена е походката, не може да преглъща слюнката си, което води до непрекъснато задавяне, има проблем с приема на вода и храна. Стигнал е до момента, в който качеството му на живот вече толкова се е влошило, че е готов да поеме рисковете от операцията, за да може, ако мине всичко нормално, да живее пълноценен живот, колкото му е писано“, обобщава доц. Сираков, който е ръководител на сектор „Интервенционална рентгенология“ в отделението по образна диагностика в УМБАЛ „Св. Иван Рилски“ – София. \r\n61-годишната жена, която е вторият планиран пациент за 15 август, стига до страшната диагноза след като дълго време е с непрестанно главоболие. Причината да потърси лекарска помощ обаче е мимолетен епилептичен припадък, заради който й е направен скенер, на който се вижда огромна находка, която първоначално е сметната за тумор. Последвалите изследвания обаче установяват, че става въпрос за гигантска аневризма на средната мозъчна артерия, която е в състояние на спешност, защото има известно кръвонатичане около нея - сигурен признак, че предстои голям кръвоизлив, който за жената ще бъде фатален. „Тогава я третирахме в състояние на спешност с койлове, което реши проблема за момента, но не и за в бъдеще. Затова сега, заедно с проф. Хенкес, ще поставим стент, който ще покрие входа на аневризмата и ще я изолира. Тази операция също е много рискована, макар и не колкото първата (рискът пациентката да не издържи операцията или да почине след това е 10%), затова ще сме по-спокойни, ако в този момент проф. Хенкес е до нас“, обяснява единственият сетрифициран български неврорентгенолог - доц. Станимир Сираков. \r\nИ двете аневризми са изключително редки и сложни за третиране. Те ще бъдат обработени ендоваскуларно, през артерия на крака. Чрез специални катетри, под рентгенов контрол, се разширяват стесненията на съдовете и в тях се поставя миниатюрна метална тръбичка (стент). При първия пациент методът, който ще бъде използван, е особено сложен поради гигантския размер на аневризмата. Ако стандартно големите аневризми се третират с един стент, тук проф. Хенкес и доц. Сираков планират да сложат между 10 и 12 броя. Целта е да бъдат поставени така, че да се застъпват една друга и на практика да се изгради нов съд в центъра на фузиформената аневризма и съответно пациентът да бъде извън опасност за живота. \r\nОт УМБАЛ „Св. Иван Рилски“ са поискали финансиране от НЗОК в размер на 150 000 хиляди лева, което ще покрие три от изключително скъпите медицински изделия, които трябва да бъдат поставени, при това само за първия пациент. Всичко останало ще бъде финансирано от фармацевтична компания, която е производител на въпросните изделия. Фирмата поема и посещението на проф. Хенкес в България, включително и неговия хонорар. Така двете изключително сложни операции ще излязат около 150 000 лв. В противен случай сумата, която трябваше да бъде платена от здравната каса за лечението на тези пациенти в чужбина, щеше да надхвърли 500 000 лева, при това само за единия. \r\nИ двете интервенции ще се предават на живо, в реално време, в аулата на УМБАЛ „Св. Иван Рилски“. Те ще служат за обучение на медицински специалисти от различни болници в България, в които се практикуват подобни процедури. \r\nВ България годишно се откриват около 250-300 аневризми. 142 пациенти с такава диагноза са били лекувани в УМБАЛ „Св. Иван Рилски“ през миналата година. От началото на 2019 година до сега случаите са над 150. Само 2 от тях са били оперирани, останалите са третирани ендоваскуларно, каквато е и световната тенденция.", "date": "2019.08.13", "title": "Мъж и жена ще бъдат оперирани от световноизвестния неврорентгенолог проф. Ханс Хенкес и доц. Станимир Сираков в УМБАЛ „Св. Иван Рилски“"}
{"url": "http://www.focus-news.net/news/2019/08/13/2688974/veliko-tarnovo-obshtina-svishtov-otnovo-shte-izbere-nay-dobriyat-balgarski-poet-i-nay-vkusnoto-domashno-vino.html", "text": "Общината отново обяви двата традиционни конкурса – за най-добър поет и най-вкусно домашно вино. И двете състезания са посветени на празника на града – Свищовски лозници, който се провежда в края на септември. Това каза в предаването „Добре дошли в Свищов“ на  Радио „Фокус“ – Велико Търново  Таня Ликова, главен експерт Дирекция „Култура и културно наследство“. И двете надпревари са анонимни. В поетичния конкурс „Свищовски“ лозници всеки автор може да участва с по едно непубликувано стихотворение. „То трябва да е изпратено в три еднообразни екземпляра в печатен вид на машина или в компютърна разпечатка. Ръкописи не се приемат. Всяко стихотворение трябва да е придружено от малък плик с трите имена, адреса и телефон за връзка на своя автор“, обясни още Ликова. Отново ще има награда за поезия на името на Николай Искъров, както и призове за първо, второ и трето място. Предвидени са и две поощрения. Резултатите ще бъдат обявени на 29 септември от 10.30 часа в камерната зала на ПБНЧ „Еленка и Кирил Д. Аврамови – 1856”. Крайният срок за получаване на творбите в Общината е 10 септември. \r\nВъв второто състезание могат да участват както жителите на Свищов, така и производители на вино от област Велико Търново. Желаещите трябва да подготвят по една бутилка с напитката на боговете от 750 мл. На етикета ѝ трябва да има имена, адрес и телефон за връзка. Сроковете за предаване на виното са до 27 септември в сградата на общинското радио и до 15.00 часа на 29 септември във фоайето на Общината. Там ще бъдат отличени най-добре представителите се. \r\nЛуиза ТРАНЧЕВА", "date": "2019.08.13", "title": "Велико Търново: Община Свищов отново ще избере най-добрият български поет и най-вкусното домашно вино"}
{"url": "http://www.focus-news.net/news/2019/08/13/2688968/ria-novosti-venetsuela-poiska-ot-oon-da-se-protivopostavi-na-sakntsiite-ot-strana-na-sasht.html", "text": "Венецуела поиска от ООН да се противопостави върху наложените от Вашингтон санкции над Каракас, съобщава  РИА Новости , като се позовава на информация на телевизия VTV. \r\nПрезидентът на Венецуела Николас Мадуро изпрати писмо до генералния секретар на ООН Антониу Гутериш, с искане да се гарантира спазването на международното право. Мадуро поиска от световната организация да се противопостави на агресията и икономическата блокада от страна на САЩ, съобщава венецуелската телевизия VTV. \r\nМадуро заяви по-рано, че Венецуела ще изпрати писмо до ООН, подписано от милиони граждани против американските санкции. \r\nПисмо е било прочетено от депутата Диосдадо Кабело по време на парламентарно заседание. \r\n\"Ние, като страна членка, искаме ООН да поиска прекратяване на бруталната агресия срещу Венецуела и да използва съществуващите механизми за защита на венецуелския народ\", се казва в писмото. Според текста, венецуелските власти призовават и генералния секретар на ООН да се противопостави на „несправедливата и подла агресия“ от страна на Вашингтон и да защити Каракас. \r\nПрезидентът Доналд Тръмп подписа по-рано указ, с който блокира активите на венецуелските власти в САЩ, включително тези на Централната банка и държавната петролна компания. \r\n \r\n  Теодор Пенев", "date": "2019.08.13", "title": "РИА Новости: Венецуела поиска от ООН да се противопостави на сакнциите от страна на САЩ"}
{"url": "http://www.focus-news.net/news/2019/08/13/2688978/plovdiv-apelativniyat-sad-potvardi-postoyanniya-arest-na-mazh-obvinen-v-prichinyavane-na-katastrofa-sas-zaginal.html", "text": "Пловдивският апелативен съд потвърди определението на Окръжен съд – Пловдив, с което е взета най-тежката мярка за неотклонение „Задържане под стража“ спрямо 23-годишния мъж с инициали А. Д., който е обвинен в причиняване на смърт по непредпазливост при катастрофа. Това съобщиха от пресцентъра на  Съда . Според обвинението около 3.45 часа на 3 август на кръстовището на бул. „Шести септември“ и моста „Адата“, А. Д. блъснал таксиметров автомобил, чийто водач загинал на място.  \r\nАпелативните магистрати прецениха, че от събраните до момента доказателства е установено, че обвиняемият е шофирал пиян (с 2.10 промила алкохол в кръвта), карал е след употреба на хероин и без правоспособност. От справката е видно, че и друг път е залавян от органите на МВР да кара без правоспособност. За това съдът възприема изцяло изводите на окръжните магистрати, че може да се направи обосновано предположение за съпричастност на А. Д. към престъплението, в което е обвинен. \r\nАпелативните съдии прецениха, че обвиняемият не е устойчиво пребиваващ на територията на България, предвид сведения за местопребиваване в Австрия и поради тежестта на престъплението и демонстрираните  от А. Д.  занижени задръжки относно спазването на закона в страната, като е шофирал без правоспособност и  след употреба на алкохол и наркотици, съществува риск, той да се укрие и да извърши ново престъпление.  \r\nЗа деянието, в което А. Д. е обвинен, законът предвижда наказание лишаване от свобода от 3 до 15 години. Определението на съда е окончателно.", "date": "2019.08.13", "title": "Пловдив: Апелативният съд потвърди постоянния арест на мъж, обвинен в причиняване на катастрофа със загинал"}
{"url": "http://www.focus-news.net/news/2019/08/13/2688975/gl-komisar-nikolay-nikolov-za-pozhara-v-shishmantsi-grazhdanite-da-uplatnyat-prozortsite-i-vratite-si-dokato-ne-im-se-kazhe-che-neshtata-sa-bezopasni.html", "text": "Продължават усилията ни по овладяване на обстановката при пожара на депото в Шишманци. Това каза при посещението на място директорът на ГДПБЗН главен комисар Николай Николов, предаде репортер на  Радио „Фокус“- Пловдив . „Три са важните неща, на които обръщаме внимание. На първо място това е контролът на въздуха. Той се контролира в съответствие с посоката на вятъра. По тази причина в момента измервателните станции са в Болярино, накъдето духа“, каза Николов. „Не са отчетени критични нива, опасни за живота и здравето на хората. Въпреки това, ние се обръщаме към гражданите с апел да уплътнят прозорците и вратите си, докато не им се каже, че нещата са безопасни“, добави Николов. По отношение контрола на въздуха се очаква да се смени посоката на вятъра и затова след 1 - 2 часа нова мобилна станция за контрол на въздуха ще бъде поставена на друго място. От ГДПБЗН поддържат непрекъснат контакт с РИОСВ - Пловдив. \r\nЦветана ТОНЧЕВА", "date": "2019.08.13", "title": "Гл. комисар Николай Николов за пожара в Шишманци: Гражданите да уплътнят прозорците и вратите си, докато не им се каже, че нещата са безопасни"}
{"url": "http://www.focus-news.net/news/2019/08/13/2688977/glaven-komisar-nikolay-nikolov-osashtestvyava-se-kontrol-na-patniya-trafik-na-am-trakiya-vav-vrazka-s-pozhara-na-depoto-v-shishmantsi.html", "text": "Осъществява се контрол на пътния трафик на АМ „Тракия“ във връзка с пожара на депото в Шишманци. Това съобщи на място директорът на ГДПБЗН главен комисар Николай Николов, предаде репортер на  Радио „Фокус“ - Пловдив . „В посока София и в посока Бургас има колеги от „Пътна полиция“, които имат задача своевременно да предупредят, ако видимостта бъде намалена. Говорим за ранно предупреждение, още от Пловдив или Стара Загора“, добави Николов. \r\nПо думите му се полагат и усилия по погасяване на пожара, като е осигурено достатъчно количество вода, както и земна маса за запръстяване. По думите му достатъчно техника работи. Ръководството на завода има готовност да привлече и още, ако се наложи. „За хората, които втори ден работят тук, са осигурени също нормални условия, доколкото е възможно това – вода, храна, противоотрова, дезинфекционни материали“, каза още главен комисар Николай Николов. \r\nЦветана ТОНЧЕВА", "date": "2019.08.13", "title": "Главен комисар Николай Николов: Осъществява се контрол на пътния трафик на АМ „Тракия“ във връзка с пожара на депото в Шишманци"}
{"url": "http://www.focus-news.net/news/2019/08/13/2688971/glaven-komisar-nikolay-nikolov-shte-napravi-izyavlenie-v-selo-lyubenovo-zaradi-pozhara-v-haskovsko.html", "text": "Главен комисар Николай Николов пътува за Хасково. Това съобщиха от пресцентъра на  МВР . В 12.00 часа в щаба на село Любеново ще има готовност да даде повече информация със ситуацията в овладяването на възникналия в района пожар.", "date": "2019.08.13", "title": "Главен комисар Николай Николов ще направи изявление в село Любеново заради пожара в Хасковско"}
{"url": "http://www.focus-news.net/news/2019/08/13/2688980/burgas-filmat-untamed-romania-shte-bade-predstaven-v-ekspo-tsentar-flora-na-16-avgust.html", "text": "В рамките на румънското председателство на Съвета на Европейския съюз Френският институт в България заедно с Посолството на Румъния в България организират прожекция на филма „Untamed Romania“. Това съобщиха от пресцентъра на  Община Бургас . Създаден с идеята да покаже уязвимостта на околната среда и да насърчи интереса на зрителите към света на животните и растенията, който ги заобикаля, филмът разкрива много тайни и истории чрез научна информация, която със сигурност ще заинтригува публиката. Прожекцията му ще се състои на 16 август 2019 в Експо център „Флора“ от 16.00 часа в рамките на фестивала „С книга на плажа\". Входът е свободен до запълване на местата в залата. \r\nДокументалният филм „Untamed Romania\" е продукт на престижната английската компания „Off the Fence\", известна с множеството си международни награди. Той е заснет на едни от най-богатите на биоразнообразие места в света и предлага различен поглед върху привидно добре познатия континент Европа. \r\nФилмът „Untamed Romania\" представя великолепието на природата и се стреми да ни покаже света отвъд големите градове и градските райони. Той е 90-минутно пътешествие, което отвежда зрителите на Карпатите, делтата на Дунав, Трансилвания и много други места. Картините във филма спират дъха и са в идеална хармония с музиката, специално композирана за него. \r\nПремиерата на английската версия на филма е на 18 март 2018 във Вашингтон по време на един от най-големите филмови фестивали за околната среда „The Environmental Film Festival“. Три дни по-късно е представена и неговата румънска версия в Национален театър, Букурещ пред повече от 800 гости. \r\nВ Бургас ще бъде представен за първи път с любезното съдействие на Почетния консул на Румъния Евгения Попеску. \r\nНа прожекцията ще присъства и посланикът на Република Румъния у нас Йон Гъля.", "date": "2019.08.13", "title": "Бургас: Филмът „Untamed Romania“ ще бъде представен в Експо център „Флора“ на 16 август"}
{"url": "http://www.focus-news.net/news/2019/08/13/2688981/pazardzhik-preustanoveno-e-vodopodavaneto-na-nyakolko-ulitsi-vav-velingrad-poradi-avariya-na-razpredelitelen-vodoprovod.html", "text": "Преустановено е водоподаването на няколко улици във Велинград поради авария на разпределителен водопровод, съобщиха от  водоснобдителното дружество . На ул. „Драва“ и  ул. „Макаренко“ днес до 17.00 часа ще бъде спряно водоподаването на всички улици от лявата страна на булевард „Съединение“ от ул. „Ивайло“ в посока кв. „Каменица“ до ул. „Драва“. Аварийни екипи работят по отстраняването на проблема.", "date": "2019.08.13", "title": "Пазарджик: Преустановено е водоподаването на няколко улици във Велинград поради авария на разпределителен водопровод"}
{"url": "http://www.focus-news.net/news/2019/08/13/2688982/mrrb-kani-yuridicheski-litsa-s-nestopanska-tsel-da-uchastvat-v-razrabotvaneto-na-operativnata-programa-za-podkrepa-na-regionite-za-perioda-2021-2027-g.html", "text": "Министерството на регионалното развитие и благоустройството (МРРБ) кани представители на юридически лица с нестопанска цел за общественополезна дейност да участват в състава на тематичната работна група за разработване на оперативна програма за подкрепа на регионите за периода 2021 - 2027 г. Това съобщиха от пресцентъра на  Министерство на регионалното развитие и благоустройството . В нея могат да се включат организации, работещи в сферата на равенството между мъжете и жените, недискриминацията и равните възможности, на социалното включване и интегрирането на маргинализираните групи, на образованието, науката и културата, на регионалното, териториалното или градското развитие и екологични организации. \r\nЖелаещите да направят това трябва да подадат заявление до министъра на регионалното развитие  и благоустройството в срок до 2 септември, включително, придружено от документ за регистрация, списък с изпълнявани проекти и документи, доказващи изпълнението им, както и декларация. Поканата и образците на изисквани документи са публикувани на интернет страниците на МРРБ и на ОПРР.  \r\nКандидатите трябва да са регистрирани по реда на Закона за юридическите лица с нестопанска цел за осъществяване на общественополезна дейност, действащи и активно осъществяващи целите си най-малко 2 години преди момента на подаване на заявление за участие в процедурата за избор. Необходимо е да притежават опит в разработването, изпълнението, мониторинга или оценката на стратегии, програми или политики, както и на Националната стратегическа референтна рамка, Споразумението за партньорство, програми или проекти, финансирани със средства от Европейския съюз. Те също така не трябва да членуват в представителните организации на работодателите и на работниците и служителите на национално равнище, както и в национално представителните организации на и за хората с увреждания. \r\nВсяко заинтересовано юридическо лице с нестопанска цел може да подаде само едно заявление. Тези, които са подали такова в срок и отговарят на посочените критерии, ще бъдат уведомени и ще бъдат поканени да излъчат един основен и до трима резервни членове за участие в състава на тематичната работна група за разработване на оперативна програма за подкрепа на регионите за периода 2021 - 2027 г.", "date": "2019.08.13", "title": "МРРБ кани юридически лица с нестопанска цел да участват в разработването на оперативната програма за подкрепа на регионите за периода 2021 - 2027 г."}
{"url": "http://www.focus-news.net/news/2019/08/13/2688976/dobrich-detskite-yasli-v-obshtinata-imat-novi-saorazheniya-za-igra.html", "text": "Детските ясли в града имат нови придобивки, които ще зарадват малките деца, съобщиха от  Община град Добрич . В дворовете на шестте сгради на яслите вече са монтирани нови катерушки и пейки, които са съвместна инвестиция на Община Добрич и Виваком. 6 броя комбинирани детски съоръжения и 2 пейки „Класик“ са дарение на мобилния оператор, което ще промени средата в забавачниците и ще осигури на децата нови забавни игри и занимания. От бюджета на Община Добрич са закупени и доставени 2 кончета на пружина, 2 клатушки и 2 пейки „Класик“. 3 са детските ясли в Добрич, които всеки ден посрещат с радост своите възпитаници, в които екипите се грижат за тяхното спокойно и безгрижно детство. Яслените групи, в които се отглеждат децата, са 22.", "date": "2019.08.13", "title": "Добрич: Детските ясли в общината имат нови съоръжения за игра"}
{"url": "http://www.focus-news.net/news/2019/08/13/2688985/burgas-bez-zatrudneniya-se-osashtestvyava-preminavaneto-prez-gkpp-malko-tarnovo.html", "text": "Без затруднения се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. На пунктовете има от около 10 автомобила, но преминаването се осъществява безпроблемно. \r\nДеница ДИМИТРОВА", "date": "2019.08.13", "title": "Бургас: Без затруднения се осъществява преминаването през ГКПП „Малко Търново“"}
{"url": "http://www.focus-news.net/news/2019/08/13/2688986/veliko-tarnovo-64-ta-mezhdunarodna-grebna-regata-akostira-otnovo-v-svishtov-uchastnitsite-ot-balgariya-sa-okolo-80.html", "text": "Свищов отново ще бъде домакин на един от последните кръгове от Международния гребен поход по река Дунав „ТИД“ (Тour International Danubien). През България ентусиастите преминават за 55-ти път, припомни в предаването „Добре дошли в Свищов“ на  Радио „Фокус“ – Велико Търново  Йордан Герчев, председател на Туристическо дружество „Алеко Константинов“. Участниците са общо около 150. Сред тях отново има германци, австрийци, унгарци, сърби, румънци. Българите са около 70-80 човека. Регатата пристига в Свищов на 18 август /неделя/. Лодките ще акостират на брега край местността „Паметниците“. „Там ние осигуряваме условия за почивка, тъй като при нас са най-големите етапи – 48 км до Свищов и 55 км до Русе. Хората са много изморени. По традиция около 18 – 19 август, по старому, е Преображение и времето се обръща, вдига вълни, появява се вятър, това казват дългогодишните участници. Ние подготвяме условия за почивка, питейна вода, временни душове и бани, контейнери, химически тоалетни. Те разбират нашата загриженост и с удоволствие споделят че организацията по посрещането на ТИД в Свищов в на много високо ниво“, коментира още Йордан Герчев. В 19.00 часа домакините ще поднесат и вкусна рибена чорба на гостите си. \r\nПомощ при подготовката на цялото мероприятие оказват Община Свищов и  Районното полицейско управление в града. \r\nЛуиза ТРАНЧЕВА", "date": "2019.08.13", "title": "Велико Търново: 64-та Международна гребна регата акостира отново в Свищов, участниците от България са около 80"}
{"url": "http://www.focus-news.net/news/2019/08/13/2688987/sport-svetlana-kuznetsova-vleze-v-osnovnata-shema-na-us-open.html", "text": "Двукратната шампионка на турнири от \"Големия шлем\" Светлана Кузнецова влезе в основната схема на Откритото първенство на САЩ, след като Доминика Цибулкова се отказа от участие заради контузия. \r\nКузнецова спечели US Open през 2004 година, а пет години по-късно -  Ролан Гарос. \r\nРускинята е седмата бивша шампионка на последния за годината турнир от \"Големия шлем\", която ще участва в основната схема на сингъл. \r\nТурнирът започва на 22 август с квалификациите, а мачовете от основната схема стартират на 26 август.", "date": "2019.08.13", "title": "Спорт: Светлана Кузнецова влезе в основната схема на US Open"}
{"url": "http://www.focus-news.net/news/2019/08/13/2688988/kmetat-na-sofiya-yordanka-fandakova-za-poslednite-4-godini-investirahme-55-mln-lv-v-obshtinskoto-zdraveopazvane.html", "text": "Тази година инвестирахме около 400 хиляди лева във физиотерапии в общо три поликлиники и една общинска болница. Това каза кметът на София Йорданка Фандъкова пред журналисти, след проверката на доставеното ново оборудване за нуждите на физиотерапията - сектор \"Физикална и рехабилитационна медицина“ в Диагностично-консултативен център - 14, предаде репортер на  Агенция „Фокус“ . \"Тук провеждат своята рехабилитация нашите „Златни момичета“ – отборът по художествена гимнастика. Видяхте колко много пациенти има. След обновяването на физиотерапията има повече от два пъти увеличение на броя на пациентите, които се лекуват и възстановяват тук. За мен здравето на хората е най-важното за качеството на живот на хората в нашия град. Ние искаме да живеем в здрав и активен град. За последните 4 години инвестираме 55 млн. лв. общинското здравеопазване. Общинският съвет подкрепа идеите за развитие на общинското здравеопазване\", каза кметицата.  \r\nТеодора ПАТРОНОВА", "date": "2019.08.13", "title": "Кметът на София Йорданка Фандъкова: За последните 4 години инвестирахме 55 млн. лв. в общинското здравеопазване"}
{"url": "http://www.focus-news.net/news/2019/08/13/2688984/vitsepremierat-ekaterina-zaharieva-s-30-se-e-uvelichil-stokoobmenat-mezhdu-balgariya-i-yaponiya-za-2018-g-spryamo-2017-g.html", "text": "Стокообменът между България и Япония за 2018 г. спрямо 2017 г. се увеличи с 30%. Това каза вицепремиерът и министър на външните работи Екатерина Захариева в изявление след срещата ѝ с министъра на външните работи на Япония Таро Коно, предаде репортер на  Агенция „Фокус“ . Вицепремиерът благодари на министъра на външните работи на Япония за изпълненото обещание да посети София, което е дал в Токио преди 4 месеца. „Между българския и японския народ има приятелска и топла връзка“, каза още Захариева. Тя добави, че между двете страни има интензивен обмен на най-високо политическо ниво. „Искаме да видим повече японски инвестиции в България. Имаме добър бизнес климат за японските фирми\", посочи Захариева. Вицепремиерът изрази надежда в България в бъдеще да има и японски производители на коли, а не само на части, както и да се повиши броят на японските туристи в страната.  \r\nТеодора ПАВЛОВА", "date": "2019.08.13", "title": "Вицепремиерът Екатерина Захариева: С 30% се е увеличил стокообменът между България и Япония за 2018 г. спрямо 2017 г."}
{"url": "http://www.focus-news.net/news/2019/08/13/2688989/sport-predstoyat-sreshtite-ot-tretiya-predvaritelen-krag-na-shampionskata-ligayu.html", "text": "Днес ще се изиграят десет срещи от реваншите в третия предварителен кръг на Шампионската лига. Пет отбора ще продължат напред към достигане до групите, докато други пет ще играят в плейофите за влизане в тази фаза на Лига Европа.  \r\nТази вечер ще стане ясен съперникът на Лудогорец в плейофа на Лига Европа. Той ще бъде определен в мача между Розенборг и Марибор. Достигането на българския шампион до тази фаза не се поставя под съмнение след успеха с 5:0 срещу отбора на Ню Сейнтс.", "date": "2019.08.13", "title": "Спорт: Предстоят срещите от третия предварителен кръг на Шампионската лигаю"}
{"url": "http://www.focus-news.net/news/2019/08/13/2688990/planinski-spasiteli-na-pss-pri-bchk-pokoriha-vtoriya-po-visochina-vrah-v-pamir.html", "text": "Въпреки сериозната натовареност на планинските спасители през този сезон, те намериха още един начин да дадат повод за гордост, демонстрирайки добрата си подготовка и висок професионализъм. Това съобщиха от пресцентъра на  БЧК . На 7 август 2019 г. Кирил Василев, Веселин Веселинов и Тони Стоянов от софийския отряд на ПСС при БЧК покориха втория по височина връх в Памир – Ленин (7134 м). Той е най-високата точка на Заалайския хребет и е разположен на границата между Киргизстан и Таджикистан. Там те развяха знамето на спасителната служба и се спуснаха със ски по Северната стена на върха до Лагер 1 (4 400 м). \r\nНа 8 август 2019 г. спасители от отряд Троян – д-р Георги Цончев, Момчил Кинов, Марин Занковски, Минко Банчев, Мартин Семерджиев, Марин Хитров, Цочо Драгневски и Христо Сливков успешно изкачиха първенеца на Европа, Русия и Кавказ - връх Елбрус (5 642 м). \r\nПокоряването на най-високия европейски връх е част от програмата за повишаване на физическата и специализираната подготовка на спасителите от отряда, и е посветено 30-та годишнина от експедицията до Елбрус, организирана от техните предшественици.", "date": "2019.08.13", "title": "Планински спасители на ПСС при БЧК покориха втория по височина връх в Памир"}
{"url": "http://www.focus-news.net/news/2019/08/13/2688983/glaven-komisar-nikolay-nikolov-pri-pozhara-v-haskovo-neshtata-sa-veche-pod-kontrol-usiliyata-ni-prodalzhavat-za-palnoto-pogasyavane.html", "text": "При пожара в Хасково нещата са вече под контрол. Това каза директорът на ГДПБЗН главен комисар Николай Николов, предаде репортер на  Радио „Фокус“ - Пловдив . „Нашите усилия ще продължат заедно с военните и формирования от доброволци за пълното погасяване на този пожар“, добави Николов. \r\nПо думите му за пожара в Дупница нещата са приключили още снощи и там вече няма пожар. \r\n„Намираме се в тежка пожароопасна ситуация, за цялата страна кодът е висок, затова предупреждението е сериозно и всички трябва да бъдем внимателни, за да не предизвикваме такива пожари“, добави главен комисар Николай Николов. \r\nЦветана ТОНЧЕВА", "date": "2019.08.13", "title": "Главен комисар Николай Николов: При пожара в Хасково нещата са вече под контрол, усилията ни продължават за пълното погасяване"}
{"url": "http://www.focus-news.net/news/2019/08/13/2688973/the-independent-britanski-deputati-otnasyat-kazusa-za-brekzit-bez-sdelka-v-sada.html", "text": "Британски депутати ще се опитат да спрат планираното излизане на Обединеното кралство без сделка от Европейския съюз в съда, пише вестник  The Independent . \r\nИменно той ще реши дали делото ще бъде изслушано преди 31 октомври, когато премиерът Борис Джонсън планира да изведе страната от ЕС. Според депутатите опитът на министър-председателя да затвори парламента, за да изведе Великобритания от ЕС е „незаконен и противоконституционен“. \r\nИскът, подкрепен от повече от 70 депутати и противници на Брекзит без сделка, беше одобрен от шотландските съдилища, но неговите инициатори подчертаха, че делото трябва да бъде разгледано час по-скоро заради поставената от Джонсън дата за излизане от ЕС. \r\n \r\n  Теодор Пенев", "date": "2019.08.13", "title": "The Independent: Британски депутати отнасят казуса за Брекзит без сделка в съда"}
{"url": "http://www.focus-news.net/news/2019/08/13/2688991/blagoevgrad-zapochva-tretirane-na-trevnite-ploshti-v-grada-sreshtu-vlechugi.html", "text": "Община Благоевград започва третиране на зелените площи срещу влечуги, както в централна градска част, така и по кварталите в града. Това съобщиха от пресцентъра на  Общината . Обезпаразитяването се извършва ежегодно по предварително изготвен график. Третирането ще се прави в социални домове, детски заведения и най-посещаваните тревни площи в града. Пръскането срещу влечуги ще се извършва от днес до 15 август по график.   \r\nТретирането ще се извършва след 23.00 часа с репеленти, отблъскващи влечугите и са безопасни за хората и обхваща над 400 декара тревни площи. Сред обектите, които ще бъдат обработени през периода от днес до 15 август са: парк „Бачиново”, детските площадки, алеите към парковете, „Ловен дом”, Централна градска градина, тревните площи в кварталите, в района на площад „Георги Измирлиев”, кв. „Вароша”, Общински младежки дом, детски и социални заведения.", "date": "2019.08.13", "title": "Благоевград: Започва третиране на тревните площи в града срещу влечуги"}
{"url": "http://www.focus-news.net/news/2019/08/13/2688993/kmetat-na-sofiya-yordanka-fandakova-poslednite-godini-obshtinata-aktsentira-varhu-dobroto-upravlenie-na-dkts-tata.html", "text": "Акцентирахме в последните години върху ДКЦ-тата. Изключително важно е доброто управление на тези поликлиники и в това отношение д-р Димов заслужава огромна благодарност, защото освен нашите над 160 хиляди лева, които сме инвестирали във физиотерапията на 14-то ДКЦ, те са инвестирали още толкова собствени средства. Това каза кметът на София Йорданка Фандъкова пред журналисти, след проверката на доставеното ново оборудване за нуждите на физиотерапията - сектор \"Физикална и рехабилитационна медицина“ в Диагностично-консултативен център - 14, предаде репортер на  Агенция „Фокус“ .  „Поехме общинското здравеопазване в много тежко финансово състояние. Част от поликлиниките се съвзеха благодарение на добро управление, част от болниците – също. Добрите модели трябва да се показват. Когато има добро управление, сме насреща да подкрепяме и с общи усилия да подобряване средата, при която хората се лекуват\", допълни още кметът на София.  \r\nЙорданка Фандъкова обясни, че средствата не се даряват, а се инвестират. \"ДКЦ-тата правят заявки, които се разглеждат от Общинския съвет, в Комисията по здравеопазване. Инвестициите в здравеопазването станаха наш приоритет\", заяви Фандъкова. \r\n\"Всичко това е един проект, който започва от реновирането на битовата част и в последствие изграждане на едно отделение, което да бъде съвременно, адекватно и да поема всички необходими нужди на населението\", каза ортопедът в 14-то ДКЦ д-р Милен Димов. „А За целта трябваше да се изгради добра база и да се закупи техника. Благодаря на Столична община за всичко това, с което тя ни помогна. Пред нас постоянно има добри отзиви, добра обратна връзка. Когато това се приема добре от населението, за нас е добре дошло. Към целия проект предстои включването на колега, който да консултира за тежки гръбначни изкривявания, а това е един проект, който ще започне през есента. Става въпрос за лекар българин, работещ в Германия в топ болница\", допълни още ортопедът.    \r\nТеодора ПАТРОНОВА", "date": "2019.08.13", "title": "Кметът на София Йорданка Фандъкова: Последните години общината акцентира върху доброто управление на ДКЦ-тата"}
{"url": "http://www.focus-news.net/news/2019/08/13/2688979/reuters-mnozinstvoto-ot-britantsite-iskat-boris-dzhonsan-da-izvede-stranata-ot-evropeyskiya-sayuz.html", "text": "Повечето британци смятат, че министър-председателят Борис Джонсън трябва да изведе Великобритания от Европейския съюз „по какъвто и да е начин“, дори ако това включва преустановяване на дейността на парламента, съобщава  Reuters  като се позовава на проучване, проведено за  Daily Telegraph . \r\nДжонсън обеща проведе Брекзит на 31 октомври, независимо дали Лондон и Брюксел ще успеят да се споразумеят дотогава.  \r\nСпоред анкета на ComRes,  54% от запитаните британци са отговорили, че подкрепят идеята на Джонсън за излизане от ЕС, дори ако това означава временно прекъсване на сесиите на парламента. \r\nСъщото проучване установи, че подкрепата за Консервативната партия е нарастнала с 6% до 31%, в сравнение с 27% подкрепа за опозиционната Лейбъристка партия. \r\nРезултатите до голяма степен съответстват на други проучвания, които показват увеличаване на подкрепата за правителството на Джонсън.  \r\n \r\n  Теодор Пенев", "date": "2019.08.13", "title": "Reuters: Мнозинството от британците искат Борис Джонсън да изведе страната от Европейския съюз"}
{"url": "http://www.focus-news.net/news/2019/08/13/2688995/vitsepremierat-ekaterina-zaharieva-neotsenima-e-podkrepata-koyato-yaponiya-e-predostavila-na-balgariya-v-godinite-na-prehod.html", "text": "Неоценима е подкрепата, която Япония е предоставила на България в годините на преход. Това каза вицепремиерът и министър на външните работи Екатерина Захариева в изявление след срещата й с министъра на външните работи на Япония Таро Коно, предаде репортер на  Агенция „Фокус“ . „Повече от 1 милиард и 400 милиона лева е помощта, която Япония е предоставила на България в този преходен период. Много японски специалисти са помагали за създаването на демократичните институции в България и за изграждането на инфраструктурните проекти“, добави още вицепремиерът. Захариева изрази радостта си от съвместната работа с Япония по проекти, с които се подпомагат страни от Западните Балкани: Вече имаме два съвместни проекта от края на миналата година след посещението на премиера Абе. Единият е по отношение на управлението на риска при бедствия, особено при наводнения, което се осъществи с подкрепата на Япония и България за страните от Западните Балкани. В момента развиваме и нов проект, а именно подкрепа за малки и средни предприятия на страните от Западните Балкани“, добави още тя. От изявлението стана ясно, че Екатерина Захариева и министър Таро Коно са се разбрали в най-скоро време да бъде осъществено посещение на български екип в японското Министерство на външните работи и че от негова страна е дошла и покана за посещение на българския министър-председател: „Вие поканихте премиер Бойко Борисов в Япония и ние се надяваме да успеем да осъществим това посещение до края на тази година или ако не в началото на следващата година. Посещението на български екип от МВнР ще бъде в смисъла на това да осъществим нови проекти, по които можем да работим заедно за подкрепата на европейската интеграция на страните от Западните Балкани“, обясни Захариева.  Тя беше позитивна относно бъдещите отношения на България с Япония: „Този септември месец се организира и бизнес форум в Токио, организиран от външните министерства на България и Япония с помощта на Министерството на икономиката. Много се надявам, че потенциалът е много по-голям, отколкото в момента имаме за правене на икономика, бизнес, експорт и импорт. Надявам се, че тези взаимоотношения между страните ще станат много по-осъществими след този бизнес форум през септември месец“, каза още Захариева. \r\nТеодора ПАВЛОВА", "date": "2019.08.13", "title": "Вицепремиерът Екатерина Захариева: Неоценима е подкрепата, която Япония e предоставила на България в годините на преход"}
{"url": "http://www.focus-news.net/news/2019/08/13/2688992/mvnr-nyama-pryaka-opasnost-za-balgarskite-turisti-blokirani-na-ostrov-samotraki.html", "text": "Няма пряка опасност за българските туристи, блокирани на остров Самотраки. Генералното ни консулство в Солун е в постоянен контакт с гръцките власти, следи ситуацията и е готово да окаже съдействие при необходимост. Това съобщиха от пресцентъра на  Министерството на външните работи . \r\nПрез последната седмица бяха преустановени курсовете на големия ферибот “Азорес Експрес”, което доведе до редица проблеми с транспортирането на намиращите се на острова туристи. В момента на Самотраки има около 1500 туристи, предимно от Румъния, както и от България, Сърбия, Франция, Великобритания и Италия.  \r\nОсигурена е храна, питейна вода, медицинско обслужване и стоки от първа необходимост. Хотелиерите правят значителни намаления на нощувките, а общинските власти предоставят безплатни стаи за настаняване, включително в училищата. Областната управа финансира раздаването на безплатна храна за нуждаещите се.  \r\nГръцкото министерство на корабоплаването е взело решение туристите да бъдат извозени от катамарана “Андрос Джет” (с капацитет 600 пасажери и 75 автомобила), който ще извършва от утре, 14 август, по три курса на ден.  \r\nВъзникнал по-рано пожар на острова е потушен и не застрашава живота на туристите.  \r\nПри нужда от съдействие българските граждани могат да се свържат с Генералното ни консулство в Солун на телефони: +30 2310 829 210; +30 2310 869 520.", "date": "2019.08.13", "title": "МВнР: Няма пряка опасност за българските туристи, блокирани на остров Самотраки"}
{"url": "http://www.focus-news.net/news/2019/08/13/2688994/henrih-kokonchev-glaven-sadiya-na-regata-kor-karoli-tselta-na-fondatsiyata-e-da-pooshtryava-razvitieto-na-balgarskoto-vetrohodstvo.html", "text": "Целта на фондацията е да поощрява развитието на българското ветроходство. Това каза главният съдия на регатата „Кор Кароли“ Хенрих Кокончев по време на пресконференцията по повод предстоящата регата „Кор Кароли“, предаде репортер на  Радио „Фокус“ – Бургас . „Целта на фондацията е също да определя всяка година носителя на наградата „Кор Кароли“ за най-добро морско постижение в името на първия българин обиколил света – Георги Георгиев. Тази награда се връчва на 20 декември във Варна на специална церемония от фондация „Кор Кароли“, посочи Кокончев. По думите му от 5 години след смъртта на ветроходеца и морски журналист Тинко Трифонов, има награда за най-добро литературно постижение и отразяване на ветроходството. Наградата се казва „Тинко Трифонов“. Хенрих Кокончев добави, че фондацията отпуска стипендии на надеждни младежи, развива спортна и състезателна дейност от 2005 година, като приема дарения и завещания. „Първата регата беше през 2001 година и трудно набра скорост, защото тогава имаше други регати. Впоследствие ние набрахме инерция и активност с идеята, че тази регата ще е различна от другите“, каза главният съдия Хенрих Кокончев. На пресконференцията присъстваха и д-р Лорис Мануелян – заместник-кмет на Община Бургас, и Веселина Деведжиева – началник отдел „Спорт и превенции“ при Община Бургас. \r\nМария КУРТЕВА", "date": "2019.08.13", "title": "Хенрих Кокончев, главен съдия на регата „Кор Кароли“: Целта на фондацията е да поощрява развитието на българското ветроходство"}
{"url": "http://www.focus-news.net/news/2019/08/13/2688996/plovdiv-ogranichava-se-dvizhenieto-po-ul-saedinenie-do-uchilishte-chernorizets-hrabar-zaradi-avariya-na-vodoprovod.html", "text": "Поради авариен ремонт на топлопровод частично се затваря за движение ул. „Съединение“ до спирката на училище „Черноризец Храбър“, съобщиха за  Радио „Фокус“ - Пловдив  от ОП „Организация и контрол на транспорта“. Шофьорите на преминаващите оттам градски автобуси са предупредени да карат бавно и внимателно. Въведената временна организация на движението е в сила до отстраняване на аварията. \r\nЦветана ТОНЧЕВА", "date": "2019.08.13", "title": "Пловдив: Ограничава се движението по ул. „Съединение“ до училище „Черноризец Храбър“ заради авария на водопровод"}
{"url": "http://www.focus-news.net/news/2019/08/13/2688998/stara-zagora-mazh-e-zaginal-pri-katastrofa-na-patya-bogomilovo-rakitnitsa.html", "text": "Млад мъж е загинал тази сутрин при катастрофа на пътя Богомилово – Ракитница, съобщиха за  Агенция „Фокус“  от  ОДМВР – Стара Загора . Загиналият е на 25 години. По първоначални данни той е изгубил контрол над управлението на автомобила, след което се ударил в дърво и загинал на място. Инцидентът е станал на пътя между село Богомилово и село Ракитница.", "date": "2019.08.13", "title": "Стара Загора: Мъж е загинал при катастрофа на пътя Богомилово – Ракитница"}
{"url": "http://www.focus-news.net/news/2019/08/13/2688999/pazardzhik-narusheno-e-vodopodavaneto-v-selata-velichkovo-i-malo-konare-poradi-avariya-na-ulichen-vodoprovod.html", "text": "Нарушено е водоподаването в селата Величково и Мало Конаре поради авария на уличен водопровод, съобщи за  Радио „Фокус“ – Пазарджик  дежурният във водоснабдителното дружество, обслужващо областта.. Аварийни екипи работят по отстраняването на проблемите. Очакваният час за пускането на водата е 16.00 часа. \r\nАлбена ЖИЛЕКОВА", "date": "2019.08.13", "title": "Пазарджик: Нарушено е водоподаването в селата Величково и Мало Конаре поради авария на уличен водопровод"}
{"url": "http://www.focus-news.net/news/2019/08/13/2689002/tass-zelenski-oprostyava-protsedurata-za-grazhdanstvoto-za-rusnatsi-presledvani-po-politicheski-prichini.html", "text": "Президентът на Украйна Владимир Зеленски възложи на правителството да изготви законопроект за опростена процедура за получаване на украински паспорт от руски граждани, които са преследвани по политически убеждения. Съответният указ е публикуван на официалната интернет страница на държавния глава на страната, предава  TACC . \r\n„Спешно да се разработи проектозакон, насочен към опростяване на процедурата за придобиване на украинско гражданство от граждани на Руската федерация, които са преследвани по политически причини“, се казва в текста на документа. \r\nСпоред указа, опростена процедура ще се прилага и за чужденци и лица без гражданство, които „са взели участие в прилагането на мерки за гарантиране на националната сигурност и отбрана на Украйна\". \r\n \r\n Тереза Герова", "date": "2019.08.13", "title": "ТАСС: Зеленски опростява процедурата за гражданството за руснаци, „преследвани по политически причини“"}
{"url": "http://www.focus-news.net/news/2019/08/13/2689004/stara-zagora-zapochna-remontat-na-komprometiranata-chast-ot-ogradata-na-ou-p-r-slaveykov.html", "text": "Започнаха дейностите по разрушаването и изграждането на нова подпорна стена в южната част на двора на II Основно училище „П. Р. Славейков“ в Стара Загора. Това съобщиха от пресцентъра на  Общината . Рехабилитацията на каменната ограда се налага, тъй като се забелязват вертикални пукнатини и опасно накланяне към улицата, което застрашава здравето и живота не само на учениците, но и на всички преминаващи по северния тротоар на бул. „Ген. Столетов“. Очаква се ремонтът да приключи до първия учебен ден.  \r\nНастъпилата деформация на подпорната стена е в следствие на голямата близост на дърветата по нейното протежение, причинило ерозия на земната основа под фундамента на стената, заради кореновата система на дървесните видове.  \r\nОбновяването на оградата се изпълнява на участъци, като така се ограничава срутване на земния насип и накланяне на дърветата към улицата.  \r\nСпециално за намиране на най-доброто решение на проблема и запазване на максимално количество от съществуващата растителност бе създадена комисия от експерти от Общината, Камарата на архитектите, Камарата на инженерите в инвестиционното проектиране, Съюза на ландшафните архитекти, включваща и училищното ръководство и настоятелство. Тя имаше за цел да намери най-подходящо решение за справяне с проблема с компрометираната част от оградата, както и запазване на максимално количество растителност. Членовете на комисията, чийто председател е главният архитект на Община Стара Загора арх. Виктория Грозева, предложиха да бъде редуциран обемът на короните на осем от дърветата, които са в близост до стената, както и да се направи обследване на кореновата им система, за да бъдат взети мерки за запазването им.", "date": "2019.08.13", "title": "Стара Загора: Започна ремонтът на компрометираната част от оградата на ОУ „П. Р. Славейков“"}
{"url": "http://www.focus-news.net/news/2019/08/13/2689001/dobrich-darzhavniyat-kulturen-institut-dvoretsa-organizira-muzikalen-uikend.html", "text": "Държавният културен институт – Културен център „Двореца“ в Балчик организира музикален уикенд. Това съобщи Галя Георгиева, организатор международни фестивали, културна дейност и специални събития в Архитектурно-парковия комплекс, предаде кореспондент на  Радио „Фокус” – Варна . На 17 август от 21.00 часа на открита сцена „Двореца“ ще бъде представен мюзикълът „Чикаго”, в който Мариан Бачев ще бъде в ролята на Били Флин. Сюжетът разказва за кабаретна актриса, която убива любовника си, но с помощта на високоплатен адвокат успява да убеди съда в своята невинност и да стане звезда в очите на пресата и обществото. Оригиналът на мюзикъла (1975 г.) е на Боб Фос, един от най-големите американски хореографи и режисьори, комуто дължим и онези прекрасни филми-мюзикъли „Кабаре” и „Ах, този джаз”. Римейкът на „Чикаго“ в памет на Боб Фос (1996 г.), отличен с 6 награди „Тони“, 2 приза „Лоурънс Оливие“ и „Грами“ за най-добър шоу албум, държи рекорда за най-дълго игран римейк на Бродуей. Преведен на 10 езика, мюзикълът е гледан от над 17 милиона зрители в цял свят. Билети могат да бъдат закупени на каса „Воденица“. На 18 август  от 20.00 часа самият Алфредо Торес ще покаже популярни стъпки на всички дошли да танцуват под звездите в лятната августовска нощ. Искрен Пецов ще изпее най-известните си хитове, а кулминацията на вечерта ще е участието на доминиканската звезда Джей Керли, който е подготвил неповторимо щоу с песни и танци. Входът за това събитие е свободен. Организаторите обещават незабравими почивни дни. \r\nЖулиета НИКОЛОВА", "date": "2019.08.13", "title": "Добрич: Държавният културен институт „Двореца“ организира музикален уикенд"}
{"url": "http://www.focus-news.net/news/2019/08/13/2689003/yaponskiyat-vanshen-ministar-taro-kono-yaponiya-i-balgariya-spodelyat-mnenieto-che-ima-ogromen-potentsial-za-razvitie-v-sferata-na-ikonomicheskoto-satrudnichestvo.html", "text": "Япония и България споделят мнението, че има огромен потенциал за развитие в сферата на икономическото сътрудничество. Това каза министърът на външните работи на Япония Таро Коно в изявление след среща с българския му колега министър Екатерина Захариева, предаде репортер на  Агенция „Фокус“ . Коно изказа голямото си удоволствие от първото си посещение в България: „Това е първото посещение на японски външен министър от 12 години насам и това трябва да става по-често“, добави още той. „Тази година отбелязваме тройна годишнина в нашите двустранни отношения и сме много благодарни на министър Захариева за топлото отношение и гостоприемството“, каза още Коно. Той акцентира на това, че след посещението на японския премиер Абе в България отношенията между двете страни се развиват: „България е наш важен партньор, който споделя основните ценности и поддържа стабилността в Балканския регион. Ние отново потвърдихме нашето партньорство и обсъдихме как можем да засилим двустранното сътрудничество в различни сфери“, добави Коно. Японският външен министър отдаде основно значение на създаването на благоприятен инвестиционен климат и обмена на информация като предпоставки за привличане на повече инвестиции и развитие на търговията: „Ние потвърдихме намеренията си да насърчим инвестициите, като използваме максимално Японският бизнес форум,“, добави още той.  \r\nТеодора ПАВЛОВА", "date": "2019.08.13", "title": "Японският външен министър Таро Коно: Япония и България споделят мнението, че има огромен потенциал за развитие в сферата на икономическото сътрудничество"}
{"url": "http://www.focus-news.net/news/2019/08/13/2689006/api-vremenno-dvizhenieto-po-pat--1-blagoevgrad-simitli-sled-tunel-zheleznitsa-se-osashtestvyava-v-edna-lenta-poradi-patnotransportno-proizshestvie.html", "text": "Временно движението по път І-1 Благоевград – Симитли след тунел „Железница“ се осъществява в една лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Трафикът се регулира от „Пътна полиция\". Необходимо е шофьорите да карат със съобразена скорост и повишено внимание.", "date": "2019.08.13", "title": "АПИ: Временно движението по път І-1 Благоевград – Симитли след тунел „Железница“ се осъществява в една лента поради пътнотранспортно произшествие"}
{"url": "http://www.focus-news.net/news/2019/08/13/2689007/kathimerini-pozhar-bushuva-na-ostrov-eviya-evakuiran-e-manastir.html", "text": "В ранните часове на дена на гръцкия остров Евия е избухнал пожар, който е наложил евакуацията на манастир в района. Жителите на три населени места са предупредени да имат готовност да напускат домовете си, съобщава електронното издание на атински ежедневник  Kathimerini . \r\nПожарната служба е получила сигнал малко след три часа сутринта местно време (съвпада с българското време) за пожар в района на Агрилица, в община Дирфис-Месапия, и е изпратила 80 пожарникари с 39 коли, които са подпомагани от четири самолета и два хеликоптера. \r\nВластите евакуираха манастира Панагия Макрималис от съображения за сигурност, а жителите на селата Агрилица, Кондодеспоти и Макримали са в готовност за напускане на домовете си, съобщи телевизионният канал SKAI, цитиран от изданието.  \r\nУсилията на огнеборците са възпрепятствани от неравния терен и силните ветрове, които допринасят за разпространяването пламъците. Стихията бушува в защитена гора, включена в мрежата на Европейския съюз „Натура 2000“ \r\nДимът достигна чак до столицата Атина, покривайки части от града с мъгла. \r\n \r\n Тереза Герова", "date": "2019.08.13", "title": "Kathimerini: Пожар бушува на остров Евия, евакуиран е манастир"}
{"url": "http://www.focus-news.net/news/2019/08/13/2689009/pregled-na-mezhdunarodnite-novini-do-1300-chasa-agentsiya-fokus.html", "text": "Президентът на Украйна Владимир Зеленски възложи на правителството да изготви законопроект за опростена процедура за получаване на украински паспорт от руски граждани, които са преследвани по политически убеждения. Съответният указ е публикуван на официалната интернет страница на държавния глава на страната, предава  TACC . \r\n„Спешно да се разработи проектозакон, насочен към опростяване на процедурата за придобиване на украинско гражданство от граждани на Руската федерация, които са преследвани по политически причини“, се казва в текста на документа. \r\nСпоред указа, опростена процедура ще се прилага и за чужденци и лица без гражданство, които „са взели участие в прилагането на мерки за гарантиране на националната сигурност и отбрана на Украйна\". \r\n*** \r\n \r\n  Съвместният оперативен център, който ще бъде създаден за улесняване на сътрудничеството между Анкара и Вашингтон в Северна Сирия, ще започне да функционира в рамките на следващите няколко дни, пише турското издание  Daily Sabah .  \r\nAмерикански военни вече са пристигнали в Шанлъурфа, съобщи в понеделник Министерството на отбраната на Турция, като добави, че центърът ще започне да функционира до дни.  \r\nБелият дом постигна споразумение с Анкара за създаването на зона за сигурност в Северна Сирия, която ще бъде \"мирен коридор\" за разселените сирийци, които искат да се завърнат по домовете си. \r\nСделката също така включва създаването на съвместен оперативен център, който да координира установяването на буферната зона. \r\nТурция очаква да бъде създадена на 32-километрова зона за сигурност в региона, която трябва да е изчистена от членове на „Отрядите за народна самоотбрана“ (ОНС), за които Анкара твърди, че са крило на „Работническата партия на кюрдистан“ (ПКК) в Сирия. Тя предупреди, че ако създаването на зоната се забави, ще предприеме военни действия за премахване на терористичната заплаха на южната си граница. \r\nСАЩ си партнираха със Сирийските демократични сили (СДС), които според турските власти се намират под контрола на ОНС, в борбата срещу \"Ислямска държава\".  \r\nТурция категорично се противопоставя на присъствието на ОНС в Манбидж, което е основна спънка в и без друго напрегнатите  отношения между Белия дом и Анкара, поради подкрепата на американците за групировката под предлог, че се борят заедно срещу \"Ислямска държава\". Вашингтон предоставяше военна екипировка и обучение за своите съюзници, въпреки опасенията на Турция за сигурността на южната си граница. \r\nЗа да намалят напрежението в дипломатическите си отношения, САЩ и Анкара подписаха споразумение за изграждане на пътна карта през юни 2018 г., която трябваше да ускори изтеглянето на силите на ОНС от Манбидж и заместването им с турско-американски военни патрули. Изпълнението на тази сделка обаче се забави и групировката все още присъства в региона.  \r\nПо-рано правителството на Ердоган извърши две трансгранични военни операции на запад от река Ефрат, операция „Ефратски щит“, и операция „Маслинова клонка“, за да подсигури южната си граница от терористични организации.  \r\n*** \r\n \r\n  Повечето британци смятат, че министър-председателят Борис Джонсън трябва да изведе Великобритания от Европейския съюз „по какъвто и да е начин“, дори ако това включва преустановяване на дейността на парламента, съобщава  Reuters  като се позовава на проучване, проведено за  Daily Telegraph . \r\nДжонсън обеща проведе Брекзит на 31 октомври, независимо дали Лондон и Брюксел ще успеят да се споразумеят дотогава.  \r\nСпоред анкета на ComRes,  54% от запитаните британци са отговорили, че подкрепят идеята на Джонсън за излизане от ЕС, дори ако това означава временно прекъсване на сесиите на парламента. \r\nСъщото проучване установи, че подкрепата за Консервативната партия е нарастнала с 6% до 31%, в сравнение с 27% подкрепа за опозиционната Лейбъристка партия. \r\nРезултатите до голяма степен съответстват на други проучвания, които показват увеличаване на подкрепата за правителството на Джонсън.  \r\n*** \r\n \r\n  Венецуела поиска от ООН да се противопостави върху наложените от Вашингтон санкции над Каракас, съобщава  РИА Новости , като се позовава на информация на телевизия VTV. \r\nПрезидентът на Венецуела Николас Мадуро изпрати писмо до генералния секретар на ООН Антониу Гутериш, с искане да се гарантира спазването на международното право. Мадуро поиска от световната организация да се противопостави на агресията и икономическата блокада от страна на САЩ, съобщава венецуелската телевизия VTV. \r\nМадуро заяви по-рано, че Венецуела ще изпрати писмо до ООН, подписано от милиони граждани против американските санкции. \r\nПисмо е било прочетено от депутата Диосдадо Кабело по време на парламентарно заседание. \r\n\"Ние, като страна членка, искаме ООН да поиска прекратяване на бруталната агресия срещу Венецуела и да използва съществуващите механизми за защита на венецуелския народ\", се казва в писмото. Според текста, венецуелските власти призовават и генералния секретар на ООН да се противопостави на „несправедливата и подла агресия“ от страна на Вашингтон и да защити Каракас. \r\nПрезидентът Доналд Тръмп подписа по-рано указ, с който блокира активите на венецуелските власти в САЩ, включително тези на Централната банка и държавната петролна компания. \r\n*** \r\n \r\n  Държавният секретар на САЩ Майк Помпео предупреди, че продължителността на санкциите на ООН срещу Иран е на път да изтече, пише израелския вестник  The Jerusalem Post \r\n\"Часовника тиктака. Оставащото време, преди да изтече оръжейното ембарго на ООН над Иран и забраната за пътуване на Касем Сюлеймани приключва\", заяви Помпео в “Twitter”. \r\nТой напомни, че до края на насрочения от ООН период на санкции над Иран наближава, като той ще изтече след малко повече от година и три месеца. \r\nДържавния секретар на САЩ подтикна „съюзниците и партньори“ на Белия дом да засилят натиска върху иранското правителство,  „докато то не спре с дестабилизиращото си поведение“. \r\nПо рано Помпео остро разкритикува иранския върховен водач Али Хаменей във връзка със заплахите на втория към Израел. \r\nТой заяви, че иранския лидер разбира като прогрес не просперитета на палестинския народ, а тяхната устременост към насилие. \r\n*** \r\n \r\n  Президентът Доналд Тръмп даде да се разбере, че офертата му да бъде медиатор на конфликта в индийския щат Джаму и Кашмир вече не е валидна, заяви посланикът на Ню Делхи в САЩ, цитиран от индийския ежедневник  The Economic Times .  \r\nПосланикът Харш Вардхан Шрингла заяви в понеделник, че политиката на Вашингтон в Кашмир от десетилетия насам е не посредничество, а насърчаване на Индия и Пакистан да разрешат двустранните си различия. \r\n\"Президентът Тръмп даде да се разбере, че предложението му да посредничи по въпроса с Джаму и Кашмир зависи от това дали Индия и Пакистан ще го приемат. Тъй като Индия не е приела предложението за посредничество, той даде да се разбере, че предложението вече не е валидно“, заяви Шрингла пред американски медии. \r\n*** \r\n \r\n  Заседание на италианския парламент ще насрочи дата за вот на недоверие на премиера Джузепе Конте на фона на продължаващата правителствена криза, пише европейската редакция на  Politico . \r\nМнозинството от представителите на парламентарните групи гласуваха за провеждането на вот на недоверие на 20 август, но управляващата дясна партия  “Лига”, подкрепена от Forza Italia на Силвио Берлускони и “Братята на Италия” се противопостави на вота. \r\nТъй като решението не беше единодушно, председателят на Сената заяви, че трябва да се проведе ново гласуване за потвърждаване на датата. \r\nОчаква се вотът на недоверие да е успешен, и ако това се случи президентът Серджо Матарела в крайна сметка ще трябва да реши дали да насрочи нови избори за октомври, или да назначи временно правителство. \r\nВицепремиерът на Италия Матео Салвини иска депутатите да обсъдят предложението и да гласуват по него възможно най-скоро. Според партия „Лига“, отлагането на официалния крах на правителството до следващата седмица ще даде шанс на движение \"5 звезди\" и членовете на лявоцентристката Демократическа партия да се координират, за да избегнат предсрочни избори.", "date": "2019.08.13", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/08/13/2689010/ria-novosti-britanskite-vvs-sa-vdignali-iztrebiteli-za-prihvashtane-na-ruski-tu-142.html", "text": "Изтребители „Тайфун“ на ВВС на Великобритания са били вдигнати във въздуха в понеделник, за да прихванат два руски самолета Ту-142, предава  РИА Новости , като се позовава на информация на Министерството на отбраната в Лондон.  \r\n„Два самолета Ту-142 са били забелязани на радари да се приближават към британското въздушно пространство. „Мечките“ са прихванати и ескортирани от  „Тайфун“ с подкрепата на танкера „Вояджър\", се казва в съобщението на ведомството, публикувано в социалната мрежа „Туитуър“.  \r\nМиналата седмица изтребителите на британските ВВС също бяха задействани за ескортиране на два руски Ту-95. Кралските ВВС постоянно наблюдават полетите на руски самолети в близост до техните граници, които обаче не влизат в британското въздушно пространство. Всички случаи на ескортиране завършват без инциденти. \r\nМинистерство на отбраната в Москва многократно подчертава, че полетите на руските самолети се извършват в строго съответствие с международните правила, без да се нарушават границите на други държави. \r\n \r\n . \r\n \r\n Тереза Герова", "date": "2019.08.13", "title": "РИА Новости: Британските ВВС са вдигнали изтребители за прихващане на руски Ту-142"}
{"url": "http://www.focus-news.net/news/2019/08/13/2689008/yaponskiyat-vanshen-ministar-taro-kono-bih-iskal-potentsialnite-yaponski-investitori-da-obrashtat-poveche-vnimanie-na-it-sektora-v-balgariya.html", "text": "Бих искал потенциалните японски инвеститори да обръщат повече внимание на IT сектора в България. Това каза министърът на външните работи на Япония Таро Коно пред журналисти, след среща с българския си колега министър Екатерина Захариева, предаде репортер на  Агенция „Фокус“ . „Ние споделихме виждането, че е изключително важно да насърчаваме сътрудничеството в такива потенциални сфери. Споразумението за икономическо партньорство с ЕС влиза в сила този февруари. Надявам се, че това споразумение ще засили и нашите двустранни икономически отношения“, добави още Коно. Японският външен министър обясни, че за страната му е важно България да постигне стабилност и развитие като част от Европа: „Япония високо цени сътрудничеството си с България. Ние също потвърдихме конкретните резултати в рамките на инициативата за сътрудничество за Западните Балкани“, отбеляза той. Таро Коно изрази убеденост, че Япония и България ще продължат да насърчават проекти в рамките на тази инициатива. Той обясни, че на състоялата се среща той и министър Екатерина Захариева са се споразумели и за тясно сътрудничество за пълна забрана на ядреното оръжие в Северна Корея: „Това включва пълното прилагане на резолюциите на Съвета за сигурност на ООН“, обясни той. Коно е помолил България за сътрудничество за по-бърза резолюция по въпросите на отвличанията. Японският външен минстър обърна внимание и на зачестилите проблеми в морското дело: \"Отскоро забелязваме и някои проблеми в морското дело. Трябва да надигнем глас и да се изправим пред предизвикателствата, които застрашават свободата на плаването и не трябва да компрометираме ценности като например върховенството на правото в морското дело“, каза още той. \r\nТеодора ПАВЛОВА", "date": "2019.08.13", "title": "Японският външен министър Таро Коно: Бих искал потенциалните японски инвеститори да обръщат повече внимание на IT сектора в България"}
{"url": "http://www.focus-news.net/news/2019/08/13/2689012/sport-andi-mari-nyama-da-igrae-singal-na-us-open.html", "text": "След като се завърна на сингъл след седем месеца отсъствие, Анди Мъри обяви, че няма да играе единично на предстоящия US Open, който започва на 26 август. Бившият номер едно в света ще се състезава на двойки и при смесените тандеми. \r\nТрикратният шампион от Големия шлем се завърна в игра на сингъл на турнира в Синсинати, но загуби в първия кръг от Ришар Гаске. След загубата 32-годишният британец обяви, че няма да участва в Откритото първенство по тенис на САЩ.", "date": "2019.08.13", "title": "Спорт: Анди Мъри няма да играе сингъл на US Open"}
{"url": "http://www.focus-news.net/news/2019/08/13/2689011/burgas-40-yahti-i-blizo-300-sastezateli-se-ochakva-da-se-vklyuchat-v-predstoyashtoto-izdanie-na-regata-kor-karoli.html", "text": "40 яхти и близо 300 състезатели се очаква да се включат в предстоящото издание на регата \"Кор Кароли\". Това съобщиха от пресцентъра на  Община Бургас . Регатата е за лодки с валидни ORC и IRC сертификати. Ден преди официалния старт на надпреварата - на 15 август, ще се проведат гонки във Варненския залив. Те са самостоятелни и победителите в тях ще получат награди. Трите офшорни етапа на регатата стартират на 16 август, като първата гонка обхваща разстоянието от Варна до Балчик. На следващия ден, 17 август, екипажите ще плават от Балчик до Свети Влас. \r\nВ третия състезателен ден гонката продължава от Свети Влас до Бургас. Финалът на регата \"Кор Кароли\" ще бъде на Морска гара. Там на специална церемония ще бъдат наградени победителите в отделните категории.", "date": "2019.08.13", "title": "Бургас: 40 яхти и близо 300 състезатели се очаква да се включат в предстоящото издание на регата \"Кор Кароли\""}
{"url": "http://www.focus-news.net/news/2019/08/13/2689013/ekip-ot-onkolozi-ot-mbal-nadezhda-izsledva-kachestvoto-na-zhivot-predi-i-sled-himioterapiya-pri-zheni-s-rak-na-gardata.html", "text": "За първи път в България екип от онколози от МБАЛ „Надежда“ изследва качеството на живот преди и след химиотерапия при жени с рак на гърдата чрез методология, използвана във водещи лечебни заведения в целия свят. Това съобщиха от пресцентъра на  МБАЛ „Надежда“ . Всяка пета жена с карцином на млечната жлеза не може да приеме болестта си както преди, така и след лечението, а всяка втора се безпокои от влиянието на стреса върху заболяването, показват данните от изследването. Въпреки отчетеното подобрение на редица показатели във функционалното състояние на болните след приключването на химиотерапията, емоционалните им притеснения остават на тревожно високи нива години след прекратяване на профилактичното лечение. Сред тях са страх от смъртта и притеснение от влошаване на състоянието им. Над 30% от анкетираните споделят, че и преди, и след лечението не могат да спят добре, а над 50% се чувстват сексуално непривлекателни. Все пак, след химиотерапия 80 – 90% от пациентките са в състояние да работят, а над 95% не губят надежда в борбата с болестта.  \r\nРакът на гърдата е най-честото онкологично заболяване при жените. Всяка година в света се разболяват повече от 1 000 000 жени, а над 400 000 стават жертва на болестта. Често поставянето на диагнозата карцином на млечната жлеза стигматизира пациентките, независимо от стадия, в който те се намират. Въпреки регистрираното безспорно подобрение по отношение на общата преживяемост на болните, химиотерапията и ендокринната терапия неизбежно повлияват негативно качеството им на живот. Затова екип от онколози от МБАЛ „Надежда“ направи проучването за качеството на живот преди и след адювантна/профилактична химиотерапия чрез валидиран въпросник FACT-B ( Functional Assessment of Cancer Therapy). Проучването измерва качеството на живот на пациентите, като се оценява въздействието на терапията при рак в няколко области: физическа, социална/семейна, емоционална и функционална. То е проведено в периода декември 2018 – юли 2019 г. в Клиниката по медицинска онкология в МБАЛ „Надежда“. В изследването са участвали 149 жени, които са провели химиотерапия в болницата.  \r\nВ битката с рака водеща е ролята на медицинския онколог, който трябва да информира добре пациентите за стадия на болестта им и прогнозата за развитието ѝ с цел намаляване на нивата на тревожност и подобряване качеството им на живот. Екипът, провел проучването, напомня, че семейната подкрепа е изключително важна за преодоляване на негативните емоции, свързани с лечението.  \r\nЦялото проучване можете да откриете", "date": "2019.08.13", "title": "Екип от онколози от МБАЛ „Надежда“ изследва качеството на живот преди и след химиотерапия при жени с рак на гърдата"}
{"url": "http://www.focus-news.net/news/2019/08/13/2689014/yambol-rasteniya-kanabis-sa-otkriti-v-chasten-imot-v-selo-gorska-polyana.html", "text": "Служители от РУ - Елхово са открили канабисови растения в частен имот в село Горска поляна. Това съобщиха от пресцентъра на  МВР . На 8 август при проведени процесуално-следствените действия в имота на 57-годишен мъж в село Горска поляна са открити 40 зелени канабисови растения с височина от 80 до 180 см, различни опаковки със суха зелена тревиста маса, реагирала при полевия наркотест на марихуана, както и 15 ловни боеприпаси от различен калибър. Разследването по случая продължава под ръководството на Районна прокуратура - Елхово.", "date": "2019.08.13", "title": "Ямбол: Растения канабис са открити в частен имот в село Горска поляна"}
{"url": "http://www.focus-news.net/news/2019/08/13/2688997/kommersanta-ankara-ne-e-dovolna-ot-triumfa-na-bashar-asad.html", "text": "Министерството на националната отбрана на Турция предупреди руските си колеги за „аморалните и безпощадни\" действия на сили под контрола на сирийския президент Башар  Асад. Изявлението бе направено на фона на първите сериозни победи на сирийската армия за последните четири месеца по време на военната операция край зоната на деескалация в Идлиб, отбелязват от редакцията на руския вестник  „Коммерсантъ“ . \r\n„Само от юни, в резултат на обстрели и атентати от страна на поддръжниците на Асад, подкрепени от руските ВВС, около 400 невинни хора са загинали в зоната на деескалация“, заяви министърът на националната отбрана на Турция Хулуси Акар в интервю за телевизия TRT Haber, цитирана от изданието. Министърът на отбраната определи нападенията на сирийската армия върху Идлиб, където според него умерената опозиция се опитва да „защитава своята територия\", като „неморална и безпощадна\". Акар подчерта: Анкара „продължава да работи за прекратяване на примирието в Идлиб“ и е готова за „решителни стъпки“ в отговор на сирийската армия, обстрелваща турските наблюдателни постове в тази област. Именно за това Анкара е предупредила Русия. \r\nПрез септември миналата година в Сочи Хулуси Акар заедно с руския си колега Сергей Шойгу подписаха меморандум за стабилизиране на ситуацията в Идлиб. Споразумението имаше за цел да предотврати военна операция в тази последна зона за деескалация, която тогава бе извън контрола на Дамаск, но при определени условия. Сред тях са изтеглянето на „радикални терористични групировки\" и тежко оборудване на 15-20 км дълбоко в зоната на деескалация на Идлиб, съвместно патрулиране по границите на зоната от руски и турски военни, откриване на свободен трафик по пътищата М4 (Алепо-Латакия) и М5 (Алепо-Хама) до месец декември. \r\nЕдинственото нещо, което се реализира оттогава, е патрулирането по границите на зоната за деескалация. \r\nИзтеглянето на военно оборудване и бойци бе изпълнено, но само за кратко. В резултат на това, както подчерта специалният пратеник на руския президент за Сирия Александър Лаврентев в по-ранно интервю за „Коммерсантъ\", умерената опозиция контролира около 5-6% от територията в Идлиб. Останалото се пази от бойците на терористичната групировка „Хаят Тахрир ал Шам” (бившата „Джебхат ал Нусра”). Събеседникът на изданието подчерта, че преди сключването на меморандума от Сочи на 17 септември 2018 г. опозицията е контролирала приблизително 40–45% от територията. \r\nСитуацията около зоната за деескалация ескалира в края на април. Сирийската авиация с подкрепата на руските въздушнорокосмически сили започна да нанася удари в Идлиб. В същото време Москва отрича провеждането на офанзивна операция в Идлиб, подчертавайки, че всичко, което се случва, е „единствено отговор на провокативни действия на радикални бойци\", които бомбардират авиобаза „Хмеймим\" и селища, граничещи с зоната на деескалация. Сирийските опозиционни сили обвиняват Дамаск и Москва в убийството на цивилни. Според Сирийската обсерватория за човешките права (СОЧП), която е базирана в Лондон, от 30 април до 11 август в зоната са убити 3179 души, включително 890 цивилни, повечето от които са загинали в резултат на действията на сирийските и руските военни. Около 80 цивилни са станали жертви на въоръжени групировки. \r\nПримирието в Идлиб, което Дамаск обяви в началото на август, продължи само няколко дни. След това сирийската армия засили действията си. Миналия уикенд бяха освободени две населени места - Ал-Хобейт и Сукаке, разположени на приблизително на разстояние от 10 км от магистрала М5 и на толкова от град Хан Шейхун в южната част на провинция Идлиб. Според официални сирийски източници армията е блокирала доставките за бойците. Това е първият голям успех на сирийската армия от края на април. Окупираните от военните райони бяха извън контрола на Дамаск в продължение на седем години.  \r\nПобедата на сирийската армия бе на висока цена. Според руското министерство на отбраната на 10 и 11 август „при отблъскване на бойни атаки срещу позициите на сирийските правителствени сили са убити 23 войници, а седем са ранени“. Къде точно са били загинали, не се съобщава. В същото време, според СОЧП, само в битката при Ал Хобайт в събота и неделя са загинали над 130 души, 53 от тях са сирийски войници. \r\nБоевете в южната част на зоната за деескалация на Идлиб продължават. „Терористичните групировки правят опити за разширяване на контролирани територии със сила, извършвайки атаки срещу позиции на правителствени войски\", подчерта руското министерство на отбраната. Положението не е по-добро в други области. В неделя системите за противовъздушна отбрана в руската въздушна база „Хмеймим“ свалиха шест дрона на бойци, а също така бяха регистрирани десетки обстрели на гранични райони с Идлиб. \r\nСпоред източници на изданието, близки до сирийската армия, армията няма да спре, докато не успее да овладее магистралата М5, значителен участък, който преминава през Идлиб. \r\nВъпросът е обаче дали Турция ще си затвори очите за такова значително нарушение на границите на зоната за деескалация. От друга страна, Москва може да се съгласи този район да бъде контролиран от подкрепяната от Турция сирийска опозиция, която ще може да гарантира свободно движение по М5, както е предвидено в меморандума от Сочи. Неслучайно Москва предлага на сирийската опозиция помощ в битките с „Хаят Тахрир ал Шам“. Този вариант може да е подходящ за Анкара, при условие, че военните операции не засягат турските наблюдателни постове. Но очевидно границите на зоната за деескалация във връзка с настъпването на сирийската армия ще се преместят. \r\n \r\n . \r\n \r\n Тереза Герова", "date": "2019.08.13", "title": "„Коммерсантъ“: Анкара не е доволна от триумфа на Башар Асад"}
{"url": "http://www.focus-news.net/news/2019/08/13/2689016/blagoevgrad-dispensar-s-mineralna-voda-e-postaven-na-partera-na-obshtinata.html", "text": "Диспенсър с минерална вода е поставен на партера на Община Благоевград, предаде репортер на  Радио „Фокус“ – Пирин . Диспенсърът може да бъде използван от всеки жител или гост на града. Мерките са предприети от общинското ръководство заради високите температури. Осигуряване на вода в горещите месеци се организира ежегодно по разпореждане на кмета д-р Атанас Камбитов.  \r\nОстава предупреждението към гражданите да не излизат в най-горещите часове на деня освен ако не е крайно наложително, особено в дни като днешния, когато за област Благоевград важи оранжев код за високи температури. Препоръчва се, особено за децата и възрастните, да не се излагат продължително време на слънце, да носят шапки и да пият повече вода. \r\nЛивия НИНОВА", "date": "2019.08.13", "title": "Благоевград: Диспенсър с минерална вода е поставен на партера на Общината"}
{"url": "http://www.focus-news.net/news/2019/08/13/2689018/makfaks-makedoniya-v-cherna-gora-vliza-v-sila-zabranata-za-pushene-na-zakrito-globata-e-do-20-000-evro.html", "text": "Считано от 14 август 2019 г., в Черна гора влиза в сила забраната за пушене на закрито, заложена в Закона за ограничаване на употребата на тютюневи изделия, предава македонската информационна агенция  „Макфакс“ . \r\nВсеки, който наруши разпоредбите на закона, рискува да плати глоба до 20 000 евро. Законът, който забранява използването на тютюневи изделия в обществени помещения, с изключение на казина, беше единодушно одобрен от парламента на 31 юли, припомня агенцията. \r\nНовият закон забранява пушенето във всяка стая или зона, в които се консумират храни и напитки. Това означава, че в ресторантите вече няма да има обособени зони за пушачи. \r\n \r\n Тереза Герова", "date": "2019.08.13", "title": "„Макфакс“ (Македония): В Черна гора влиза в сила забраната за пушене на закрито, глобата е до 20 000 евро"}
{"url": "http://www.focus-news.net/news/2019/08/13/2689017/dobrich-voda-v-goreshtite-dni-razdavat-v-tsentara-na-grada.html", "text": "Вода в горещите дни раздават в центъра на града, съобщиха от  община град Добрич . Инициативата е на администрацията и на ОС на БЧК в добруджанския град. За поредна година е организира съвместната кампания за раздаване на безплатна вода за нуждаещите се в най-горещите дни на лятото. Днес и утре от 12,00 часа доброволци раздават вода пред Народно читалище „Йордан Йовков“. По предложение на БЧК - Добрич тази година ще се измерва и кръвното налягане на тези, които смятат, че имат нужда.", "date": "2019.08.13", "title": "Добрич: Вода в горещите дни раздават в центъра на града"}
{"url": "http://www.focus-news.net/news/2019/08/13/2689015/veliko-tarnovo-novi-sluchai-na-laymska-bolest-i-marsilska-treska-sa-registrirani-v-oblastta.html", "text": "Нови случаи на лаймска болест и марсилска треска са регистрирани в областта. Пациентите са от общините Елена и Велико Търново и са установени в периода 5 - 11 август, съобщават за  Радио „Фокус“ – Велико Търново  от Регионалната здравна инспекция. И двамата са лекувани в местните болници. За миналата седмица са отчетени още три случая на варицела , дванадесет на ентероколити, един на салмонелоза и шест на остри респираторни заболявания. \r\nОт началото на годината в областта има трима заболели от лаймса болест и двама от марсилска треска. Здравните експерти уверяват, че стойностите са далеч от епидемични. \r\nЛуиза ТРАНЧЕВА", "date": "2019.08.13", "title": "Велико Търново: Нови случаи на лаймска болест и марсилска треска са регистрирани в областта"}
{"url": "http://www.focus-news.net/news/2019/08/13/2689019/pazardzhik-festivalat-na-klasicheskata-muzika-peristera-v-muzika-shte-se-provede-za-vtora-godina-v-peshtera.html", "text": "Фестивалът на класическата музика „Перистера в музика“ ще се проведе за втора година в Пещера. Това съобщи за  Радио „Фокус“ – Пазарджик  Димитър Павлов, експерт по културата в Община Пещера. Античната крепост ще се превърне в сцена, на която зрителите ще видят и чуят трио „Кантабиле“ и дуо „D`Amore“. „Културният туризъм използва като ресурс общото ни наследство – културните и природни ценности на средата, които съхраняват колективната памет на обществото. Крепостта „Перистера” съхранява паметта за непрекъснато възраждащия се живот. Нашето поколение се опитва да сложи своя малък отпечатък. След реставрацията на крепостта е добре да направим това, което нашата цивилизация умее добре – да изразим почитта си към изкуството, без което тя не би оцеляла“, уточни Павлов.  Откриването е на 16 август в 19.00 часа, като входът е безплатен. \r\nАлбена ЖИЛЕКОВА", "date": "2019.08.13", "title": "Пазарджик: Фестивалът на класическата музика „Перистера в музика“ ще се проведе за втора година в Пещера"}
{"url": "http://www.focus-news.net/news/2019/08/13/2689000/daily-sabah-sasht-i-turtsiya-shte-ustanovyat-savmesten-operativen-tsentar-v-severna-siriya-do-dni.html", "text": "Съвместният оперативен център, който ще бъде създаден за улесняване на сътрудничеството между Анкара и Вашингтон в Северна Сирия, ще започне да функционира в рамките на следващите няколко дни, пише турското издание  Daily Sabah .  \r\nAмерикански военни вече са пристигнали в Шанлъурфа, съобщи в понеделник Министерството на отбраната на Турция, като добави, че центърът ще започне да функционира до дни.  \r\nБелият дом постигна споразумение с Анкара за създаването на зона за сигурност в Северна Сирия, която ще бъде \"мирен коридор\" за разселените сирийци, които искат да се завърнат по домовете си. \r\nСделката също така включва създаването на съвместен оперативен център, който да координира установяването на буферната зона. \r\nТурция очаква да бъде създадена на 32-километрова зона за сигурност в региона, която трябва да е изчистена от членове на „Отрядите за народна самоотбрана“ (ОНС), за които Анкара твърди, че са крило на „Работническата партия на кюрдистан“ (ПКК) в Сирия. Тя предупреди, че ако създаването на зоната се забави, ще предприеме военни действия за премахване на терористичната заплаха на южната си граница. \r\nСАЩ си партнираха със Сирийските демократични сили (СДС), които според турските власти се намират под контрола на ОНС, в борбата срещу \"Ислямска държава\".  \r\nТурция категорично се противопоставя на присъствието на ОНС в Манбидж, което е основна спънка в и без друго напрегнатите  отношения между Белия дом и Анкара, поради подкрепата на американците за групировката под предлог, че се борят заедно срещу \"Ислямска държава\". Вашингтон предоставяше военна екипировка и обучение за своите съюзници, въпреки опасенията на Турция за сигурността на южната си граница. \r\nЗа да намалят напрежението в дипломатическите си отношения, САЩ и Анкара подписаха споразумение за изграждане на пътна карта през юни 2018 г., която трябваше да ускори изтеглянето на силите на ОНС от Манбидж и заместването им с турско-американски военни патрули. Изпълнението на тази сделка обаче се забави и групировката все още присъства в региона.  \r\nПо-рано правителството на Ердоган извърши две трансгранични военни операции на запад от река Ефрат, операция „Ефратски щит“, и операция „Маслинова клонка“, за да подсигури южната си граница от терористични организации.  \r\n  Теодор Пенев", "date": "2019.08.13", "title": "Daily Sabah: САЩ и Турция ще установят съвместен оперативен център в Северна Сирия до дни"}
{"url": "http://www.focus-news.net/news/2019/08/13/2689021/afp-grazhdani-na-sidni-zadarzhaha-pohititel-s-nozh-naragal-dvama-dushi.html", "text": "Мъж, въоръжен с нож уби един човек и се опита да намушка няколко други в центъра на Сидни, преди да бъде повален от граждани и арестуван, съобщава  AFP . \r\nПолицията съобщи, че 21-годишен мъж от Сидни с история на психични заболявания с е убил жена в жилищна сграда, преди да нападне още няколко души в центъра на града. \r\nОт местната полиция заявиха, че похитителят няма известни връзки с терористични организации, но все пак е \"имал пръст\" в атаки на крайно-десни терористи в САЩ и Нова Зеландия, които предизвикаха множество жертви.  \r\nСпоред свидетели задържаният е преследвал хора с кухненски нож в центъра на Сидни. Няколко цивилни са реагирали, като са успели да настигнат мъжа и да го задържат до пристигането на органите на реда. \r\nСред пострадалите е 41-годишна жена, която е била наръгана, но вече е стабилизирана и няма опасност за живота й.  \r\n\"Отворихме прозореца и видяхме как човек държи нож и скача на капака на близка кола“, заяви пред AFP друг свидетел на случилото се. \r\nСпоред полицията, първоначалните данни не показват това да е опит за терористичен акт, но разследването продължава. \r\nМинистър-председателя похвали смелостта на гражданите, които са задържали мъжа. \r\n„Похитителят сега е в ареста след смелите действия на присъстващите на местопрестъплението, които успяха да го задържат“. Мислите ни сега са с всички, които са пострадали в следствие на инцидента, заяви той в \"Туитър\". \r\n \r\n  Теодор Пенев", "date": "2019.08.13", "title": "AFP: Граждани на Сидни задържаха похитител с нож, наръгал двама души"}
{"url": "http://www.focus-news.net/news/2019/08/13/2689024/nzok-i-sindikatite-podpisaha-osmiya-za-sistemata-kolektiven-trudov-dogovor.html", "text": "Днес в Националната здравноосигурителна каса (НЗОК) бе подписан осмият за системата Колективен трудов договор между институцията и двата официално представени синдиката – Национален синдикат на административните служители \"Подкрепа\" и Федерация на синдикатите в здравеопазването към КНСБ. Това съобщиха от пресцентъра на  НЗОК . \r\nПрез годините НЗОК поема изпълнението на все повече дейности, ангажимент досега на други институции, а числеността на персонала и заплащането запазват традиционно ниско ниво. Много служители - лекари, IT-специалисти и други висококвалифицирани кадри напуснаха системата поради ниското заплащане на техния труд. За 20-те години от съществуването на НЗОК служителите на институцията доказаха, че притежават професионална компетентност за изпълнение на специфичните задачи и функции на касата. Затова в подписания днес Колективен трудов договор са залегнали клаузи ръководството на НЗОК и двата официално представени в системата синдиката да работят заедно за постигане на справедливо заплащане на труда на служителите, за преодоляване на текучеството на кадри, както и за привличане на млади специалисти, за да може институцията да се справи с отговорността  и увеличаващата се по вид и обем дейност, както и да отговори на очакванията на здравноосигурените.  \r\nСоциалното партньорство, което има дълбоки традиции в НЗОК, обединява усилията на ръководството и на синдикатите за подобряване на условията на труд на служителите и постигане на справедливо възнаграждение на служителите.", "date": "2019.08.13", "title": "НЗОК и синдикатите подписаха осмия за системата Колективен трудов договор"}
{"url": "http://www.focus-news.net/news/2019/08/13/2689020/henrih-kokonchev-glaven-sadiya-na-regata-kor-karoli-regatata-shte-zapochne-na-15-avgust-s-demonstrativen-reys.html", "text": "Регата „Кор Кароли“ стартира на 15 август. Това каза главният съдия на регатата Хенрих Кокончев на пресконференцията в Общината, предаде репортер на  Радио „Фокус“ – Бургас . Кокончев добави, че програма състезанието започва в 10.00 часа. „Новото тази година е, че на първия ден на тези регати има демонстративен рейс, на който могат да се качат всички желаещи, да бъдат членове на екипажа и населението на градовете да види една хубава гледка“, добави Кокончев. По думите му ще се направят две гонки на залива във Варна срещу вятъра и по вятъра. „На другия ден започва същността на регатата Варна – Балчик. На третия ден регатата стартира от Балчик за Свети Влас. След това регата продължава от Свети Влас до Бургас. Финалът на регата „Кор Кароли“ ще бъде на Морска гара. Там на специална церемония  ще бъдат наградени победителите във всички категории. \r\nМария КУРТЕВА", "date": "2019.08.13", "title": "Хенрих Кокончев, главен съдия на регата „Кор Кароли“: Регатата ще започне на 15 август с демонстративен рейс"}
{"url": "http://www.focus-news.net/news/2019/08/13/2689025/gd-granichna-politsiya-intenziven-e-trafikat-za-leki-avtomobili-i-v-dvete-posoki-na-gkpp-kalotina-kulata-i-makaza.html", "text": "Интензивен е трафикът за леки автомобили и в двете посоки на ГКПП „Калотина“, „Кулата“ и „Маказа“. Това съобщиха от  ГД „Гранична полиция“ . Информацията за трафика на граничните пунктове е към 13.00 часа. На границата с Румъния трафикът е интензивен и в двете посоки за леки автомобили. На границата със Северна Македония и Турция трафикът е нормален на всички гранични контролно-пропускателни пунктове.", "date": "2019.08.13", "title": "ГД „Гранична полиция“: Интензивен е трафикът за леки автомобили и в двете посоки на ГКПП „Калотина“, „Кулата“ и „Маказа“"}
{"url": "http://www.focus-news.net/news/2019/08/13/2689029/pravitelstvoto-odobri-dopalnitelen-transfer-po-byudzheta-na-ministerstvoto-na-ikonomikata.html", "text": "Правителството прие проект на Постановление за одобряване на допълнителен трансфер в размер на 12 140 400 лв. по бюджета на Министерството на икономиката за 2019 г. за Държавно предприятие „Управление и стопанисване на язовири”. Това съобщиха от  правителствената информационна служба . \r\nСредствата са необходими за ресурсно осигуряване на дейността и на язовирите - изплащане на разходи за персонал на работниците и служителите, административни разходи, както и закупуване на дълготрайни материални и нематериални активи.", "date": "2019.08.13", "title": "Правителството одобри допълнителен трансфер по бюджета на Министерството на икономиката"}
{"url": "http://www.focus-news.net/news/2019/08/13/2689028/ana-mpa-gorski-pozhar-bushuva-v-oblast-beotiya-v-gartsiya.html", "text": "Горски пожар бушува в района на Беотия и все още не е овладян, предава държавната информационна агенция  ANA-MPA . \r\nЧаст от стихията е поставена под контрол, но в основата си пожарът остава неконтролируем и се придвижва към залива Агиос Йоанис близо до плажовете в Коринтския залив. \r\nГръцките власти съобщиха, че пламъците са трудни за овладяване, подпомагани от силните ветрове и се движат в посока към бреговата ивица. \r\nТе допълниха, че са взети мерки по предпазването на населението. \"Ще евакуираме, ако е необходимо, плажовете, но засега пламъкът все още е далеч и се предприемат координирани усилия за неговото овладяване\". \r\nСпоред източници, пламъците е на около 1 км от най-близкия плаж. \r\n \r\n  Теодор Пенев", "date": "2019.08.13", "title": "ANA-MPA: Горски пожар бушува в област Беотия в Гърция"}
{"url": "http://www.focus-news.net/news/2019/08/13/2689031/sofiya-68-godishna-zhena-e-blasnata-okolo-obyad-v-stolitsata.html", "text": "68-годишна жена е блъсната около обяд в столицата. Това съобщиха за  Агенция „Фокус“  от СДВР. Малко преди 12.30 часа на обяд в КАТ е получен сигнал за ПТП. Лек автомобил е блъснал възрастна жена на кръстовището на булевард „Цар Борис III“ и улица „Нишава“. Жената е откарана за преглед в болнично заведение.  \r\nНадежда ИВАНОВА", "date": "2019.08.13", "title": "София: 68-годишна жена е блъсната около обяд в столицата"}
{"url": "http://www.focus-news.net/news/2019/08/13/2689030/osiguryavat-se-437-832-lv-za-sportno-sastezatelni-deynosti-na-studentite.html", "text": "Правителството одобри отпускането на 437 832 лв. за спортно-състезателни дейности на студентите за 2019 г., от които за държавните висши училища, финансирани от МОН, 397 458 лв., а за частните - 40 374 лева. Това съобщиха от  правителствената информационна служба . \r\nСредствата се осигуряват за учебно-тренировъчната и спортно-състезателните дейности на студентите, както и за материално-техническото обезпечаване на тези дейности. Определят се на база разработени от висшите училища проекти за подпомагане физическото възпитание и спорта на студентите в редовна форма на обучение. Осигуряват се ежегодно със Закона за държавния бюджет и се разходват на базата на представени разчети за броя на студентите във висшите училища в размер на 3 лв. за студент. \r\nС Постановлението държавата ще осигури средства на 33 държавни висши училища за 132 486 студенти, и на 10 частни висши училища за 13 458 студенти. \r\nЦелта е да се укрепят нагласите и да се създаде мотивация за системни занимания с физически упражнения и спорт у младите хора. \r\nСредствата се предоставят във връзка с изпълнение на политиките в областта на студентския спорт, насочени към оптимизиране на двигателния режим, учебно- тренировъчната, спортно-състезателната дейност и материално-техническото обезпечаване.", "date": "2019.08.13", "title": "Осигуряват се 437 832 лв. за спортно-състезателни дейности на студентите"}
{"url": "http://www.focus-news.net/news/2019/08/13/2689033/pravitelstvoto-se-razporedi-s-imoti.html", "text": "Правителството прехвърля безвъзмездно на Община Ихтиман имот - частна държавна собственост, намиращ се в местността „Геови върби“ в град Ихтиман. Това съобщиха от  правителствената информационна служба . Имотът, който досега е бил в управление на Професионалната гимназия „Васил Левски“ - град Ихтиман е с площ 29 482 кв. м и е необходим на общината за разширение на съществуващия гробищен парк.  \r\n„Български пощи“ ЕАД ще продадат чрез търг с тайно наддаване недвижими имоти в град Стрелча и село Трудовец. Обектите не се използват от дружеството. Продажбата ще се извърши по цена, не по-ниска от определената от независим оценител.  \r\nНа община Казанлък се предоставя управлението върху имот - публична държавна собственост, намиращ се на бул. „Никола Петков“ в общинския център. Той представлява терен с площ 6 274 кв. м и 4 сгради в него. Досега е бил управляван от Министерството на вътрешните работи, но е с отпаднала за ведомството необходимост. Имотът ще бъде използван от общината за съхранение на материали за зимно почистване и за поддръжка на цялостната техническа инфраструктура на населените места на нейната територия.", "date": "2019.08.13", "title": "Правителството се разпореди с имоти"}
{"url": "http://www.focus-news.net/news/2019/08/13/2689023/kathimerini-ognenata-stihiya-v-gartsiya-na-ostrov-tasos-bushuva-pozhar-plamatsite-v-peaniya-sa-chastichno-lokalizirani.html", "text": "Огненият ад в Гърция продължава – пожар избухна и на ваканционния остров Тасос, един от най-предпочитаните за почивка в южната ни съседка, съобщава електронното издание на атинския ежедневник  Kathimerini . \r\nОгънят е пламнал в сутрешните часове на деня в района на Парадисос в югозападната част на острова, а на място са изпратени 56 пожарникари с 25 противопожарни коли. Те са подкрепени от два самолета и един хеликоптер. \r\nКметът на острова Костас Хациемануил заяви пред държавната информационна агенция ANA-MPA, цитирана от изданието, че властите се опитват да предотвратят разпространяването на пламъците до по-недостъпните райони, но добави, че нито едно населено място не е изложено на риск.  \r\nВ Гърция бушуват най-малко четири други големи пожари, включително на остров Евия, в района на Ахая и една в близост до град Тива. Пожарът, който гори близо до гръцката столица от неделя вечер, е частично локализиран, съобщиха властите. \r\n \r\n Тереза Герова", "date": "2019.08.13", "title": "Kathimerini: Огнената стихия в Гърция – на остров Тасос бушува пожар, пламъците в Пеания са частично локализирани"}
{"url": "http://www.focus-news.net/news/2019/08/13/2689034/odobreni-sa-rezultatite-ot-vtorata-sesiya-na-balgaro-pakistanskata-mezhdupravitelstvena-komisiya-za-ikonomichesko-satrudnichestvo.html", "text": "Правителството одобри резултатите и протокола от Втората сесия на българо-пакистанската междуправителствена комисия за икономическо сътрудничество.  Това съобщиха от  правителствената информационна служба . Тя се проведе на 20 и 21 май в гр. Исламабад, Ислямска република Пакистан. \r\nВ рамките на сесията бяха обсъдени въпроси свързани с търговия и инвестиции, иновации, стартиращи компании, малки и средни предприятия, финансово сътрудничество, селско стопанство, транспорт, информационни технологии и съобщения, енергетика и др.", "date": "2019.08.13", "title": "Одобрени са резултатите от Втората сесия на българо-пакистанската междуправителствена комисия за икономическо сътрудничество"}
{"url": "http://www.focus-news.net/news/2019/08/13/2689032/burgas-schupeni-sa-saorazheniyata-v-prostranstvoto-okolo-blok-32-v-zhilishten-kompleks-izgrev.html", "text": "Пространството около блок 32 в комплекс „Изгрев“ в Бургас осъмна с изпочупени съоръжения. Това съобщиха от пресцентъра на  Община Бургас . През изминалата нощ е разбита беседката, пейки и решетки на отводнителни шахти. Предполага се, че извършителите са тийнейджъри, които са избрали агресията и вандалското поведение като начин за забавление. Блок 32 е сред първите, които сключиха договор по програмата за енергийна ефективност и саниране на високи жилищни сгради. По тази причина Община Бургас облагороди пространството в този район, за да се вписва с новия вид на сградите. След вандалския акт живеещите в района са се организирали, за да разчистят и поправят нанесените щети. Община Бургас оказва пълно съдействие и е предприела мерки за възстановяването на съоръженията.", "date": "2019.08.13", "title": "Бургас: Счупени са съоръженията в пространството около блок 32 в жилищен комплекс „Изгрев“"}
{"url": "http://www.focus-news.net/news/2019/08/13/2689027/sliven-prodalzhavat-aktsiite-po-obezvrezhdane-na-rayoni-i-zagrobvane-na-otkriti-zhivotinski-otpadatsi.html", "text": "Продължават акциите по обезвреждане на райони и загробване на открити животински отпадъци. Това съобщиха от пресцентъра на  Община Сливен . Почистено и дезинфекцирано е мястото в напоителния канал край сливенското село Тополчане, където бяха открити нерегламентирано изхвърлени животински отпадъци. По разпореждане на кмета Стефан Радев е увеличен броят на осигурената от Община Сливен техника за извършените там дейности. Мероприятията край канала са приключили късно вечерта на 12 август.", "date": "2019.08.13", "title": "Сливен: Продължават акциите по обезвреждане на райони и загробване на открити животински отпадъци"}
{"url": "http://www.focus-news.net/news/2019/08/13/2689036/odobreni-sa-rezultatite-ot-provedeni-zasedaniya-na-saveta-na-es.html", "text": "Министерският съвет одобри доклад с резултати от заседанието на Съвета на Европейския съюз по икономически и финансови въпроси (ЕКОФИН), което се проведе на 9 юли в Брюксел. Това съобщиха от  правителствената информационна служба . Тя  В контекста на Европейския семестър за 2019 г., Съветът прие специфичните за всяка държава препоръки относно националните програми за реформи, както и за актуализираните програми за стабилност или конвергенция. Финландското председателство на Съвета на ЕС представи пред ЕКОФИН приоритетите си в икономическата и финансовата област. Министрите бяха информирани за актуалното състояние на законодателното предложение за изменение на системата на собствени ресурси. Съветът прие препоръка до Европейския съвет относно назначаването на Кристин Лагард, управляващ директор на МВФ, за председател на Европейската централна банка.  \r\nВ рамките на заседанието на Съвета на ЕС по земеделие и рибарство, което се проведе на 15 юли в Брюксел, министрите продължиха обсъжданията за реформата на Общата селскостопанска политика след 2020 г. по отношение на аспектите, свързани с околната среда и климата. Разгледана беше и актуалната ситуация с Африканската чума по свинете в ЕС и извън него. В областта на търговията Комисията информира Съвета за резултатите от преговорите по споразумение за свободна търговия между Европейския съюз и Меркосур.  \r\nСъветът „Общи въпроси“ проведе заседание на 18 юли в Брюксел. Обсъдено беше изпълнението на Стратегическия дневен ред на ЕС за периода 2019-2024 г. Финландското председателство представи вижданията си за организацията на преговорите по Многогодишната финансова рамка 2021 - 2027 г. (МФР) през следващите шест месеца. Подчертана бе решимостта да спази заведената от Европейския съвет през юни 2019 г. времева рамка по МФР, която включва обмяна на мнения между лидерите по МФР през октомври 2019 г., с цел приключване на преговорите преди края на годината. \r\nНа 19 юли в Хелзинки се проведе заседание на Съвета на ЕС „Правосъдие и вътрешни работи“, част „Правосъдие“. Европейската комисия информира министрите, че публикуваното на 17 юли т. г. от нея Съобщение „Укрепване на върховенството на правото в Съюза. План за действие“ е мотивирано от констатираната от ЕК необходимост за приемането на цялостен пакет от мерки за преодоляване на установени напоследък проблеми със спазването на принципа на върховенството на правото. По темата за сътрудничеството по наказателно-правни въпроси редица делегации, включително и българската, представиха въведените в законодателството им различни видове алтернативни на лишаването от свобода мерки - пробация, медиация, възпитателни мерки в общността, които са довели до положителен ефект.  \r\nСъветът на ЕС по конкурентоспособност проведе неформално заседание на 4 и 5 юли в Хелзинки. В частта „Вътрешен пазар и индустрия“ се дискутира интегрирането на единния пазар, динамичната цифрова икономика и модерната индустриална политика.  В сесията, посветена на интелигентните решения за конкурентна и неутрална към климата Европа, министрите подкрепиха необходимостта от насърчаване на инвестициите и усилията за развитие едновременно на конкурентоспособността, енергийната ефективност и климатичната неутралност, както и отразяването им в конкретни политики. В частта „Научни изследвания: бяха обсъдени темите за научните изследвания и иновациите като двигатели на устойчив растеж и мисиите като стратегически инструмент в програмата „Хоризонт Европа“.", "date": "2019.08.13", "title": "Одобрени са резултатите от проведени заседания на Съвета на ЕС"}
{"url": "http://www.focus-news.net/news/2019/08/13/2689035/blagoevgrad-predprieti-sa-vsichki-neobhodimi-deystviya-za-nedopuskaneto-na-pozhari-v-gorskite-teritorii-prez-letnite-mesetsi-v-obshtinata.html", "text": "Предприети са всички необходими действия за недопускането на пожари в горските територии през летните месеци в община Благоевград, предаде репортер на  Радио „Фокус“ – Пирин . От Районна служба „Пожарна безопасност и защита на населението“ – Благоевград предупреждават, че е забранено изгарянето на растителни отпадъци и сухи треви. Кметовете на райони и населени места трябва да провеждат противопожарни инструктажи на пастирите, пчеларите и други граждани извършващи дейност в полския и горския фонд. Кметовете на населени места трябва да създадат организация за своевременно включване на населението в погасяването на възникнали пожари. През целия летен сезон от пожарната ще извършват контролни проверки в населените места, туристическите обекти и обекти по подготовката им за експлоатация и за недопускане на нарушения на противопожарните изисквания от органите на Районна служба „Пожарна безопасност и защита на населението“ – Благоевград. При констатирането на нарушения ще се търси административно-наказателна отговорност от служители на пожарната и полицията, съгласно Закона за МВР. \r\nЛивия НИНОВА", "date": "2019.08.13", "title": "Благоевград: Предприети са всички необходими действия за недопускането на пожари в горските територии през летните месеци в общината"}
{"url": "http://www.focus-news.net/news/2019/08/13/2689022/varna-nova-zapoved-na-oblastniya-upravitel-stoyan-pasev-zadalzhava-vsichki-stopani-s-neregistrirani-praseta-da-gi-umartvyat.html", "text": "Нова заповед от вчера, подписана от областния управител Стоян Пасев, задължава всички стопани от областта, които не са регистрирали прасетата си, да ги изколят доброволно. Изискването важи за всички общини, не само за тези, които попадат в 20-километровата санитарна зона, посочена в указателното писмо на министъра на земеделието и храните Десислава Танева. Това каза в интервю за  Радио „Фокус“ – Варна  д-р Златина Димова от Областната дирекция по безопасност на храните. „Съвсем мотивирано се обосновахме, че има огнища на африканска чума по свинете по диви животни в Шумен, Добрич и Бургас, и това е мярка, която трябва да вземем, за да не допуснем заболяването“, обясни д-р Димова. Според нея има някои животновъди, които гледат повече животни, не само за себе си, но и с цел търговия. Немалка част  от тях са направили тези обекти доста добре и са подали заявление за регистрация на ферма тип „А“ с въведени мерки за биосигурност. „И ако успеят да отговорят на Наредбата за животновъдните обекти и въведат мерки така, че да предпазят своето стопанство от навлизането на вируса, тогава те ще бъдат регистрирани“, обясни още директорът на ОДБХ - Варна. По думите ѝ при проверките на инспекторите в областта са установени укрити животни в три общини. В резултат на кметовете предстои да им бъдат връчени предписания с 24-часов срок и впоследствие актове на кметовете на малки населени места. Към момента такива населени места има на територията на община Аксаково, както и в общините Вълчи дол и Аврен. \r\nДиана СТОЕВА", "date": "2019.08.13", "title": "Варна: Нова заповед на областния управител Стоян Пасев задължава всички стопани с нерегистрирани прасета да ги умъртвят"}
{"url": "http://www.focus-news.net/news/2019/08/13/2689038/odobren-e-osmiyat-natsionalen-doklad-za-izpalnenie-na-zadalzheniyata-po-konventsiyata-za-yadrena-bezopasnost.html", "text": "Правителството одобри Осмия национален доклад на Република България за изпълнение на задълженията по Конвенцията за ядрена безопасност. Това съобщиха от  правителствената информационна служба .  \r\n Одобрен е и съставът на българската делегация за участие в съвещанието за преглед на националните доклади. Прегледът на Националния доклад ще се проведе от 23 март до 3 април 2020 г. във Виена. \r\nОсмият национален доклад отразява развитието на страната след седмото съвещание и предоставя информация за напредъка на основните дейности и изпълнението на планираните мерки за повишаване безопасността на ядрените съоръжения. В доклада са отразени подробно извършените през отчетния период оценки и анализи на безопасността, използваните методи, получените резултати и главните заключения. По всеки член от Конвенцията е докладвано изпълнението на произтичащите от него задължения. \r\nОсобено внимание е отделено на изпълнените мерки за повишаване безопасността на намиращите се в експлоатация ядрени енергийни блокове и решаването на важните за безопасността въпроси, представени на предишния преглед. Разгледана е и безопасността при експлоатацията на ядрените съоръжения, регулаторните практики в областта на актуализирането на законодателната рамка, лицензирането, контролната и инспекционната дейност.", "date": "2019.08.13", "title": "Одобрен е Осмият национален доклад за изпълнение на задълженията по Конвенцията за ядрена безопасност"}
{"url": "http://www.focus-news.net/news/2019/08/13/2689037/shumen-politsiyata-razsledva-sluchay-na-sbivane-na-parking-na-hipermarket-v-grada.html", "text": "Полицията разследва случай на сбиване на паркинг на хипермаркет в града. Това съобщиха от  ОДМВР - Шумен . Образувано е досъдебно производство за непристойни действия, грубо нарушаващи обществения ред при управление на моторно превозно средство. Около 18.20 часа вчера е прието съобщение, че на паркинг на хипермаркет на бул. „Симеон Велики“ в града е възникнал скандал. Неизвестни, които се придвижвали с лек автомобил „Опел Мерива“ с шуменски номер препречили пътя на водач на лек автомобил „Фолксваген Пасат“. Започнали саморазправа с 43-годишния водач на пасата, нанесли удари с юмрук в областта на лицето и повредили предното панорамно стъкло на автомобила. Работата по изясняване на случая продължава.", "date": "2019.08.13", "title": "Шумен: Полицията разследва случай на сбиване на паркинг на хипермаркет в града"}
{"url": "http://www.focus-news.net/news/2019/08/13/2689041/odobren-e-doklad-s-novi-i-aktualizirani-merki-v-natsionalnata-programa-za-reformi-na-republika-balgariya-za-2019-g.html", "text": "Министерският съвет прие доклад и отчетна таблица към Националната програма за реформи (НПР) за 2019 г. с нови и актуализирани мерки в отговор на Препоръката на Съвета на EC, от 2019 г. Това съобщиха от  правителствената информационна служба .  \r\nАнгажиментите в НПР са подсилени с включването на девет нови мерки в областите: превенция срещу изпирането на пари, подобряване на процесите на надзор в застрахователния сектор, реформа на несъстоятелността, активни политики на пазара на труда, и повишаване качеството на професионалното обучение.  \r\nАктуализирани са десет мерки в областите: данъчна събираемост, управление на държавните предприятия, интеграция на уязвими и други групи в неравностойно положение, ефективност на системата на здравеопазването и намаляване на преките плащания от страна на пациентите. \r\nОтчетът за изпълнението на специфичните препоръки ще бъде представен на Европейската комисия през април 2020 г. със следващата актуализация на НПР и на Конвергентната програма.", "date": "2019.08.13", "title": "Одобрен е доклад с нови и актуализирани мерки в Националната програма за реформи на Република България за 2019 г."}
{"url": "http://www.focus-news.net/news/2019/08/13/2689043/d-r-svetoslav-sadzhakliev-shest-sa-polozhitelnite-rezultati-za-zarazeni-s-hepatit-s-ot-nachaloto-na-kampaniyata-za-bezplatni-izsledvaniya.html", "text": "Шест са положителните резултати за заразени с хепатит С от началото на кампанията за безплатни изследвания. Това заяви в интервю за  Агенция „Фокус“  д-р Светослав Саджаклиев, началник на отделението по гастроентерология МБАЛ „Св. София“. „В рамките на акцията за скрининг са изследвани около 50 пациенти“, обясни специалистът. „Притежанието на хепатит С не е свързано с почти никакви оплаквания от пациентите. За това се правят скрининг изследванията на антителата срещу вируса на хепатит С е възможен да установи болестта и да постави диагнозата“, добави д-р Саджаклиев. \r\nВиолета СИМЕОНОВА \r\n \r\n Пълния текст на интервюто четете по-късно в „Мнение”", "date": "2019.08.13", "title": "Д-р Светослав Саджаклиев: Шест са положителните резултати за заразени с хепатит С от началото на кампанията за безплатни изследвания"}
{"url": "http://www.focus-news.net/news/2019/08/13/2689044/pravitelstvoto-otkri-nauchnoizsledovatelski-institut-v-strukturata-na-meditsinskiya-universitet-plovdiv.html", "text": "Министерският съвет одобри откриването на Научноизследователски институт в структурата на Медицинския университет - Пловдив, по предложение на ректора на висшето училище и съгласно решение на Академичния съвет. Това съобщиха от  Правителствената информационна служба . \r\nИнститутът се създава с цел обединяване на изследователската дейност на преподаватели, студенти и докторанти от различните звена на висшето училище, осигуряване на по-високо качество на научните изследвания, създаване на възможност за иновации, привличане на интелектуален потенциал, развитие на научно сътрудничество с други организации в страната и чужбина, участие в изследователски мрежи. \r\nВ института ще се провеждат изследвания в областта на молекулната и регенеративна медицина, транслационната невронаука, съвременните технологии в денталната медицина, симулационно-обучителните технологии в медицината, иновативните диагностични подходи, химикофармацевтичните иновации в персонализираната медицина, иновативните нанотехнологии, детското развитие и безопасността на пациента в хирургията. \r\nОткриването на научноизследователски институт в структурата на висшето училище е в съответствие с нормативно установените изисквания на Закона за висшето образование и съответства и на мерките, заложени в Стратегията за развитие на висшето образование в България за периода 2014 - 2020 година и Националната стратегия за развитие на научните изследвания 2020.  \r\nНа заседанието на Министерския съвет също така беше взето друго решение, с което вицепремиерът Томислав Дончев и министърът на образованието и науката Красимир Вълчев са определени за представители на министерствата в Съвета на настоятелите на Българската академия на науките. Правителственото решение е във връзка с изтичането на мандата на сегашния състав на Съвета на настоятелите на БАН.", "date": "2019.08.13", "title": "Правителството откри научноизследователски институт в структурата на Медицинския университет – Пловдив"}
{"url": "http://www.focus-news.net/news/2019/08/13/2689039/gratskite-pozharnikari-se-boryat-s-ogneni-stihii-na-chetiri-fronta-obzor.html", "text": "Огненият ад в Гърция продължава, като през втория ден от седмицата пожарникарите в южната ни съседка се борят за овладяване на стихиите на четири основни фронта. \r\n \r\nПожар избухна на ваканционния  остров Тасос , един от най-предпочитаните за почивка в страната. Огънят пламна в сутрешните часове на деня в района на Парадисос в югозападната част на острова, а на място са изпратени 56 пожарникари с 25 противопожарни коли. Те са подкрепени от два самолета и един хеликоптер. Кметът на острова Костас Хациемануил заяви, че властите се опитват да предотвратят разпространяването на пламъците до по-недостъпните райони, но добави, че нито едно населено място не е изложено на риск.  \r\n \r\nВ ранните часове на дена на гръцкия  остров Евия  избухна пожар, който  наложи евакуацията на манастир в района. Жителите на три населени места са предупредени да имат готовност да напускат домовете си. Пожарната служба е получила сигнал малко след три часа сутринта местно време (съвпада с българското време) за района на Агрилица, в община Дирфис-Месапия, и е изпратила 80 пожарникари с 39 коли, които са подпомагани от четири самолета и два хеликоптера. Властите евакуираха манастира Панагия Макрималис от съображения за сигурност. Усилията на огнеборците са възпрепятствани от неравния терен и силните ветрове, които допринасят за разпространяването пламъците. Стихията бушува в защитена гора, включена в мрежата на Европейския съюз „Натура 2000“. Димът достигна чак до столицата Атина, покривайки части от града с мъгла. \r\n \r\nГръцките пожарникари се борят и с голям горски пожар близо до град Тива в областта  Беотия  в централната част на страната. Част от стихията е поставена под контрол, но в основата си пожарът остава неконтролируем и се придвижва към залива Агиос Йоанис близо до плажовете в Коринтския залив. Властите съобщиха, че работата на пожарникарите е затруднена от силните ветрове, които допринасят за разпространяването на огъня в посока към бреговата ивица. Взети мерки за защита на населението. „Ще евакуираме, ако е необходимо, плажовете, но засега пламъците все още са далеч и се предприемат координирани усилия за овладяването им\".Според източници, пожарът е на около един километър от най-близкия плаж. \r\n \r\nМеждувременно пожарът в атинското предградие  Пеания , който гори близо до гръцката столица от неделя вечер насам, е частично локализиран, съобщиха властите. \r\n \r\n Тереза Герова", "date": "2019.08.13", "title": "Гръцките пожарникари се борят с огнени стихии на четири фронта (ОБЗОР)"}
{"url": "http://www.focus-news.net/news/2019/08/13/2689040/burgas-bogdan-tomov-shte-iznese-kontsert-na-otkrita-stsena-ohlyuva-na-14-avgust.html", "text": "Любимият изпълнител на децата Богдан Томов ще зарадва жителите и гостите на Бургас с концерт, част от традиционното турне, организирано от Националното сдружение на общините в Република България (НСОРБ). Това съобщиха от пресцентъра на  Община Бургас . Негови емблематични детски песни и съвременни поп изпълнения ще звучат на 14 август от 19.00 часа на открита сцена „Охлюва“. Шоуменът ще зарадва почитателите си много забавни игри, скечове и награди. \r\nИнициативата се реализира с подкрепата на Община Бургас.", "date": "2019.08.13", "title": "Бургас: Богдан Томов ще изнесе концерт на открита сцена „Охлюва“ на 14 август"}
{"url": "http://www.focus-news.net/news/2019/08/13/2689049/blagoevgrad-konsultatsii-za-sastava-na-obshtinska-izbiratelna-komisiya-shte-se-provedat-v-obshtinata-na-19-avgust.html", "text": "Във връзка с подготовката за произвеждане на избори за общински съветници и кметове, насрочени за 27 октомври 2019 година, ще се проведат консултации за състав на ОИК – Благоевград. Срещата ще бъде на 19 август от 11.00 часа в зала 101 на Община Благоевград, съобщиха от пресцентъра на  Общината . \r\nВ консултациите участие ще вземат участие парламентарно представените партии и коалиции в 44-тото Народно събрание и партии и коалиции, които имат избрани с техни кандидатски листи членове на Европейския парламент от Република България, но не са парламентарно представени.  \r\nУведомлението, издадено от кмета на Благоевград д-р Атанас Камбитов е поместено", "date": "2019.08.13", "title": "Благоевград: Консултации за състава на Общинска избирателна комисия ще се проведат в Общината на 19 август"}
{"url": "http://www.focus-news.net/news/2019/08/13/2689047/nikolay-nikolov-bsp-s-pravo-horata-ot-lagera-ne-iskat-da-zhiveyat-v-geto.html", "text": "Млади социалисти от БСП – Красно село подкрепиха инициатива на граждани за подобряването на състоянието на инфраструктурата в ж.к. „Лагера“. Те се срещнаха с жители на района, които организират подписка, с която настояват за решения на проблеми, които се бавят повече от 30 години. Това съобщиха от пресцентъра на  БСП - София . \r\nОрганизаторите на подписката се събраха на знаково място в квартала – пространството между блокове 40, 42 и 43. На метри от тях, вместо ограда, строителите на луксозен комплекс са издигнали 3-метрова бетонна стена. Такъв тип съоръжения трябва да отговарят на определени параметри за височина, но в конкретния случай това изискване не е спазено.  \r\nСтената е изградена в разрез с определените регламенти. Тя допълнително влошава и без това трагичното състояние на пространството между тези три блока - няма осветление, паркоместа, тротоари, отводнителни шахти. Улиците не са асфалтирани, а зелени площи на практика не съществуват. „Квартал в една модерна европейска столица не може да изглежда по този начин. Тези проблеми са пряко свързани и със сигурността ни“, каза Николай Лозенски от Инициативния комитет „Бъдеще за ж.к. Лагера“.  \r\n\"Няма изградена инфраструктура, но е издигната 3-метрова бетонна стена, която служи като разделителна линия между новия строеж и съществуващите блокове. За 30 години Общината не намери време и средства да облагороди междублоковото пространство. С право гражданите са недоволни и не искат да живеят в гето\", заяви общинският съветник Николай Николов, който е и председател на БСП – Красно село. „Подкрепяме справедливите искания на хората от квартала. Сложихме каските и жълтите жилетки, за да свалим символично тази „Берлинска стена“ – нещо, което беше обещано още през месец март от районната администрация. Но до момента няма резултат, въпреки признанието, че са допуснати нарушения“, посочи Николов.  \r\nСпоред него е очевидно, че Общината е абдикирала от своите отговорности за подобряване на средата в квартала, а гражданите са оставени на произвола на съдбата.  \r\nАкцията на младите социалисти е част от кампанията на Младежкото обединение в БСП – София „24х24“.", "date": "2019.08.13", "title": "Николай Николов, БСП: С право хората от „Лагера“ не искат да живеят в гето"}
{"url": "http://www.focus-news.net/news/2019/08/13/2689045/haskovo-pozharat-mezhdu-selata-lyubenovo-bryagovo-i-rodopi-e-lokaliziran-prodalzhava-rabotata-po-potushavaneto-na-oganya.html", "text": "Пожарът между хасковските села Любеново, Брягово и Родопи е локализиран. Това съобщиха от пресцентъра на  Областна администрация - Хасково . Екипи на противопожарната служба от Хасково, на военните от Хасковското формирование, служители на Държавно горско стопанство и доброволци от трите села продължават да работят по потушаването на огъня. На място има противопожарна и тежкотоварна техника, близо сто души участват в работата по гасенето на огнищата в силно пресечената и на места недостъпна местност. Това докладва директорът на Областната противопожарна служба комисар Николай Вълчев на главен комисар Николай Николов и на областния управител на Хасково Станислав Дечев. Днес по обяд оперативният щаб, който координира работата по гасене на пожара, проведе оперативка в хасковското село Любеново.  \r\nОбщо 8 хиляди декара площ обхванаха пламъците до сега. От тях 4 300 декара са от горския фонд. Пожарът е приземен, което означава, че горите не са унищожени напълно, обясниха огнеборците.  \r\nПредстоят критичните часове днес след обяд, когато температурите се повишават и вятърът се усилва. Ако ситуацията се усложни, има готовност в гасенето да се включи и хеликоптер, информираха от временния щаб в с. Любеново.", "date": "2019.08.13", "title": "Хасково: Пожарът между селата Любеново, Брягово и Родопи е локализиран, продължава работата по потушаването на огъня"}
{"url": "http://www.focus-news.net/news/2019/08/13/2689050/georgi-markov-istorik-berlinskata-stena-e-simvol-na-razdelenie-na-evropa-i-na-studenata-voyna.html", "text": "Берлинската стена е символ на разделение на Европа и на Студената война. Това каза историкът академик Георги Марков за построяването на Берлинската стена, в интервю за  Агенция „Фокус“ . Георги Марков каза, че процесът на построяването на Берлинската стена е съпътстван, както от политически, така и от икономически причини. „Генералният секретар на КПСС прави забележка на родството на ГДР, че се внася идеологическа диверсия от Западна Германия, а икономическата причина е, че граждани от ГДР масово емигрират при своите роднини в Западна Германия и не се завръщат“, поясни той. Историкът добави, че поради тези причини се взема решение да се издигне стената. „Стената започва да се издига от центъра – в началото има само телени заграждания, а след това се превръща в бетонна стена със стражови коли“, поясни той и добави, че обикаля плътно целия Западен Берлин. Георги Марков обясни, че построяването на Берлинската стена е голяма трагедия за жителите на двете страни, тъй като поне една трета от гражданите на ГДР имат роднини във Федералната република Германия.  \r\n Пълния текст на интервюто четете по-късно в „Мнение”  \r\nНадежда ИВАНОВА", "date": "2019.08.13", "title": "Георги Марков, историк: Берлинската стена е символ на разделение на Европа и на Студената война"}
{"url": "http://www.focus-news.net/news/2019/08/13/2689042/milena-cholakova-ruo-sliven-1348-uchenitsi-zavarshili-sedmi-klas-sa-zapisani-za-novata-uchebna-godina-sled-treto-klasirane-v-60-paralelki-v-oblastta.html", "text": "1348 ученици, завършили седми клас, са записани за новата учебна година след трето класиране в 60 паралелки в училищата в Сливенска област. Това съобщи пред  Радио „Фокус“ – Сливен  началникът на Регионалното управление на образование Милена Чолакова. В Сливен в профилираните и професионални учебни заведения паралелките ще бъдат 41. В Нова Загора паралелките тази година ще бъдат 10, в Твърдица – пет и четири в Котел. \r\n„План – приемът за 2019/2020 учебна година е изпълнен на 80%“, заяви Милена Чолакова. Тя поясни, че през тази година се очаква обучение в 8-и клас да започнат 59 ученици повече, отколкото през миналата.  \r\nМежду 5% и 6% от учениците са избрали обучение в професионални гимназии. Отново на 100% е приемът в средните училища „Хаджи Мина Пашов“ и „Пейо Яворов“, както и математическата гимназия „Добри Чинтулов“ и езиковата „Захарий Стоянов“. Почти на 90% е изпълнен предварително заявеният прием в гимназията по механотехника и архитектура и строителство. Успешен е приемът в училищата в Нова Загора, Котел и Твърдица. \"Окончателните данни за приема след седми клас ще станат ясни на 10 септември, тогава ще е ясен и броят на първокласниците в Сливенска област\", посочи Милена Чолакова. \r\nЛюдмила ЙОРГОВА", "date": "2019.08.13", "title": "Милена Чолакова, РУО – Сливен: 1348 ученици, завършили седми клас, са записани за новата учебна година след трето класиране в 60 паралелки в областта"}
{"url": "http://www.focus-news.net/news/2019/08/13/2689051/korneliya-ninova-bsp-nozhitsata-se-raztvarya-a-neravenstvata-i-regionalnite-razlichiya-se-uvelichavat.html", "text": "Ножицата се разтваря, а неравенствата и регионалните различия  се увеличават. Това каза лидерът на БСП Корнелия Нинова по време на пресконференция в централата на партията, предаде репортер на  Агенция „Фокус“ . „На Изпълнително бюро обсъдихме няколко важни въпроси. Искаме днес да ви занимаем с една тема, която някак си тихомълком мина, но ние смятаме за стратегическа за България. Това е официалната информация от НСИ и БНБ – поредната притеснителна. Искаме нея да коментираме“, каза още Нинова. Тя отчете, че по данни на БНБ има 90 нови милионери. „800 хил. работещи бедни според министъра на труда и социалната политика и 1,5 млн. живеещи под прага на бедността. Ножицата се разтваря, неравенствата се увеличават. Според нея  се задълбочават  регионалните различия, което води до обезлюдяване на райони. „Идват местни избори и целия информационен поток е съсредоточен в това коя партия кого издига, какви са вътре противоречията. Сериозният въпрос е как ще се развиват общините. Хората ги интересува дали ще имат път от единия град до другия, дали ще работи общинската болница, водата ще поскъпва ли“, коментира Нинова. \r\nДеница КИТАНОВА", "date": "2019.08.13", "title": "Корнелия Нинова, БСП: Ножицата се разтваря, а неравенствата и регионалните различия  се увеличават"}
{"url": "http://www.focus-news.net/news/2019/08/13/2689052/krasimir-kolev-rs-pbzn-shumen-protivopozharnata-obstanovka-na-teritoriyata-na-oblastta-kam-momenta-e-spokoyna.html", "text": "Противопожарната обстановка на територията на област Шумен към момента е относително спокойна. Това каза пред  Радио „Фокус“ - Шумен  Красимир Колев, началник на РС ПБЗН - Шумен. От началото на деня са възникнали четири произшествия, от които два пожара в сухи треви в село Климент и Близнаци, пожар на трафопост в кв. „Дивдядово\" и спасяване на коте, заклещено в телена мрежа в Шумен. От началото на годината до момента на територията на област Шумен са възникнали 838 произшествия, от които пожарите със загуби са 119, а тези в сухи треви и отпадъци са 417. Извършени са 221 аварийно-спасителни дейности, в 30 случая е оказвана помощ при ПТП, дадени са 20 дежурства с противопожарна техника, 27 пъти е оказвана помощ с личен състав и техника на съседни Районни служби ПБЗН. Регистрирани са 4 лъжливи сигнала за произшествия. От 1 юли до момента в областта са възникнали 154 произшествия, като пожарите са с материални загуби са 21, в сухи треви и отпадъци - 51. \r\nИвелина ИВАНОВА", "date": "2019.08.13", "title": "Красимир Колев, РС ПБЗН - Шумен: Противопожарната обстановка на територията на областта към момента е спокойна"}
{"url": "http://www.focus-news.net/news/2019/08/13/2689048/sport-italianskiyat-montsa-proyavyava-interes-kam-radoslav-tsonev.html", "text": "Италианският третодивизионен отбор Монца проявява интерес към българския полузащитник Радослав Цонев, съобщава местната преса. 24-годишният футболист, който има договор с Лече за още два сезона, може да премине под наем в Монца. През последната кампания Цонев игра като преотстъпен в друг италиански третодивизионен тим - Витербезе.  \r\nЦонев е следен от доста клубове от третия ешалон през това лято, след като през 2018/2019 се представи на добро ниво в Серия \"С\", реализирайки 3 гола и 2 асистенции в 20 мача от шампионата.", "date": "2019.08.13", "title": "Спорт: Италианският Монца проявява интерес към Радослав Цонев"}
{"url": "http://www.focus-news.net/news/2019/08/13/2689005/targovishte-konsultatsii-za-sastava-na-obshtinska-izbiratelna-komisiya-za-predstoyashtite-mestni-izbori-shte-se-provedat-na-19-avgust.html", "text": "Кметът д-р Дарин Димитров отправя покана до политическите партии и коалиции за участие в консултациите за определяне състав на Общинска избирателна комисия - Търговище, във връзка с предстоящите на 27 октомври избори за общински съветници и за кметове. Това съобщиха от  Община Търговище . Консултациите ще се проведат на 19 август от 14.00 часа в зала 28 на Общината.", "date": "2019.08.13", "title": "Търговище: Консултации за състава на Общинска избирателна комисия за предстоящите местни избори ще се проведат на 19 август"}
{"url": "http://www.focus-news.net/news/2019/08/13/2689053/saldoto-po-konsolidiranata-fiskalna-programa-kam-kraya-na-parvoto-polugodie-na-2019-g-e-polozhitelno-v-razmer-na-3-2250-mln-lv.html", "text": "Министерският съвет одобри информация за касовото изпълнение на държавния бюджет и на основните показатели на консолидираната фискална програма за първото полугодие на 2019 г., изготвена в изпълнение на чл. 135, ал. 1 на Закона за публичните финанси, на база на месечните отчети за касовото изпълнение на първостепенните разпоредители с бюджет. Това съобщиха от  Правителствената информационна служба . \r\nПо данни от месечните отчети на първостепенните разпоредители с бюджет салдото по КФП на касова основа към месец юни 2019 г. е положително в размер на 3 225,0 млн. лв. (2,8 % от прогнозния БВП) и се формира от превишение на приходите над разходите по националния бюджет в размер на 3 108,0 млн. лв. и по европейските средства в размер на 116,9 млн. лева. \r\nПостъпилите приходи и помощи по КФП към юни 2019 г. са в размер на 22 285,6 млн. лв. или 50,8 % от годишните разчети. Съпоставени със същия период на предходната година, данъчните и неданъчните приходи нарастват с 2 622,4 млн. лв. (14,2 %), а постъпленията от помощи (основно грантове по програмите и фондовете на ЕС) нарастват с 453,0 млн. лева. Изпълнението на приходите към полугодието е в съответствие с плана за периода и спецификата на данъчния календар, въз основа на който значителна част от годишните постъпления по някои данъци (корпоративен данък, ДДФЛ и др.) се концентрира в първата половина на годината. Това е и причината приходите за периода традиционно да надвишават 50 на сто от годишния план. \r\nОбщата сума на данъчните постъпления, вкл. приходите от осигурителни вноски, възлиза на 17 686,3 млн. лв., което представлява 51,2 % от планираните за годината данъчни приходи. \r\nПриходите от преки данъци са в размер на 3 333,1 млн. лв. или 50,8 % от предвидените в разчетите за годината. \r\nПриходите от косвени данъци са в размер на 8 533,9 млн. лв., което е 51,9 % от разчетите за годината. Постъпленията от ДДС са в размер на 5 549,0 млн. лв. или 51,2 % от планираните. Приходите от акцизи възлизат на 2 849,0 млн. лв. (53,4 % от разчетените за годината). Постъпленията от мита са 114,8 млн. лв. или 48,4 % от годишните разчети. \r\nПостъпленията от други данъци (вкл. имуществени данъци и др. данъци по ЗКПО) са в размер на 708,1 млн. лв. или 60,5 % изпълнение на годишните разчети. \r\nПриходите от социални и здравноосигурителни вноски са 5 111,2 млн. лв., което представлява 49,2 % от разчетените за годината. Съпоставено със същия период на предходната година, приходите от осигурителни вноски нарастват номинално с 11,5 на сто.  \r\nНеданъчните приходи са в размер на 3 448,2 млн. лв., което представлява 52,0 % от годишните разчети. Следва да се отбележи, че при неданъчните приходи се проявява базов ефект в частта на приходите по бюджета на Фонд „Сигурност на електроенергийната система“, поради влезлите в сила промени в Закона за енергетиката от 01.07.2018 г., с които бе променен механизма за събиране на приходи по бюджета на фонда. Поради тази причина приходите по бюджета на фонда за първото полугодие на 2019 г. са по-високи от постъпленията за същия период на 2018 г. \r\nПриходите от помощи са в размер на 1 151,1 млн. лева.  \r\nРазходите по КФП (вкл. вноската на Република България в бюджета на ЕС) към юни 2019 г. възлизат на 19 060,7 млн. лв., което е 42,9 % от годишните разчети*. Видно е, че усвояването на разходите изостава спрямо изпълнението на приходите, което е и причината за формирането на превишение на приходите над разходите за периода. През втората половина на годината ще се приложи планираното индексиране на пенсиите, което е заложено в годишния разчет. Освен това голяма част от планираните за годината капиталови разходи се извършват през втората половина на годината, поради строителния сезон и други фактори. \r\nСъпоставено със същия период на предходната година разходите по КФП нарастват номинално с 8,9 на сто, което основно се дължи на по-високия размер на разходите за персонал (увеличение с 10 на сто на средствата за заплати, възнаграждения и осигурителни вноски на заетите в бюджетния сектор и поредната стъпка на увеличение на възнагражденията в сектор „Образование“), по-високи социални и здравноосигурителни плащания (базов ефект от увеличението на пенсиите от юли 2018 г. и увеличение на здравноосигурителните плащания, заложено в ЗБНЗОК за 2019 г.), увеличение на разходите за субсидии и други. \r\nНелихвените разходи са в размер на 17 930,0 млн. лв., което представлява 42,4 % от годишните разчети. Текущите нелихвени разходи към юни 2019 г. са в размер на 16 416,7 млн. лв., капиталовите разходи (вкл. нетния прираст на държавния резерв) възлизат на 1 499,7 млн. лева. Предоставените текущи и капиталови трансфери за чужбина са в размер на 13,7 млн. лева. Лихвените плащания са в размер на 413,1 млн. лв. или 61,7 % от планираните за 2019 година. \r\nЧастта от вноската на Република България в бюджета на ЕС, изплатена към 30.06.2019 г. от централния бюджет, възлиза на 717,5 млн. лв., което е в изпълнение на действащото към момента законодателство в областта на собствените ресурси на ЕС - Решение на Съвета 2014/335/ЕС, Евратом относно системата на собствените ресурси на Европейския съюз, Регламент (ЕС, Евратом) № 608/2014 на Съвета от 26 май 2014 г. за определяне на мерки за прилагане на системата на собствените ресурси на ЕС и Регламент (ЕС, Евратом) № 609/2014 на Съвета от 26 май 2014 г. относно методите и процедурата за предоставяне на традиционните собствени ресурси, собствените ресурси на база ДДС и на база БНД и относно мерките за удовлетворяване на потребностите от парични средства, изменен с Регламент (ЕС, Евратом) 2016/804 на Съвета от 17 май 2016 година. \r\nРазмерът на фискалния резерв към 30.06.2019 г. е 11,7 млрд. лв., в т.ч. 11,3 млрд. лв. депозити на фискалния резерв в БНБ и банки и 0,4 млрд. лв. вземания от фондовете на Европейския съюз за сертифицирани разходи, аванси и други.", "date": "2019.08.13", "title": "Салдото по консолидираната фискална програма към края на първото полугодие на 2019 г. е положително в размер на 3 225,0 млн. лв."}
{"url": "http://www.focus-news.net/news/2019/08/13/2689056/pravitelstvoto-odobri-zakonoproekt-za-izmenenie-i-dopalnenie-na-zakona-za-tyutyuna-tyutyunevite-i-svarzanite-s-tyah-izdeliya.html", "text": "Министерският съвет одобри проект на Закон за изменение и допълнение на Закона за тютюна, тютюневите и свързаните с тях изделия. Това съобщиха от  Правителствената информационна служба . Целта на промените е да се намали административната тежест за икономическите оператори в сектора на производството и търговията с тютюневи и свързани с тях изделия, както и привеждане на националното законодателство в съответствие с правото на Европейския съюз.  \r\nСъс законопроекта се предвижда още информацията за съставките и емисиите на тютюневите и свързаните с тях изделия да се предоставят само от производителите и вносителите на тези изделия. Данните и информацията ще се представят посредством общ портал.", "date": "2019.08.13", "title": "Правителството одобри законопроект за изменение и допълнение на Закона за тютюна, тютюневите и свързаните с тях изделия"}
{"url": "http://www.focus-news.net/news/2019/08/13/2689046/balgarite-s-diplomaticheski-i-sluzhebni-pasporti-shte-patuvat-bez-viza-do-yordaniya.html", "text": "Българските граждани с дипломатически и служебни паспорти ще бъдат освободени от изискването за притежаване на виза, ако пътуват до територията на Хашемитското кралство Йордания. Това съобщиха от  Правителствената информационна служба . Това се посочва в одобрено от Министерския съвет Споразумение между правителствата на Република България и Хашемитското кралство Йордания за взаимно освобождаване от изискванията за притежаване на визи за краткосрочно пребиваване на притежателите на дипломатически и служебни паспорти. \r\nСпоразумението ще бъде подписано по време на посещението в София на министъра на външните работи на Йордания Айман Ал-Сафади, а ще започне да се изпълнява на 30-ия ден от датата на получаване на последното писмено уведомление по дипломатически път, с което договарящите страни се информират взаимно за изпълнение на националните си изисквания за влизането му в сила.", "date": "2019.08.13", "title": "Българите с дипломатически и служебни паспорти ще пътуват без виза до Йордания"}
{"url": "http://www.focus-news.net/news/2019/08/13/2689055/vav-varhovniya-administrativen-sad-sa-postapili-dve-zhalbi-sreshtu-reshenieto-na-tsik-za-opredelyane-na-sastava-na-oik-za-mestnite-izbori.html", "text": "Две жалби срещу решение № 600 от 9 август 2019 г. на Централната избирателна комисия за определяне на състава на ОИК във връзка с провеждането на местните избори са постъпили във Върховния административен съд. Това съобщиха от пресцентъра на  Съда . Едната жалба е от ПП ГЕРБ, а другата – от ПП „ВМРО – Българско национално движение“.  \r\nДнес в 15.00 часа е откритото заседание по дело № 9118/2019 г. по жалбата на ПП „ВМРО – Българско национално движение“, а решението ще бъде обявено на 14 август.  \r\nЗаседанието по дело № 9137/2019 г. по жалба на ПП ГЕРБ е на 14 август от 14.00 часа, а решението ще бъде обявено до края на следващия работен ден.", "date": "2019.08.13", "title": "Във Върховния административен съд са постъпили две жалби срещу решението на ЦИК за определяне на състава на ОИК за местните избори"}
{"url": "http://www.focus-news.net/news/2019/08/13/2689060/izvestiya-kremal-otkaza-da-opredeli-mitingite-kato-politicheska-kriza.html", "text": "Според говорителя на Кремъл Дмитрий Песков митингите и несъгласуваните акции Русия не може да се считат за политическа криза, отбелязва вестник  „Известия“ . \r\nПесков подчерта, че в много страни по света се провеждат протести. „Понякога тези действия имат смесен характер - протестно-развлекателен, забавен характер\", изрази мнението си прессекретарят на руския президент.  \r\nПровеждането на подобни действия „по никакъв начин\" не може да се нарече политическа криза, категоричен бе Песков, като припомни, че има мирни протести, договорени с властите, както и бунтове. „Това са две напълно различни неща“, посочи той. Според представителя на Кремъл несъгласуваните акции поначало са бунтове. \r\nНа 10 август полицията в центъра на Москва задържа 136 участници в нерегламентиран митинг, който започна след края на разрешена акция. Градските власти се съгласиха за провеждането на два митинга на 10 и 11 август. Впоследствие организаторите отказаха да проведат втория. \r\nТова е четвъртата кампания в подкрепа на нерегистрирани кандидати в Московската градска дума. Демонстрацията от 20 юли бе предварително санкционирана; акциите на 27 юли и 3 август не бяха разрешени от властите. След последните два митинга в московските съдилища са заведени 1915 административни дела. Решенията за арест бяха издадени по отношение на 113 участници в митингите, 880 души бяха глобени. \r\n \r\n Тереза Герова", "date": "2019.08.13", "title": "„Известия“: Кремъл отказа да определи митингите като политическа криза"}
{"url": "http://www.focus-news.net/news/2019/08/13/2689057/finansovi-nedorazumeniya-mezhdu-partnyori-e-veroyatnata-prichina-za-huliganstvoto-v-stolichno-zavedenie-obzor.html", "text": "В понеделник вечерта в столично заведение клиенти стават агресивни и започват да чупят мебелите в помещението. Освен това те заплашват останалите посетители, както и персонала с хладно оръжие. За щастие няма пострадали, клиентите и персоналът на заведението са без наранявания. Разминали са се само с уплаха.  \r\nХулиганите обаче не просто потрошават всичко, което видят, а отправят и заплахи към персонала, които всъщност са послание към собственика на заведението.  \r\nИма данни за това, че въпросният собственик е изказал притеснения за своя и за живота на семейството си. На брифинг главният секретар заяви, че ако този човек се обърне към полицията за помощ, ще му бъде назначена охрана, но до вторник на обяд той все още не беше потърсил помощ от органите на реда.  \r\nПо време на брифинга стана ясно, че се работи по няколко версии, но основната и най-вероятната е за кавга между двамата собственици на заведението, свързана с финансови недоразумения. За момента е задържан единия собственик на заведението за 24 часа.  \r\nСлед като информацията за опустошителните действия на хулиганите се появила в интернет, органите на реда са се самосезирали и са започнали разследване. До момента са задържани две лица, а именно единият собственик на заведението и единият от нападателите. Също така са установени още 2 лица от преките нападатели, но до обяд те не бяха задържани. От МВР съобщиха още, че общо хулиганите са шестима и се работи по установяване на самоличността им.  \r\nПроявата на хулиганство в столицата бе осъдена от главния секретар на МВР Ивайло Иванов, като той заяви пред медиите, че това е характерно за минали времена в историята на България и няма да бъде допуснато те да се завърнат и ще се предприемат всички възможни мерки за предотвратяване на други подобни инициативи.  \r\nСлед изтичане на срока от 24 часа задържане под стража лицата ще бъдат прехвърлени към прокуратурата.  \r\nИвайло Иванов беше категоричен, че виновниците ще бъдат намерени и ще си понесат заслужените наказания съгласно закона.  \r\nОчаква се по-късно през деня да бъде предоставена допълнителна информация относно случая.  \r\nНадежда ИВАНОВА", "date": "2019.08.13", "title": "Финансови недоразумения между партньори е вероятната причина за хулиганството в столично заведение (ОБЗОР)"}
{"url": "http://www.focus-news.net/news/2019/08/13/2689062/korneliya-ninova-bsp-da-zapochnem-debata-za-byudzheta-za-2020-g-sega-a-ne-v-posledniya-moment.html", "text": "Да започнем дебата за бюджета за 2020 г. сега, а не в последния момент. Това каза лидерът на БСП Корнелия Нинова по време на пресконференция в централата на партията, предаде репортер на  Агенция „Фокус“ . „Политиците се плъзгат по повърхността, по жълтите новини, по интригите около местните избори, а не по същността. Държавна политика се прави с ум и с грижа, а не с пиар акции, на което сме често свидели напоследък. Настояваме за следното. В момента се изготвя проекта за бюджет за 2020 г. на държавата в Министерство на финансите. Вероятно той ще бъде копи пейст същия от миналата година, пренаписан, сервиран в последния момент в парламента, претупан за една нощ и край. Част от тези големи стратегически въпроси, които поставяме и искаме да водим този разговор в българската политика, трябва да намерят своето приложение в бюджета“, допълни Нинова. Тя даде пример с Гърция, че гръцкото правителство е решило да отпуска по 2000 евро на новородено дете и че се планира възстановяване на 13-ата пенсия. „Все мерки и политики, които БСП многократно сме предлагали, винаги са били отхвърляли с аргумента, че това е популизъм. Не, не е популизъм. Това е грижа и поглед напред“, обясни Нинова. Тя посочи, че БСП иска да постави тези въпроси на сериозно обсъждане. „Затова предлагаме в следващите дни и седмици както са готови колегите и обществените организации да започнем сега разговора за бюджета за 2020 г., а не в последния момент. Ние сме готови със своите предложения. Нека да седнем и разумно да обсъдим разговор за бюджета европейския за следващия период. Ще си извикаме европейските депутати тук, ще обсъдим с тях, предлагаме, призоваваме всички партии да извикат евродепутатите си. България има нужда от единна позиция по тези въпроси – бюджета за следващия програмен период и политиката спрямо България, но да започнем от сега и да го започнем сериозно и аргументирано с мисъл за конкретни решения“, допълни още Нинова.  \r\nДеница КИТАНОВА", "date": "2019.08.13", "title": "Корнелия Нинова, БСП: Да започнем дебата за бюджета за 2020 г. сега, а не в последния момент"}
{"url": "http://www.focus-news.net/news/2019/08/13/2689061/ministerskiyat-savet-odobri-izmeneniya-v-zakona-za-turizma.html", "text": "Министерският съвет одобри проект на Закон за изменение и допълнение (ЗИД) на Закона за туризма (ЗТ). Предвидените промени са от съществено значение за по-добрата регулация на туристическия сектор и за повишаване качеството на туристическите услуги. Това съобщиха от  Правителствената информационна служба . \r\nПоради необходимостта от регламентиране на статута на националните курорти със законопроекта се разширява и детайлизира правната уредба по отношение на критериите и изискванията към дейността на територията на националните курорти. Предвижда се възможност за обособяване на функционални зони в националните курорти, т. нар. продуктово зониране, съгласно наредба, приета от общинския съвет на чиято територия е националният курорт. \r\nЧрез законопроекта ще се постигне систематизиране и допълнение на функциите и задачите на органите за управление на туризма на местно ниво, като се предвиждат нови изисквания към програмата за развитие на туризма и се засилва ролята на консултативните съвети по въпросите на туризма. \r\nСъс ЗИД на ЗТ се оптимизират процедурите по регистриране на туроператори и туристически агенти, както и по категоризиране и сертифициране на туристически обекти, като се облекчава редът за издаването на временни удостоверения, намаляват се сроковете за разглеждане на документи и др. \r\nСъс законопроекта се уреждат правила за регистрация на ски училищата в Националния туристически регистър (НТР). Ски училищата ще упражняват дейността си чрез лица, притежаващи професионална правоспособност и квалификация (спортно-педагогическа кадри) за обучение по снежни спортове. Отпада досегашното изискване ски учителите да придобиват правоспособност след изпит в Министерството на туризма. \r\nВъвежда се уникален идентификационен код (УИК) на категоризираните места за настаняване, който ще се генерира от НТР. Чрез УИК ще се постигне индивидуализация на категоризираните туристически обекти и оптимизация на вписванията в НТР. \r\nСъс ЗИД на ЗТ се регламентират и вписванията в специален регистър на туристическите забележителности, туристическите фестивали и събития, които имат висока степен на привлекателност за туристите, както и задължения за лицата, които ги стопанисват, да предприемат необходимите мерки за запазването им. Редът и условията за водене на Националния регистър на туристическите забележителности, фестивали и събития ще се уреждат в наредба. \r\nС оглед изпълнение на Решение № 69 на Министерския съвет от 05.02.2018 г. за прецизиране на текстовете, регламентиращи административнонаказателната отговорност, се предвижда увеличен размер на санкциите в случай на извършено повторно нарушение, като се очаква мярката да има възпиращ ефект върху нарушителите.", "date": "2019.08.13", "title": "Министерският съвет одобри изменения в Закона за туризма"}
{"url": "http://www.focus-news.net/news/2019/08/13/2689064/georgi-markov-istorik-padaneto-na-berlinskata-stena-i-razpadaneto-na-savetskiya-blok-beshe-iznenada-dori-za-sasht.html", "text": "Падането на Берлинската стена и разпадането на Съветския блок беше изненада дори за САЩ. Това каза историкът академик Георги Марков за построяването на Берлинската стена, в интервю за  Агенция „Фокус“ . Той добави, че самото падане на стената е комично. „Тогава се решава граждани от Източен Берлин, които имат роднини в Западен Берлин, да могат да преминават с личните си паспорти, а не със задграничните“, поясни той като каза още, че хиляди хора от Източен Берлин се отправят към стената с паспортите си и никой не смее да ги спре. „Пропускат ги и просто стената пада“. Заяви той.  \r\nАкадемик Марков коментира и това как се чувствали хората след построяването и преди падането на стената. „Хората възприемаха построяването на Берлинската стена като наказание“, каза той и добави, че хората по това време се чувстват потиснати от Втората световна война. „Тази стена беше един мрачен символ на разделението“, заяви той и добави, че все пак е имало преминаване на стената през тунели, но има и много загинали или убити в опити за незаконно преминаване.  \r\n \r\n \r\n Пълния текст на интервюто четете по-късно в „Мнение”  \r\nНадежда ИВАНОВА", "date": "2019.08.13", "title": "Георги Марков, историк: Падането на Берлинската стена и разпадането на Съветския блок беше изненада дори за САЩ"}
{"url": "http://www.focus-news.net/news/2019/08/13/2689063/veliko-tarnovo-remontni-deynosti-se-izvarshvat-po-patnata-infrastruktura-v-naselenite-mesta-ot-obshtinata-po-programa-mestni-initsiativi.html", "text": "В разгара на лятото настъпи пикът на ремонтите по пътната инфраструктура в населените места от общината. В 30 от 36-те кметства и кметски наместничества в областта текат реконструкции на улици и тротоари. Всички те са обезпечени със средства, осигурени по общинската програма „Местни инициативи“. Това каза за  Радио „Фокус“ – Велико Търново  Благовеста Факирова, председател на Дарителско сдружение „Св. Иван Рилски“ и председател на Сдружението на кметовете и кметските наместници в община Велико Търново „Янтра 2001“. Тя уточни, че срокът за завършване на работата е до края на следващия месец. „В останалите шест села също ще бъдат реализирани благоустройствени проекти. В село Шемшево са решили средствата по „Местни инициативи“ да бъдат вложени в разширяване на парка и изграждането на нова детска площадка. В Никюп ще инвестират в облагородяване на футболното игрище. В Леденик ще има ново улично осветление, а в Ново село ще бъдат ремонтирани площадът и тротоарите. В Русаля и Хотница проектите са за подмяна на дограмата на читалищните сгради“, коментира още Факирова. \r\nЗа трета поредна година програма „Местни инициативи“ е с рекорден бюджет от 450 000 лева, осигурени от Община Велико Търново. По инициатива на кмета на Общината Даниел Панов през последните четири години фондът на програмата е увеличен трайно, а отпуснатите за този период средства възлизат на 1.7 милиона лева. \r\nЛуиза ТРАНЧЕВА", "date": "2019.08.13", "title": "Велико Търново: Ремонтни дейности се извършват по пътната инфраструктура в населените места от общината по програма „Местни инициативи“"}
{"url": "http://www.focus-news.net/news/2019/08/13/2689058/korneliya-ninova-bsp-vazmozhno-e-broyat-na-obshtinite-s-dostap-do-programata-regioni-v-rastezh-da-bade-namalen.html", "text": "Възможно е броят на общините с достъп до програмата „Региони в растеж“ да бъде намален. Това каза лидерът на БСП Корнелия Нинова по време на пресконференция в централата на партията, предаде репортер на  Агенция „Фокус“ . „В Брюксел се кове желязото, защото се водят разговори за новия програмен период 2021 – 2028 г. Досега 39 общини в България ползваха 840 млн. евро по програмата „Региони в растеж“. Имаме информация от Европа, че е възможно броят на тези общини да бъде намален за следващия програмен период. Много по-малки български общини нямат реален достъп до европейските средства. Това е още един фактор за задълбочаване на различията“, заяви още Нинова. Тя посочи, че няма никаква информация от правителството каква е позицията на България, как ще се развие този процес, как преговорят те по този въпрос и какви са им намеренията по националната политика за регионално развитие. Вероятно ще имаме повече средства за кохезионна политика, но как те ще се планират тук в България и ще се отразят на живота на общините – никой нищо не казва. Това са стратегически въпроси за развитието на България и жизнения стандарт на българите“, изтъкна лидерът на БСП.  \r\nДеница КИТАНОВА", "date": "2019.08.13", "title": "Корнелия Нинова, БСП: Възможно е броят на общините с достъп до програмата „Региони в растеж“ да бъде намален"}
{"url": "http://www.focus-news.net/news/2019/08/13/2689054/fars-konfiskuvaniyat-v-gibraltar-iranski-tanker-shte-bade-osvoboden-v-nay-skoro-vreme.html", "text": "Конфискуваният близо до Гибралтар ирански петролен танкер ще бъде освободен в най-скоро време, съобщава иранската информационна агенция  FARS .  \r\n„Като се имат предвид преговорите на Ислямска република Иран (с Великобритания), вярваме, че петролният танкер „Grace 1” ще продължи операциите си под ирански флаг в международни води в близкото бъдеще“, заяви заместник-председателят на Организацията на пристанищата и морския транспорт на Иран Джалил Еслами.  \r\nТой добави, че конфискуването на кораба е било грешен ход и подчерта, че Иран незабавно е започнал усилията за освобождаване на танкера, а между двете страни са били разменени редица официални и неофициални документи. \r\nБританските военноморски сили и полицията на Гибралтар задържаха иранския кораб край южното крайбрежие на Иберийския полуостров на 4 юли. Първият министър на Гибралтар Фабиан Пикардо заяви, че танкерът е превозвал суров петрол до Сирия, за който се твърди, че е \"в нарушение\" на санкциите на Европейския съюз, наложени на Дамаск. Вашингтон аплодира този ход, приветствайки го като знак, че ЕС се включва на страната на САЩ в налагането на санкции срещу Техеран. \r\n \r\n  Теодор Пенев", "date": "2019.08.13", "title": "FARS: Конфискуваният в Гибралтар ирански танкер ще бъде освободен в най-скоро време"}
{"url": "http://www.focus-news.net/news/2019/08/13/2689065/izmenya-se-pravilnikat-za-prilagane-na-zakona-za-opazvane-na-zemedelskite-zemi.html", "text": "Министерският съвет прие промени в Правилника за прилагане на Закона за опазване на земеделските земи. Това съобщиха от  Правителствената информационна служба . Целта е намаляване на административната тежест за физическите и/или юридическите лица, които провеждат процедури за промяна на предназначение на земеделска земя за неземеделски нужди, за включване на земеделска земя в границите на урбанизираните територии или за създаване на нови урбанизирани територии.", "date": "2019.08.13", "title": "Изменя се Правилникът за прилагане на Закона за опазване на земеделските земи"}
{"url": "http://www.focus-news.net/news/2019/08/13/2689067/pravitelstvoto-utvardi-promyana-vav-formata-na-obuchenie-i-v-broya-na-priemanite-studenti-po-spetsialnostta-ot-reguliranite-profesii-pravo.html", "text": "Министерският съвет утвърди промяна във формата на обучение и в броя на приеманите студенти по специалността от регулираните професии „Право“. Това съобщиха от  Правителствената информационна служба . \r\nКъм определените през май 2019 г. места за субсидирано от държавата обучение за редовна форма се добавят 45 и местата за задочно обучение стават 95. Срещу заплащане в държавни висши училища се утвърждават 100 места в задочна форма на обучение, а в частните висши училища - 200 места за задочно обучение. \r\nПредлаганата промяна е в следствие на приети изменения и допълнения на нормативни документи, с които предвиденото обучение по специалността „Право“ от учебната 2019-година да се провежда само в редовна форма на обучение, се отлага за учебната 2020-2021 година. С прието през юли 2019 г. допълнение на Постановление № 64 на МС/ 25.03.2016 г., се предоставя и друга възможност за висшите училища, които обучават по специалност „Право“. \r\nС писмо от министъра на правосъдието се подкрепя направено искане от ректора на Югозападния университет „Неофит Рилски“ - Благоевград, за утвърждаване на 45 места за прием на студенти по специалност „Право“ в задочно обучение.", "date": "2019.08.13", "title": "Правителството утвърди промяна във формата на обучение и в броя на приеманите студенти по специалността от регулираните професии „Право“"}
{"url": "http://www.focus-news.net/news/2019/08/13/2689066/krasimir-kolev-rs-pbzn-shumen-6-akta-za-administrativni-narusheniya-sa-sastaveni-na-zemedelski-proizvoditeli-v-hoda-na-zhatvata-v-oblastta.html", "text": "Жътвата на есенници в област Шумен протече спокойно и за огнеборците, и за собственици на земеделски земи. Това каза пред  Радио „Фокус“ - Шумен  Красимир Колев, началник на РС ПБЗН - Шумен. Той посочи, че не са регистрирани пожари с нанесени материални загуби в житните масиви. Съставени са 6 акта за установяване на административни нарушения на земеделски производители. „Жътвата почти приключва, има още само малки неожънати ниви. В рамките на кампанията контролът на техниката за оборудване с противопожарни уреди и средства за защита винаги е бил засилен и това дава резултат“, каза Красимир Колев. Той отбеляза, че голяма част от земеделските производители се отнасят отговорно към пожарообезопасяването и оборудването с подръчни уреди за пожарогасене на земеделската техника, която участва в жътвата, защото са убедени, че това е в полза за тях. Красимир Колев посочи, че рискът от пожари остава сериозен. Той припомни, че паленето на огън в полски и горски масиви е недопустимо, както и изхвърлянето на незагасени цигари от превозни средства или от хора, преминаващи или извършващи дейности в полски или горски масиви. \r\nИвелина ИВАНОВА", "date": "2019.08.13", "title": "Красимир Колев, РС ПБЗН - Шумен: 6 акта за административни нарушения са съставени на земеделски производители в хода на жътвата в областта"}
{"url": "http://www.focus-news.net/news/2019/08/13/2689059/zam-glavniyat-prokuror-ivan-geshev-rabotodatel-na-magistratite-sa-balgarskite-grazhdani-i-nie-sme-dlazhni-da-dadem-produkta-koyto-te-ochakvat-ot-nas.html", "text": "Иван Гешев – заместник на главния прокурор и кандидат за главен прокурор, подаде на 12 август 2019 г. Концепция за стратегическо управление на Прокуратурата на Република България в съответствие с чл. 173, ал. 5, предложение второ от Закона за съдебната власт, и чл. 7 от Правилата за избор на председател на Върховния касационен съд, председател на Върховния административен съд и главен прокурор. Това съобщиха от пресцентъра на  Висшия съдебен съвет . Концепцията е публикувана на интернет сайта на ВСС в рубриката „Процедура за избор на главен прокурор“ и е достъпна  , а   са поместени и приложенията към нея. \r\n \r\nКонцепцията предлага актуален и задълбочен поглед за развитието на Прокуратурата на Република България (ПРБ), съобразен с констатациите и препоръките в докладите на Европейската комисия по Механизма за сътрудничество и проверка, в Доклада от независимия анализ на структурния и функционалния модел на Прокуратурата и анализа на нейната независимост от 15 декември 2016 г., както и със Становището на Европейската комисия за демокрация чрез право относно Закона за съдебната власт и Становищата на Консултативния съвет на европейските прокурори. Тя е базирана на изследванията на Европейската комисия за ефективност и качество на правосъдието (CEPEJ), и данните от Информационното табло на ЕС в областта на правосъдието за 2018 г. и 2019 г. \r\nИван Гешев е заложил в нея своето разбиране, че проблемите при изпълнението на конституционните функции на Прокуратурата трябва да бъдат посочени открито и отговорно, за да се очертаят адекватните за преодоляването им решения. Според него ПРБ следва да предприеме и осъществи организационни и структурни промени, за които да получи подкрепата както от законодателната, така и от изпълнителната власт. Кандидатът споделя убеждението, че висок стандарт за ефективно и качествено правосъдие може да бъде постигнат само с активни действия и усилия в рамките на конструктивния диалог и взаимодействие с всички отговорни институции, при отчитане на конституционно регламентираните им правомощия. Това ще допринесе за повишаване на доверието в съдебната власт, за гарантиране на сигурността на гражданите и независимостта на магистратите и съдебните служители. Като съществен елемент е изведено активното сътрудничество и партньорство със съсловните и неправителствените организации, медиите и образователните институции. \r\nКонцепцията съдържа мотивите на Иван Гешев да се кандидатира за поста, анализ и оценка на състоянието на Прокуратурата на Република България. Отчетени са достиженията и са набелязани дейностите за надграждане и промяна, „за да отговорят на актуалните предизвикателства и промени в противодействието на престъпността, а едновременно с това да стабилизират постигнатите резултати и да гарантират необратимия ефект на реформите“. Констатирани са проблемите и са очертани мерки за тяхното отстраняване. \r\nКандидатът посочва, че познава следователската и прокурорската дейност, както и голяма част от магистратите, механизма на функциониране на Прокуратурата, прилаганите различни управленски модели, положителните и отрицателните ефекти от законодателни и административно-ръководни решения. Той разполага с необходимия управленски опит в различни нива на системата на ПРБ и е уверен, че може да се справи ефективно с отговорностите и предизвикателствата. Заявеното с номинирането на кандидатурата му доверие от членовете на Прокурорската колегия на ВСС той приема като оценка и за колектива на ПРБ, с който работи съвместно от 2016 г. и чиято подкрепа има. Прокурор Гешев изразява убеждението, „че работодател на магистратите са българските граждани и ние сме длъжни да дадем продукта, който те очакват от нас. Този продукт се нарича справедливост. Липсата ѝ няма как да бъде обяснена или оправдана с нищо, още по-малко с буквата на закона“. \r\nТой заявява намерение да продължи активно ползваните форми на отчетност на главния прокурор пред ВСС и пред обществото, чрез периодични доклади по значими въпроси на противодействието на престъпността и корупцията. Кандидатът анонсира необходимостта от законодателни промени в тази насока за използване на нови инструменти за публично представяне на резултатите от дейността на Прокуратурата, най-вече по делата за корупция, организирана и битова престъпност, към които е фокусирано общественото внимание. Иван Гешев обръща внимание, че „грешният извод за безконтролност на прокурора, който е dominus litis – „господар на досъдебното производство“, следва да бъде разсеян чрез публичното оповестяване на резултатите от съдебния контрол, предвиден по отношение на законосъобразността на  процесуално-следствените действия в досъдебната фаза на наказателното производство. \r\nВ тази насока са изведените от него  основни принципи на бъдещата му дейност : \r\n- отговорност, прозрачност и институционална предвидимост чрез своевременно информиране на гражданите за дейността на Прокуратурата и разследващите органи, при спазване на законността и зачитане на техните права и законни интереси; \r\n- гарантиране на независимостта и безпристрастността на магистратите и съдебните служители, чрез  подобряване на условията за труд, обективна и справедлива оценка на качествата им и съответстващи на нея възнаграждение, стимули и форми за повишаване на мотивацията; \r\n- провеждане на проактивно междуинституционално и международно взаимодействие и информационен обмен; \r\nактивна подкрепа на експертно ниво на законодателния процес; \r\n- широк диалог с представителите на научната общност и гражданското общество. \r\nИван Гешев приема като най-ценният ресурс на всяка система хората, които я изграждат, затова набелязва като основна цел на ръководения от него екип насърчаването на компетентни, мотивирани и отговорни магистрати и съдебни служители. Сред мерките за постигането ѝ се предвижда повишаване на мотивацията за поддържане на нивото на професионална квалификация и изграждане на самовзискателност за качествено изпълнение на възложените функции чрез утвърждаване на обективни периодични форми на оценка, в рамките на съответния орган на съдебната власт. Планира се също системно повишаване на квалификацията, свързана с прилагането на стандартите на Европейската конвенция за правата на човека за ефективно разследване, достиженията на електронното правосъдие и езиковата подготовка. В тази насока ще се работи също за подобряване на условията на труд и поддържане на добра материално-техническа база, адекватна на нуждите на работния процес. \r\nВтората цел, която си поставя кандидатът за главен прокурор, визира ефективните и ефикасни разследващи органи и екипност на разследването. Постигането е обвързано с утвърждаване на специализацията и екипността, особено по дела с фактическа и правна сложност, чрез въвеждане на подходящи организационни форми и обособяване на гъвкави структурни звена, с възможност за включване на експерти с различен профил. Предлагат се периодични съвместни обучения с прокурори и съдии за повишаване на професионалната квалификация, както и обезпечаване на възможността, наблюдаващите прокурори по дела с фактическа и правна сложност да участват в съдебната фаза на процеса до приключването му с влязъл в сила съдебен акт. \r\nОтговорното, отчетно и ефективно административно управление е третият акцент в набелязаните цели. За реализирането му се планират промени в количествените и качествените показатели при оценяване на вложения труд от магистрати и съдебни служители и създаване на стимули за поощряване, с цел повишаване на авторитета и утвърждаване на стремежа към по-високи професионални резултати. Сочи се необходимост от организационно и кадрово укрепване на Бюрото за защита при главния прокурор. Прозрачността и институционалната предвидимост в системата на Прокуратурата ще бъде осигурявана чрез своевременно, обективно и открито предоставяне на информация на обществото за нейната дейност и за разследващите органи, при спазване на принципите за законност и безпристрастност, при зачитане на правата на гражданите, защита на тайната на разследването и на личната информация при равнопоставеност на медиите. Предвижда се актуализиране на медийната стратегия със създаване на възможност за връзка с граждани от различни групи и осъвременяване на комуникационните канали, включително чрез използване на социалните мрежи. \r\nКато основна цел е изведено също налагането на стандарти за ефективни, обективни и качествени разследвания, съобразени със закона и Конвенцията за защита на правата на човека и основните свободи. В тази насока ще бъде приложен проактивен подход в противодействието на престъпленията, свързани с организираната престъпност и корупцията сред лица, заемащи висши публични длъжности; ще се работи за преодоляване на субективните пропуски в работата на досъдебното производство чрез утвърждаване на екипния принцип на работа и повишаване на качеството на прокурорската дейност. Съществен момент е създаването на база данни с положителни прокурорски и разследващи практики по конкретен вид производства и обобщена актуална съдебна практика. \r\nПетата разписана в Концепцията цел разглежда ролята на мултидисциплинарните екипи като основа за добро междуинституционално и международно сътрудничество и на успешното провеждане на ефективни и ефикасни разследвания на корупцията сред лицата, заемащи висши държавни длъжности, тероризъм и престъпления, извършени от организирани престъпни групи. Предвижда се усъвършенстване на междуведомствените партньорски отношения чрез използване на съвременни практически ориентирани методи за професионално обучение и обмяна на опит, както и разширяване на достъпа до автоматизираните информационни системи на останалите органи от държавната администрация. \r\nСред основните цели е посочено също международното сътрудничество, включително в рамките на Европейската прокуратура и регионалните международни проекти, за противодействие на тероризма, организираната престъпност, трафика на хора, наркотичните вещества и оръжията, прането на пари и корупцията. Мерките за постигането ѝ планират разширяване на мястото и ролята на съвместните екипи за разследване чрез интензивни контакти с Евроджъст и Европейската прокуратура, и други. \r\nИван Гешев извежда като приоритети в работата на главния прокурор предприемането на мерки за окончателно изпълнение на препоръките към Прокуратурата по Механизма за сътрудничество и проверка,  завършването на процеса на съдебната реформа, утвърждаването на необратимостта на постигнатите резултати и съществен напредък в противодействието на организираната престъпност, тероризма, корупцията и битовата престъпност. Според прокурор Гешев с тяхното постигане Прокуратурата на Република България ще допринесе за повишаване на доверието на гражданите и обществото към работата на съдебната власт.", "date": "2019.08.13", "title": "Зам. главният прокурор Иван Гешев: Работодател на магистратите са българските граждани и ние сме длъжни да дадем продукта, който те очакват от нас"}
{"url": "http://www.focus-news.net/news/2019/08/13/2689068/georgi-markov-istorik-sled-padaneto-na-berlinskata-stena-germantsite-se-pochuvstvaha-svobodni.html", "text": "След падането на Берлинската стена германците се почувстваха свободни. Това каза историкът академик Георги Марков за построяването на Берлинската стена, в интервю за  Агенция „Фокус“ . По думите му тогава Германия се е утвърдила като икономическа сила в Европа. „Германците заслужават това, защото те са страдали много от некадърни политици“, добави той. Георги Марков добави и че след нарушаването на стената сегмент от нея е дарен на София и според него той се намира в музей в столицата. „В Берлин пък една част от стената са я оставили. Това е мрачен спомен, но той е изрисуван с различни цветни бои, дори са изрисувани лица на политици“, коментира той. По думите му тази запазена част е останала като паметник и там ходят и туристите, които искат да се докоснат до Берлинската стена.  \r\n Пълния текст на интервюто четете по-късно в „Мнение”  \r\nНадежда ИВАНОВА", "date": "2019.08.13", "title": "Георги Марков, историк: След падането на Берлинската стена германците се почувстваха свободни"}
{"url": "http://www.focus-news.net/news/2019/08/13/2689073/varna-okrazhniyat-sad-reshi-da-ostavi-v-aresta-zadarzhaniya-za-podbuditelstvoto-na-ubiystvoto-na-didzhey-v-grada-prez-2015-godina.html", "text": "Окръжният съд във Варна реши да остави в ареста задържания за подбудителството на убийството на диджея Тодор Тодоров през 2015 година, предаде репортер на  Радио \"Фокус\" - Варна . Съдът уважи искането на Окръжната прокуратура и постанови, че има опасност задържаният Григор Колев да се укрие. Въпреки настояването на адвоката на задържания Юлиян Георгиев, клиентът му да бъде пуснат или под домашен арест, или срещу парична гаранция, за да може да се грижи за болната си майка, за баба си съдия за двете си деца, съдия  Петър Митев не уважи искането. Представителят на съдебната инстанция заяви и, че към настоящия момент са налице необходимите кумулативни предпоставки за задържане на Колев и е достатъчно това, че срещу него има косвени доказателства - показанията на защитен свидетел. Според представителя на държавното  обвинение прокурор Радослав Лазаров на свобода, Колев би могъл да се укрие или да извърши друго престъпление. Адвокат Юлиян Георгиев пък, коментира, че начинът на привличането на клиента му като обвиняем е започнало по странен начин и ще завърши така. Според него Колев е бил официално известен още преди двадесетина дни. Той е разпитван многократно като свидетел, вземана му е и ДНК проба. \"Можеше да се укрие, но се яви с мен в уречен ден и час\", заяви той. Адвокатът оспори твърдения на прокуратурата клиентът му да има съдебно минало, като посочи, че той е имал само една присъда за ПТП.  \r\nДиана СТОЕВА", "date": "2019.08.13", "title": "Варна: Окръжният съд реши да остави в ареста задържания за подбудителството на убийството на диджей в града през 2015 година"}
{"url": "http://www.focus-news.net/news/2019/08/13/2689071/veliko-tarnovo-nad-15-kg-konop-sa-izzeti-pri-proverka-na-chasten-imot-v-selo-lisicheri.html", "text": "Растение от рода на конопа са иззети от павликенски полицаи при проверка на имот в село Лесичери. Това съобщават от  ОДМВР – Велико Търново . Вчера при извършена проверка в дома на 74-годишна жена е установено и иззето едно растение от рода на конопа с тегло на листната маса 1530 грама. По случая е започнато досъдебно производство.", "date": "2019.08.13", "title": "Велико Търново: Над 1.5 кг коноп са иззети при проверка на частен имот в село Лисичери"}
{"url": "http://www.focus-news.net/news/2019/08/13/2689069/dots-stanimir-sirakov-umbal-sv-ivan-rilski-nad-95-ot-anevrizmite-veche-se-tretirat-u-nas.html", "text": "Над 95% от аневризмите вече се третират у нас. Това каза в интервю за дневния информационен блок „Добър ден“ на  Радио „Фокус“  доц. Станимир Сираков, ръководител на Центъра по мозъчно-съдови заболявания в УМБАЛ „Св. Иван Рилски“. На 15 август световноизвестния германски неврорентгенолог проф. Ханс Хенкес и доц. Станимир Сираков, който е председател на Българското дружество по интервенционална рентгенология в болница „Св. Иван Рилски“ ще оперират двама пациенти, които са с гигантски аневризми, които крият огромен риск за живота им – както, ако не бъдат оперирани, така и по време на самата интервенция. „С професор Ханс Хенкес по принцип консултираме по-сложни случаи, допитваме се до мнения, методики, вид и начин на лечение. Така с времето се създаде комуникация. В случая събрахме пациенти с доста по-сложни аневризми, при които рисковете от самата интервенция са доста високи. Преди около 15 години подобна патология се е смятала за нелечима, хирургията не е намирала решение за тези болни. Със създаването на ендоваскуларните методи, развиването на различни устройства и техники третирането на аневризми с подобна патология става възможно, но рискът остава висок. Рискът от усложнение по време на интервенцията е над 25%, което е много висок риск в медицината. Затова казваме, че това са доста сложни случаи и искаме да ги направим съвместно с по-опитни от нас, за да имаме най-добрия резултат за пациента.  Ако всичко мине без усложнения, на практика пациентът е напълно излекуван и живее живота си, колкото му е писано, както казват хората“, обясни ръководителят на Центъра по мозъчно-съдови заболявания в УМБАЛ „Св. Иван Рилски“. \r\nДоц. Станимир Сираков допълни, че патологията е рядка, като в България годишно се откриват около 250-300 аневризми, но животозастрашаващи. Предстоящите интервенции ще се предават на живо, в реално време и ще служат за обучение на медицински специалисти от различни болници в България, в които се практикуват подобни процедури. \r\nЕлеонора ЧОЛАКОВА \r\n \r\nПълния текст на интервюто четете по-късно в „Мнение”", "date": "2019.08.13", "title": "Доц. Станимир Сираков, УМБАЛ „Св. Иван Рилски“: Над 95% от аневризмите вече се третират у нас"}
{"url": "http://www.focus-news.net/news/2019/08/13/2689072/tass-vlastite-na-nova-zelandiya-pozvoliha-izplashtaneto-na-zaplati-v-kriptovaluta.html", "text": "Властите на Нова Зеландия позволиха на компаниите да плащат заплати на служителите в криптовалута. Указът ще влезе в сила следващия месец, предава руската информационна агенция  TACC , като се позовава на медийни доклади. \r\nТекстът, в съответствие с постановлението на данъчната служба на Нова Зеландия, предвижда от 1 септември да бъде разрешено да се изплащат заплати в криптовалута, ако плащанията се извършват под формата на редовни фиксирани суми. В този случай избраната цифрова валута трябва да бъде обвързана с поне една валута, която действа като законово платежно средство. Освен това криптовалутата трябва да бъде конвертируема. \r\nТова решение няма да се отнася за самостоятелно заетите граждани. Размерът на данъка върху дохода за компаниите, които преминават към плащане в криптовалута, според вестника, няма да се промени. Според експерти подобен ход е доста рисков, тъй като колебанията на цените могат да бъдат твърде големи и бързи. \r\nПо-рано „Фейсбук“ обяви планове за пускането в обращение на собствена криптовалута през 2020 г. Според представители на компанията ще бъде възможно да се извършват транзакции, като се използват услугите на Facebook Messenger, WhatsApp, както и приложение, което в момента се разработва. \r\n \r\n Тереза Герова", "date": "2019.08.13", "title": "ТАСС: Властите на Нова Зеландия позволиха изплащането на заплати в криптовалута"}
{"url": "http://www.focus-news.net/news/2019/08/13/2689075/anna-glavinova-mnogo-ot-zhertvite-na-domashno-nasilie-sred-romskite-zheni-ne-razpoznavat-razlichnite-mu-formi-i-vidovete-prestapleniya-sreshtu-tyah.html", "text": "Много от жертвите на домашно насилие сред ромските жени не разпознават различните му форми и видове престъпления, извършени срещу тях. Това съобщи на пресконференция Анна Главинова, координатор на проекта „Знания за промяна“ на фондация „Джендър алтернативи“, предаде репортер на  Радио „Фокус“ - Пловдив . Проектът е насочен към тези уязвими социални групи, като целта е тези жени да се информират и защитят правата си чрез провеждането на информационни дни, в които са били обсъждани правни и психо-социални въпроси. Информационните дни са се провеждали в кв. „Столипиново“ в Пловдив. „Липсата на информация прави тези жени уязвими към експлоатация и зависимост“, каза Главинова. По думите ѝ те се сблъскват със сериозни негативни явления като ранен брак, нежелана бременност, полово предавани инфекции, отпадане от училище, насилие и междусекторна дискриминация. Дискриминацията е само една от признатите причини за трафика и експлоатацията на хора. „Избрахме ромски/турски младежи и жени на възраст до 35 г. поради 3 основни причини. Първо, през този период младите хора оформят визията си за лична реализация и търсят перспективи в социалния живот. Второ, тези момичета са маргинализирани поради техния пол и социален статус и често са изложени на различни рискове. Те често носят тежестта на двойното отхвърляне. Това се случва в семейството и в общността, където съществуват предразсъдъци към етническите малцинства. Момичетата, конкретно, са изложени и на риск от ранни бракове, тийнейджърска бременност, трафик на хора с цел сексуална експлоатация, като консултирането по тези теми бе изключително полезно за тях. Избрахме ги, за да изградят критичен поглед върху дискурса „основни човешки права, насилие над жени, тяхната правна и психо-социална защита“, и да ги овластим да търсят правата си\", каза още Главинова. По думите ѝ дискриминацията срещу ромите е дълбоко вкоренена. Чрез информационните дни те са искали да спомогнат за справянето с множествената дискриминация и да насърчат приобщаването на маргинализирани малцинства от „Столипиново“. „Чрез пресконференцията и социалните медии искаме да призовем за толерантност и интеграция. Информационните дни сред уязвимите групи доведоха до по-висока степен на информираност за основните човешките права, създаде се чувствителност“, каза още Анна Главинова. \r\nЦветана ТОНЧЕВА", "date": "2019.08.13", "title": "Анна Главинова: Много от жертвите на домашно насилие сред ромските жени не разпознават различните му форми и видовете престъпления срещу тях"}
{"url": "http://www.focus-news.net/news/2019/08/13/2689076/dobrich-preodolyana-e-krizata-s-molbite-za-napuskane-ot-meditsinski-sestri-na-parvo-vatreshno-otdelenie-v-mnogoprofilnata-bolnitsa.html", "text": "Преодоляна е кризата с молбите за напускане от медицински сестри на Първо вътрешно отделение в Многопрофилната болница за активно лечение (МБАЛ) в Добрич, съобщиха от  лечебното заведение . В 13.00 часа той е поканил на разговор медицинските сестри, подали молби за напускане. В разговора д-р Байчев е призовал разговорите да се случват между ръководството на болницата и медицинските специалисти, а не чрез трети страни като медии например. По време на срещата е била подчертана голямата натовареност на медицинския персонал в отделението. Подчертана е била и липсата на достатъчно медицински специалисти. От две години такива не са назначавани. По време на разговора и двете страни са проявили разбиране и взаимни отстъпки. Д-р Байчев е дал уверение, че до 1-2 месеца се очаква да бъдат предприети мерки за промяна на работната заплата на медицинските специалисти и лекарите. Директорът на болницата е уверил също, че ще съдейства във всички отношения за подобряване на работата в Първо вътрешно отделение и за нормализиране условията на труд. От своя страна медицинските сестри са заявили, че ще оттеглят молбите си за напускане.", "date": "2019.08.13", "title": "Добрич: Преодоляна е кризата с молбите за напускане от медицински сестри на Първо вътрешно отделение в Многопрофилната болница"}
{"url": "http://www.focus-news.net/news/2019/08/13/2689080/plovdiv-zamestnik-kmetat-na-obshtina-karlovo-anton-minev-se-sreshtna-s-g-n-katsuhiko-yaguchi-predstavitel-na-obshtina-murayama-yaponiya.html", "text": "Заместник-кметът на община Карлово Антон Минев проведе работна среща с г-н Кацухико Ягучи – отговарящ, в община Мураяма, за провеждането на Олимпийските и Параолимпийски игри в Япония през 2020 година. Това съобщиха от пресцентъра на  Общината . На срещата бяха обсъдени въпроси свързани с подготовката на Споразумение за сътрудничество между община Карлово и община Мураяма, решение за което беше взето при първото посещение на делегация от град Мураяма в Карлово през 2018 година.  \r\nГ-н Ягучи е проявил интерес към розопроизводството в общината и е посетил най-голямото предприятие за преработка на розов цвят в Карлово „Българска роза“ АД. \r\nВ Японският град Мураяма, префектура Ямагата се провеждат тренировъчните лагери на Българския национален отбор по художествена гимнастика до провеждането на Олимпиадата в Токио през 2020 година. Символ на град Мураяма е розата, което е една от причините представителите на японската община да изберат да си сътрудничат с община Карлово.", "date": "2019.08.13", "title": "Пловдив: Заместник-кметът на Община Карлово Антон Минев се срещна с г-н Кацухико Ягучи - представител на община Мураяма, Япония"}
{"url": "http://www.focus-news.net/news/2019/08/13/2689082/mvnr-bezplatna-hrana-i-noshtuvka-sa-osigureni-za-blokiranite-turisti-na-ostrov-samotraki.html", "text": "Българските туристи, блокирани на гръцкия остров Самотраки, могат да получат безплатна храна веднъж дневно в няколко заведения в близост до пристанището Камариотиса, както и безплатна нощувка. Това съобщиха от пресцентъра на  Министерството на външните работи . \r\nОблекченията са осигурени от гръцките местни власти заради проблема с фериботните връзки и важат за всички туристи срещу предоставяне на документ за самоличност.  В момента на Самотраки има около 1500 туристи, предимно от Румъния, както и от България, Сърбия, Франция, Великобритания и Италия.  \r\nБезплатна храна един път на ден се предоставя в следните заведения до пристанището:  \r\n- Таверна \"The Harbour\" Haran Bros  \r\n- Таверна \"Synantisi\"  \r\n- Таверна \"Sta Karvouna\" ( Stergios Lazarou )  \r\n- Пицария \"Phournélo\"  \r\n- Ресторант \"Kumata\" (68002, Katsampas – Paleopolis Samothrace)  \r\nТуристите ще могат да бъдат настанявани безплатно за една  нощ в сградата на Гимназията на острова - Geniko Likio Samothrakis (Eparxiaki odos kamariotisas -Xoras). Безплатен престой за туристите на острова е осигурен  и в къмпинга до пристанището в Камариотиса.  \r\nГръцкото министерство на корабоплаването  взе решение фериботът “Андрос Джет” (с капацитет за 600 пътници и 75 автомобила) да започне  курсове от Самотраки до Александруполис и обратно на 14 август 2019 г., сряда. При подходящи  метеорологични условия ще бъде пуснат и втори по-малък кораб, които ще превозва  пътниците.  \r\nГенералното ни консулство в Солун е в постоянен контакт с гръцките власти, следи ситуацията и е готово да окаже съдействие при необходимост.  \r\nПри нужда от съдействие българските граждани могат да се обръщат към екипите на местните власти на пристанището или да се свържат с Генералното ни консулство в Солун на телефони: +30 2310 829 210; +30 2310 869 520.", "date": "2019.08.13", "title": "МВнР: Безплатна храна и нощувка са осигурени за блокираните туристи на остров Самотраки"}
{"url": "http://www.focus-news.net/news/2019/08/13/2689078/plovdiv-v-asenovgrad-shte-badat-nagradeni-detsa-proslavili-imeto-na-grada.html", "text": "В Асеновград ще бъдат наградени деца, прославили името на града, съобщиха от пресцентъра на  Община Асеновград . Официалната церемония е на 14 август 2019 г. от 14.00 часа в зала 305 на Общината. Децата славят името на град Асеновград в различни области на културата, науката, изкуството и спорта.", "date": "2019.08.13", "title": "Пловдив: В Асеновград ще бъдат наградени деца, прославили името на града"}
{"url": "http://www.focus-news.net/news/2019/08/13/2689077/riosv-plovdiv-postavi-mobilna-avtomatichna-stantsiya-za-izmervane-kachestvoto-na-vazduha-v-shishmantsi.html", "text": "Във връзка с възникналия пожар на обект „Депо за неопасни отпадъци и Инсталация за биологично разграждане по закрит способ“ в с. Шишманци РИОСВ – Пловдив осигури мобилна автоматична станция (МАС) за измерване качеството на въздуха в засегнатите населени места. Това съобщиха от пресцентъра на  РИОСВ . Чрез нея ще бъде възможно 24-часово непрекъснато онлайн следене на показателите на въздуха. МАС беше поставена днес на обяд в с. Шишманци. Първите резултати от замерванията ще са известни до края на деня. \r\nЕксперти на РИОСВ – Пловдив от сутринта са на място в засегнатия район. Първоначално са измервали качеството на атмосферния въздух в с. Болярино (на улица 29, №1), а по-късно и в с. Белозем (пред кметството). Анализираните на място данни и в двете села не са отчели опасни за жителите на района стойности. Мониторингът досега се осъществяваше с мобилен апарат GASMET, с който се проследиха стойностите на 26 показателя, а именно: азотни и серни оксиди, въглероден диоксид, въглероден оксид, метан, амоняк, хлороводород, толуен, формалдехид, флуороводород, фенол, метилмеркаптан, флоран, стирен, пропан, хлороформ, фозген, бензен, серовъглерод, циановодород и други. Замерванията са проведени на три серии от по 10 минути с интервал между всяко от измерванията от половин час.", "date": "2019.08.13", "title": "РИОСВ – Пловдив постави мобилна автоматична станция за измерване качеството на въздуха в Шишманци"}
{"url": "http://www.focus-news.net/news/2019/08/13/2689079/the-guardian-spored-dzhon-boltan-sasht-i-velikobritaniya-biha-mogli-da-podpishat-otdelni-sektorni-sporazumeniya.html", "text": "Съветникът по националната сигурност на американския президент Доналд Тръмп - Джон Болтън, заяви, че Великобритания и САЩ биха могли да подпишат отделни секторни сделки за свободна търговия преди всеобхватно споразумение, като начин да помогнат на Обединеното кралство да се справи с последиците от напускането на Европейския съюз на 31 октомври, съобщава националният ежедневник  The Guardian . \r\nБолтън каза, че микроспоразуменията, фокусирани върху индустрии като автомобилната, могат да бъдат договорени бързо и ще получат огромна подкрепа и от двете партии в Конгреса. Съответното той заяви след срещата с премиера на Обединеното кралство Борис Джонсън и високопоставени политици от Лондон. \r\n„Крайният краен резултат е всеобхватно търговско споразумение, обхващащо всички търговски стоки и услуги“, заяви Болтън. „Но за да се стигне до него, можем да го направим по сектори, модулно. С други думи, можем да очертаем някои области, в които е възможно да се постигне двустранно споразумение много бързо, много лесно“, обясни съветникът на Тръмп. В други области, като финансовите услуги, сделките може да са по-трудни за постигане, предупреди Болтън. \r\nОт редакцията отбелязват, че САЩ за първи път предлагат подобен модел на споразумения. Чрез него те подчертават позицията си към Обединеното кралство, което е изправено пред издигането на търговските бариери с ЕС, най-големият експортен пазар на Обединеното кралство. Преди това САЩ се съпротивляваха срещу идеята за подписване на секторни сделки с ЕС. \r\nНа брифинг пред репортери Болтън многократно подчертава евроскептичните тенденции на американската администрация. „Ако има Брекзит без сделка, това би било решение на британското правителство. Бихме го подкрепили ентусиазирано“, увери американският политик. \r\nГлавното послание на пътуването му – по думите на самия Болтън – е да предаде желанието на Тръмп да види успешно излизане на Великобритания от структурите на ЕС. „Ние сме с вас“, увери той. „Успехът на Великобритания в излизането от Европейския съюз ще бъде изявление за демократичното управление и конституционното управление. Това е важно за Великобритания. Но това е важно и за САЩ. Така че успешното излизане от ЕС е в наш интерес\", допълни Болтън. \r\n \r\n Тереза Герова", "date": "2019.08.13", "title": "The Guardian: Според Джон Болтън САЩ и Великобритания биха могли да подпишат отделни секторни споразумения"}
{"url": "http://www.focus-news.net/news/2019/08/13/2689084/kyustendil-zapochna-montirane-na-saorazheniyata-v-novata-detska-ploshtadka-v-zhk-elitsa-v-dupnitsa.html", "text": "Започна монтиране на съоръженията в новата детска площадка в жк. „Елица“ в Дупница. Това съобщи за  Радио „Фокус“ - Пирин  Христо Апостолов, пресаташе на Общината. По думите му служители от строителния отдел са ангажирани със задачата, а началникът на отдела инж. Иван Бельов и зам.-кметът на Общината Крум Милев са направили проверка на монтажните дейности. „Ще бъде положена и ударопоглъщаща настилка, пейки, пергола и кошчета за отпадъци“, каза още Апостолов. Той добави, че вече е подготвен теренът и за монтирането на второто професионално стрийт-фитнес съоръжение, което ще бъде в Парк „Рила“. „До края на седмицата, то ще пристигне и ще бъде поставено, за да се ползва от любителите на уличния фитнес. Първото бе монтирано в района на „Градска градина“, като за него пристигна също удъропоглъщаща настилка, която ще бъде поставена в следващите дни“, добави Апостолов. \r\nЛивия НИНОВА", "date": "2019.08.13", "title": "Кюстендил: Започна монтиране на съоръженията в новата детска площадка в жк. „Елица“ в Дупница"}
{"url": "http://www.focus-news.net/news/2019/08/13/2689081/krasimir-kolev-rs-pbzn-shumen-predvid-prognozata-za-goreshto-i-suho-vreme-riskat-ot-vaznikvane-i-barzo-razprostranenie-na-pozhar-ryazko-se-povishava.html", "text": "Имайки предвид прогнозата за горещо и сухо време рискът от възникване и бързо разпространение на пожар рязко се повишава. Това каза пред  Радио „Фокус“ - Шумен  Красимир Колев, началник на РС ПБЗН - Шумен. „Наличието на вятър способства бързото развитие на пожара и може да доведе до рязка смяна на посоката на разпространение на огъня, така че хората, които гасят, да останат в задимената или опасната зона“, каза Красимир Колев. Той обърна внимание, че трябва да се подбира много добре времето и мястото за палене на огън при приготвяне на зимнина. „Не трябва в близост до огнището да има горими материали. То трябва да е на разстояние от постройки и трябва да е обезопасено от изхвърляне на искри. Трябва да има подръчни материали за гасене, например кофа с вода“, каза Красимир Колев. Той подчерта, че след използване, огънят да бъде надлежно изгасен. \r\nИвелина ИВАНОВА", "date": "2019.08.13", "title": "Красимир Колев, РС ПБЗН - Шумен: Предвид прогнозата за горещо и сухо време рискът от възникване и бързо разпространение на пожар рязко се повишава"}
{"url": "http://www.focus-news.net/news/2019/08/13/2689083/sport-nik-kirios-zapochna-s-pobeda-na-turnira-v-sinsinati.html", "text": "Ник Кириос започна с победа участието си в турнира от сериите „Мастърс“ в Синсинати. Световният №27 се наложи над италианеца Лоренцо Сонего със 7:5, 6:4 в мач от първи кръг, продължил малко под час и половина. \r\nАвстралиецът се класира за втори кръг на надпреварата за четвърта поредна година. Там той ще играе срещу Карен Хачанов. Досега двамата не са се срещали на ниво АТП.", "date": "2019.08.13", "title": "Спорт: Ник Кириос започна с победа на турнира в Синсинати"}
{"url": "http://www.focus-news.net/news/2019/08/13/2689086/rossiyskaya-gazeta-kremal-obyavi-datata-na-poseshtenieto-na-putin-vav-frantsiya.html", "text": "Държавният глава на Руската федерация Владимир Путин ще посети Франция на 19 август, където ще проведе разговори с колегата си Еманюел Макрон, съобщава официалното печатно издание на правителството в Москва –  „Российская газета“ , като се позовава на информация от Кремъл. \r\n„Това ще бъде еднодневно посещение\", заяви говорителят на руския лидер Дмитрий Песков пред репортери. Според съобщения на френските медии, срещата ще се проведе на Лазурния бряг в замъка на Форт де Брегансон. \r\nСред темите, които лидерите на двете страни ще обсъдят, Песков изброи двустранното сътрудничество, „което има много богато икономическо съдържание“ и международните проблеми. \r\n„Традиционно Путин и Макрон използват срещите си, за да обменят мнения и да сравнят часовниците си по международни въпроси. Разбира се, Украйна и перспективите за продължаване на работата във нормандския формат\" също ще фигурират в дневния ред, допълни говорителят на Кремъл. \r\nКоментирайки въпроса за евентуалното репатриране на останките на генерал Чарлс Етиен Гуден, които бяха намерени близо до Смоленск, Песков заяви: „Това е нов успех за археолозите, много важна мисия, важна археологическа находка. Разбира се, ако нашите френски колеги смятат за необходимо да повдигнат този въпрос, сигурен съм, че и тази тема ще бъде обсъдена\". \r\n„Характерът на комуникацията на Путин и Макрон е особен: те имат много откровен диалог, който при необходимост може да се разшири по всякакви въпроси и теми\", обясни говорителят на президента на Русия. \r\nТленните останки на починалия през 1812 г. френски генерал Сезар Чарлз Етиен Гуден де ла Саблоние, бяха открити край Смоленск през април тази година. Разкопките на мястото, където се е състояла Смоленската битка и представляват безспорен научен интерес.  \r\n \r\n Тереза Герова", "date": "2019.08.13", "title": "„Российская газета“: Кремъл обяви датата на посещението на Путин във Франция"}
{"url": "http://www.focus-news.net/news/2019/08/13/2689085/plovdiv-48-godishna-zhena-e-zadarzhana-za-izmama.html", "text": "48-годишна жена е задържана за измама. Това съобщиха от пресцентъра на  МВР . В средата на юли близки на 78-годишен жител на Пловдив установили съмнително изтегляне на значителна сума от банковата му сметка в рамките на два последователни дни и веднага потърсили помощ в полицията. В хода на стартиралото разследване в Четвърто РУ служителите събрали доказателства, че парите на възрастния мъж са отнети от 48-годишна жена от село Йоаким Груево. Изяснено е, че на 18 юли тя заговорила седналия на пейка трудноподвижен пловдивчанин и му предложила помощ за смяна на тазобедрена става. Без да се двоуми мъжът се съгласил да даде първоначалната сума за медицинските процедури и двамата отишли заедно до близко банкоматно устройство. Жената изтеглила на два пъти по 400 лева от сметката на жертвата си, а от разписката видяла остатъка. На следващия ден придружила възрастния човек до банков офис, от където той изтеглил и ѝ предал 3000 лева. Допълнително го завела и в офис на мобилен оператор и се сдобила с телефонен апарат и СИМ карта, закупени на негово име.  \r\nПри задържането ѝ извършителката е направила самопризнания за стореното, възстановила е част от отнетата сума на потърпевшия. С постановление на Районна прокуратура на жената е повдигнато обвинение по чл. 209, ал.1 от НК, наложена е мярка “парична гаранция”.", "date": "2019.08.13", "title": "Пловдив: 48-годишна жена е задържана за измама"}
{"url": "http://www.focus-news.net/news/2019/08/13/2689070/korneliya-ninova-bsp-do-10-septemvri-shte-sme-v-palna-gotovnost-s-kandidatite-za-mestnite-izbori.html", "text": "До 10 септември ще сме в пълна готовност с кандидатите за местните избори. Това каза лидерът на БСП Корнелия Нинова по време на пресконференция в централата на партията, предаде репортер на  Агенция „Фокус“ . „Където са минали конференциите, вече има номинирани кандидати\", допълни Нинова. По думите й в над 120 общини конференциите са в последните дни на август и първата седмица на септември. \"Тогава ще бъде пълен обемът от всички кандидати във всички общини. На 3 септември ще имаме заседание на Националния съвет“, каза Нинова и обясни, че най-вероятно ще има няколко заседания на Пленума на партията, свързани с местните избори. По думите й, по Устав Националният съвет е органът, който утвърждава кандидатите. „Така че може би до 10 септември вече ще сме в пълна готовност“, допълни още Нинова.  По отношение на кандидата за кмет на София, Нинова уточни, че това решение ще бъде взето от Градската конференция на БСП – София.  \r\nДеница КИТАНОВА", "date": "2019.08.13", "title": "Корнелия Нинова, БСП: До 10 септември ще сме в пълна готовност с кандидатите за местните избори"}
{"url": "http://www.focus-news.net/news/2019/08/13/2689089/kyustendil-dete-e-transportirano-v-bolnitsa-umbalsm-n-i-pirogov-sled-kato-e-uhapano-ot-bezstopanstveno-kuche-v-dupnitsa.html", "text": "Дете е транспортирано в болница УМБАЛСМ „Н. И. Пирогов“, след като е ухапано от безстопанствено куче в Дупница. Това съобщи за  Радио „Фокус“ – Пирин  говорителят на Областна дирекция на МВР – Кюстендил Катя Табачка. По думите ѝ няма опасност за живота на пострадалото дете. „Общинските власти са информирани за инцидента и ще бъдат предприети действия по залавянето и прибирането на безстопанственото куче“, каза още Табачка. \r\nЛивия НИНОВА", "date": "2019.08.13", "title": "Кюстендил: Дете е транспортирано в болница УМБАЛСМ „Н. И. Пирогов“, след като е ухапано от безстопанствено куче в Дупница"}
{"url": "http://www.focus-news.net/news/2019/08/13/2689088/gen-valcho-fotev-suhopatnite-voyski-sa-osnovniyat-garant-za-sigurnostta-na-balgariya.html", "text": "Сухопътните войски са основният гарант за сигурността на България – основна единица на бойното ядро, силата и мощта на армията. Това каза в интервю за дневния информационен блок „Добър ден“ на  Радио „Фокус“  генерал Вълчо Фотев за предстоящата през септември среща на артилеристите и ракетчиците от запаса, която ще постави началото на Първия национален събор на ААРЗ „Олимпий Панов“. „Асоциацията се роди от Клуб „Олимпий Панов“, който съществува 14 години. Асоциацията е едно сдружение с нестопанска цел, съгласно Закона за юридическите лица с нестопанска цел. Една независима, доброволна асоциация на офицерите, сержантите и войниците от запаса. Тя е една национална, родолюбива, съсловна, независима и подчертавам – непартийна организация, и вече имаме над 700 члена“, каза още той. Фотев отбеляза, че една от целите на асоциацията е да полага максимум усилия за издигане престижа на ракетните войски и артилерията. „Две са основните задачи -  провеждане на мероприятия, активни, целенасочени, които да укрепят авторитета и на асоциацията, и на нашите членове на родова войска, да привличаме естествено нови членове. Към нас има 7 такива колективни члена: на Търговище, Ловеч, Пловдив, Карнобат, Разлог, Дупница и Варна. Предстои да се включат и Стара Загора, Казанлък, Карлово, Бургас. Девизът на асоциацията е „Помни историята и пази Отечеството“, отбеляза той. Велчо Фотев допълни, че са необходими съвременни въоръжения. Държава, която уважава себе си и иска да бъде уважавана не може да няма добра армия, каза още той.  \r\nМилослава АНГЕЛОВА", "date": "2019.08.13", "title": "Ген. Вълчо Фотев: Сухопътните войски са основният гарант за сигурността на България"}
{"url": "http://www.focus-news.net/news/2019/08/13/2689087/sliven-v-selo-bozhevtsi-beshe-otsluzhena-zaupokoyna-molitva-v-pamet-na-geroite-ot-chetata-na-hadzhi-dimitar-i-stefan-karadzha.html", "text": "Кметът Стефан Радев почете паметта на героите от четата на Хаджи Димитър и Стефан Караджа. Това съобщиха от пресцентъра на  Община Сливен . В село Божевци беше отслужена Заупокойна молитва в памет на жертвите, загинали там преди 151 години. Събитието съвпада и с първата година от възстановяване на паметния знак в селото, на който са изписани имената на героите. \r\n„Хаджи Димитър е едно от най-славните имена в историята на Сливен. Неслучайно един от най-величествените паметници в България е именно на Хаджи Димитър. Също едно от най-красивите стихотворения в нашата литература е посветено на него. А днес тук ние отдаваме почит към последната група от четата. Нашата история е нещо, с което може не само да се гордеем, но трябва да познаваме и да я предаваме на следващите поколения, на нашите деца, така че паметта за подвига на тези хора да живее винаги в съзнанието на българския народ. Радвам се, че с този паметен знак можем да почетем тези, които са дали живота си за това днес да живеем в свободна България. Светла памет на героите!“, каза в словото си кметът Радев. \r\nКметът на Божевци Христо Стефанов благодари на Общината за съдействието и на кмета на Сливен, че е уважил събитието в памет на българските герои. След това Стефан Радев поднесе цветя в знак на признателност. На събитието присъства и заместник-кметът Румен Иванов. \r\nКаменната чешма с паметната плоча беше открита миналата година. Община Сливен дари и беседка, която беше монтирана до чешмата. Паметният знак е направен по повод 150 години от героичния подвиг на четата на Хаджи Димитър и Стефан Караджа. На 13 август 1868 година в местността Кървавата нива край Божевци се сражават последните четници на двамата войводи.", "date": "2019.08.13", "title": "Сливен: В село Божевци беше отслужена Заупокойна молитва в памет на героите от четата на Хаджи Димитър и Стефан Караджа"}
{"url": "http://www.focus-news.net/news/2019/08/13/2689090/afp-obiskiraha-doma-na-bivshiya-vitsekantsler-na-avstriya.html", "text": "Домът на бившия вицеканцлер на Австрия Хайнц-Кристиан Щрахе е бил обискиран като част от разследване за корупция, предава  AFP . \r\nАкцията е била проведена в първия ден от новата седмица във връзка с разследване за даването на подкуп за назначаването на крайнодесен партиен служител на високопоставена длъжност в „Казино Австрия“ (Касаг), според съобщения в медиите. \r\nЩрахе се оттегли от поста на вицеканцлер и председател на „Партия на свободата на Австрия“ през май след аферата „Ибиса“, която в крайна сметка доведе до падането на коалиционното правителство на канцлера Себастиан Курц. Обискът не е свързан със скандала, но в крайна сметка може допълнително да повлияе на рейтинга на Австрийската народна партия (АНП) на Курц. \r\nВ последното разследване проучва дали назначаването на лицето е извършено в замяна на обещанието за предоставяне на лицензи за хазарт за оператора и управителя на казиното, съобщи говорител на Прокуратурата. Към настоящия момент нито Щрахе, нито Курц са направили изявления по случващото се.  \r\n \r\n Тереза Герова", "date": "2019.08.13", "title": "AFP: Обискираха дома на бившия вицеканцлер на Австрия"}
{"url": "http://www.focus-news.net/news/2019/08/13/2689094/sport-evropeysko-otborno-parvenstvo-po-leka-atletika-2021-shte-se-provede-v-minsk.html", "text": "Европейското отборно първенство по лека атлетика 2021 ще се проведе в Минск. Това обяви председателят на Европейската асоциация по лека атлетика Свен-Арн Хансен на пресконференция. \r\nТази година турнирът се проведе в полския град Бидгошч в периода от 9 до 11 август. Победител в състезанието бе Полша, второто място зае тимът на Германия, а третото - отборът на Франция. \r\nЗа първи път турнирът се проведе през 2009 година  в португалския град Лейрия. Той замени Европейската купа, която се провеждаше от 1965  до 2008 година включително.", "date": "2019.08.13", "title": "Спорт: Европейско отборно първенство по лека атлетика 2021 ще се проведе в Минск"}
{"url": "http://www.focus-news.net/news/2019/08/13/2689091/d-r-stanislav-polomski-tssmp-vidin-registrirani-sa-sluchai-na-pripadnali-hora-ot-goreshtinite.html", "text": "Имаме случаи на припаднали хора от горещините. Това каза за  Радио „Фокус“ – Видин  д-р Станислав Поломски, директор на Центъра за спешна медицинска помощ във Видин. Той посочи, че случаите са от преди два дни. „Възрастните хора се вслушват в съветите на лекарите и в дните с високи температури през по-голяма част от времето са си вкъщи. Проблемът при нас е, че всеки ден почти имаме линейка, която с екип вози пациент за София. Това означава, че във Видин остават два екипа на разположение“, обясни д-р Поломски. Той допълни, че е имало и дни, в които са пътували по две линейки с два екипа за София и във Видин е оставал дежурен само един екип. \r\nД-р Поломски посочи, че през горещите летни дни трябва да се употребяват повече течности, алкохолът да се избягва и да се носят предимно светли дрехи. \r\nАнна ЛОЗАНОВА", "date": "2019.08.13", "title": "Д-р Станислав Поломски, ЦСМП – Видин: Регистрирани са случаи на припаднали хора от горещините"}
{"url": "http://www.focus-news.net/news/2019/08/13/2689093/stara-zagora-v-obshtinata-shte-se-provedat-konsultatsii-za-opredelyane-na-sastava-na-obshtinska-izbiratelna-komisiya.html", "text": "На 16 август в Зала 2 на Общината ще се проведат консултации за определяне на състава на Общинска избирателна комисия. Това съобщиха от пресцентъра на  Община Стара Загора . Консултациите ще започнат в 10.00 часа.", "date": "2019.08.13", "title": "Стара Загора: В Общината ще се проведат консултации за определяне на състава на Общинска избирателна комисия"}
{"url": "http://www.focus-news.net/news/2019/08/13/2689096/umalsm-n-i-pirogov-bez-opasnost-za-zhivota-i-kontaktno-e-deteto-koeto-beshe-uhapano-ot-kuche-v-dupnitsa.html", "text": "Без опасност за живота и контактно е детето, което беше ухапано от куче в Дупница. Това съобщи за  Агенция „Фокус“  говорителят на УМБАЛСМ „Н.И.Пирогов“ Мария Пойразова. Детето е докарано преди малко в Спешното отделение на УМБАЛСМ „Н.И.Пирогов“. Не е в непосредствена опасност за живота. Нараняванията му ще бъдат обработени и екипът ще прецени дали то ще остане в болница.  \r\nТеодора ПАТРОНОВА", "date": "2019.08.13", "title": "УМАЛСМ \"Н. И. Пирогов\": Без опасност за живота и контактно е детето, което беше ухапано от куче в Дупница"}
{"url": "http://www.focus-news.net/news/2019/08/13/2689095/api-otvoreni-sa-ofertite-za-stroitelstvoto-na-54-km-ot-patya-vidin-ruzhintsi.html", "text": "Отворени са офертите в обществената поръчка за проектиране и строителство при модернизацията на 54,3 км от път I-1 (E-79) Видин - Ботевград, в участъка от Видин до Ружинци. Това съобщиха от пресцентъра на  Агенция „Пътна инфраструктура“ . Индикативната стойност на строително-монтажните работи е близо 460 млн. лв. без ДДС. Проектът ще се реализира със средства от републиканския бюджет. \r\nОбществената поръчка за проектиране и изпълнение на строително-монтажните работи за участъка от Видин до Ружинци е в три обособени позиции. \r\nВ обособена позиция №1 е отсечката от Видин до пътен възел „Макреш“ (от км 3+757 до км 33+400). Общата й дължина е 29,643 км. Индикативната стойност за изпълнение на строително-монтажните работи е 250 750 157 лв. без ДДС, но тя не е пределна. Срокът за изпълнение е 30 месеца.  \r\nЗа този участък са отворени 4 оферти. Те са на: \r\n- „Северозапад лот 1“ ДЗЗД, в което са: „Нивел строй“ ЕООД, „ПСТ Груп“ ЕАД, „Пътинженеринг – М“ АД, „ПСТ Видин“ЕООД и „ПСТ София“ ЕООД; \r\n- ДЗЗД „Видин-Макреш“, с участници: „ГБС-Инфраструктурно строителство“ АД и „Главболгарстрой Интернешънал“ АД; \r\n- ДЗЗД „АПП ВИДИН – БОТЕВГРАД“, с участници: „ГРОМА ХОЛД“ ЕООД и „ЕВРОПЕЙСКИ ПЪТИЩА“ АД; \r\n- „ТРЕЙС ГРУП ХОЛД“ АД. \r\nТрасето в участъка от км 3+757 до км 8+870 ще преминава по съществуващия обходен път на Видин, който ще бъде реконструиран и разширен с две ленти за движение в посока, т. е. ще бъде осигурен пътен габарит Г20. След км 8+870 трасето ще бъде изградено изцяло по нов терен извън съществуващия път І-1 с габарит на автомагистрала Г28, включващ две ленти за движение в посока, аварийна лента, банкети и разделителна ивица. Към новия пътен габарит ще бъдат привързани двата съществуващи пътни възела – при пресичането на новия път с път ІІ-12 Видин - Брегово (пътен възел „Брегово“ и с път ІІ-14 Видин - Връшка чука (пътен възел „Новоселци“). \r\nЗа повишаване безопасността на движение и безконфликтното пресичане с републиканската мрежа в участъка от км 8+870 до км 33+400 ще бъдат изградени 3 пътни възела - п. в. „Видин“ при обходния път на града при 9-ти км, п. в. „Дунавци“ при пресичането с третокласния път Дунавци – Синаговци при 20-ти км, и п. в. „Кула“ за връзка с пътя Кула – Страцимирово – гара Страцимирово, при 30-ти км. В отсечката ще бъдат изградени 21 големи съоръжения - 2 моста над реките Делийска и Войнишка, 2 виадукта, 3 надлеза, 5 пътни подлези и 9 селскостопански надлези и подлези. При 15-ти километър от двете страни на пътя ще има площадка за отдих, която ще бъде с ток, вода и пречиствателно съоръжение. \r\nВ обособена позиция №2 е участъкът от разклона за Макреш, при бъдещия пътен възел „Макреш“, до с. Бела, при пътен възел „Бела“ (от км 33+400 до км 47+000). Общата дължина на този участък е 13,6 км. Индикативната стойност е 115 042 400 лв. без ДДС, но тя не е пределна. Срокът за изпълнение е 24 месеца.  \r\nЗа този участък са отворени 7 оферти. Те са на: \r\n- Обединение „Геопът Видин Ружинци“ ДЗЗД, с участници: „ПЪТСТРОЙ – 92“ АД и ГЕОСТРОЙ“ АД; \r\n- ДЗЗД „Роуд Груп“, в което са: „ДЖИ ПИ ГРУП“ АД, „БГ ЛЕНД КО“ АД и КОПЕКС И КО“ ЕООД; \r\n- „ГБС Инфраструктурно строителство“ АД; \r\n- „СЕВЕРОЗАПАД ЛОТ 2“ ДЗЗД, с участници: „ПСТ ГРУП“ ЕАД, „Пътинженеринг – М“ АД, „ПСТ – Видин“ ЕООД и „ПСТ София“ ЕООД;  \r\n- ДЗЗД „АПП ВИДИН – БОТЕВГРАД“, с участници: „ГРОМА ХОЛД“ ЕООД и „ЕВРОПЕЙСКИ ПЪТИЩА“ АД; \r\n- ДЗЗД АМ „МАКРЕШ БЕЛА“, в което са: „АВТОМАГИСТРАЛИ ХЕМУС“ АД, „ОБРЕС АСФАЛТАТГЕС ТАРРАКО“ СА и „ЕМЕ и ХОТА ГРУАС“ СА; \r\n- „ТРЕЙС ГРУП ХОЛД“ АД. \r\nТази отсечка от пътя е извън обхвата на съществуващия път I-1 и преминава по ново трасе, с габарит на автомагистрала Г28, включващ две ленти за движение в посока, аварийна лента, банкети и разделителна ивица, като в определени участъци с по-големи наклони е предвидено изграждането и на лента за бавно движещи се товарни автомобили. Между 33-ти и 37-ми км отсечката е западно от съществуващия път I-1 (Е79). При 36-ти км новият път ще пресича жп линията Видин - София с надлез и ще минава над напоителен канал. От 37-ми до 42-ри км ще се спуска към град Димово и река Арчар, ще пресича път I-1 и при 40-ти км ще преминава над град Димово. От 42-ри до 47-ми км пътят ще продължава над град Димово и село Бела, ще е разположен успоредно на пътя Димово - Ружинци и при 46-ти км отново ще пресича път I-1 с пътен възел. \r\nВ този участък ще бъдат изградени 2 пътни възела – п. в. „Макреш“ при 36-ти км, и п. в. „Бела“ на път I-1 в участъка Бела – Скомля, който е при 46-ти км. Ще бъдат построени редица съоръжения - 8 моста, 2 селскостопански подлеза, водостоци и т. н. В близост до пътен възел „Бела“ ще бъде разположен контролен център за управление на трафика. \r\nВ обособена позиция №3 е отсечката от с. Бела до Ружинци (от км 47+000 до км 58+128). Общата й дължина е 11,128 км. Прогнозната стойност за изпълнение на строително-монтажните работи е 94 135 800 лв. без ДДС, но тя не е пределна. Срокът за изпълнение е 24 месеца.  \r\nЗа този участък са отворени 6 оферти. Те са на: \r\n- „ИНЖСТРОЙИНЖИНЕРИНГ“ ЕООД; \r\n- ДЗЗД „Бела - Ружинци“, в което са: „ГБС-Инфраструктурно строителство“ АД и „Главболгарстрой Интернешънал“ АД; \r\n- „Северозапад Лот 3“ ДЗЗД, в което участват: „ПСТ ГРУП“ ЕАД, „Пътинженеринг – М“ АД, „ПСТ – Видин“ ЕООД и „ПСТ София“ ЕООД; \r\n- ДЗЗД „АПП ВИДИН – БОТЕВГРАД“, с участници: „ГРОМА ХОЛД“ ЕООД и „ЕВРОПЕЙСКИ ПЪТИЩА“ АД; \r\n- Обединение „ГЕО ПЪТ КАРО БИЛД“, в което участват: „Геострой“ АД, „Пътстрой-92“ АД, „Каро Трейдинг“ ООД и „Евробилд“ ООД; \r\n- „ТРЕЙС ГРУП ХОЛД“ АД. \r\nОтсечката между с. Бела и Ружинци ще бъде изградена с габарит на автомагистрала Г28, включващ две ленти за движение в посока, аварийна лента, банкети и разделителна ивица, като в определени участъци с по-големи наклони е предвидено изграждането и на лента за бавно движещи се товарни автомобили. Такава ще има между 36-ти и 39-ти км в платното за Видин и между 39-ти и 44-ти км в посока Ботевград.  \r\nМежду 47-ми и 52-ри км пътят ще преминава успоредно на жп линията, като е отдалечен от нея и не засяга съществуващия селскостопански път. След това при 49-ти км ще пресича река Скомля над язовира, ще преминава над две дерета и при 52-км трасето ще пресича жп линията Видин - София. Между 52-ри и 58-ми км след преминаването на пътя за село Орешец, новият път ще се спуска към Ружинци. При 56-ти км отсечката ще преминава над път I-1 (E-79) Видин - Кула. \r\nВ участъка ще бъдат изградени надлез над жп линията Видин - София, мостове над реките Барата и Скомля, 3 селскостопански подлеза. При 50-ти км от двете страни на пътя ще има площадка за отдих с тоалетни, паркинги, осветление и пречиствателно съоръжение. \r\nСтроителството на направлението Видин - Ботевград (167 км) ще започне от едни от най-сложните отсечки Мездра - Ботевград (33 км) и Видин - Ружинци (54,3 км), което е повече от половината трасе на скоростния път. За да върви работата по-бързо строителството на пътя между Мездра и Ботевград е разделено на два участъка - лот 1 (19,3 км) и лот 2 (13,4 км). За лот 2 има избран изпълнител и предстои подписването на договора. Тръжната комисия по избора на изпълнител на лот 1 продължала работата си и предстои отварянето на ценовите предложения. \r\nКакто и тръжната процедура за избор на изпълнители на 33 км от път I-1 между Мездра и Ботевград, така и за участъка от Видин до Ружинци ще се приложи нова схема на плащане, която предвижда цялата стойност на договора да се разплати на изпълнителя след приключване на строителните дейности.. Целта е бъдещите изпълнители на направлението Видин - Ботевград да работят максимално мобилизирано и да завършат обекта качествено и в кратък срок. \r\nПътят Видин – Ботевград е приоритетен проект в инвестиционната програма на АПИ и МРРБ до 2022 г., тъй като с цялостното хомогенизиране и модернизация на трасето от Дунав мост 2 ще се осигури бърза и удобна връзка между автомагистралите „Хемус”, „Тракия” и „Струма”. С изпълнението на проекта транзитният трафик ще бъде изведен от населените места, с което ще се повиши безопасността на движение и ще се ограничи вредното въздействие на шума и замърсяването на околната среда от интензивния тежкотоварен трафик.", "date": "2019.08.13", "title": "АПИ: Отворени са офертите за строителството на 54 км от пътя Видин - Ружинци"}
{"url": "http://www.focus-news.net/news/2019/08/13/2689097/sliven-predvizhda-se-izgrazhdane-na-stena-za-katerene-v-sportna-zala-asenovets.html", "text": "Предвижда се изграждане на стена за катерене в спортна зала „Асеновец“. Това стана ясно след като кметът Стефан Радев направи инспекция на ремонта на комплекса, съобщиха от пресцентъра на  Община Сливен . При проверката той установи, че дейностите вървят по график. Ремонтът стартира на 22 април, като предвиденият срок за неговото финализиране е 205 календарни дни. \r\n„Асеновец“ разполага със зали по бокс и волейбол, които ще бъдат изцяло обновени, като в залата по волейбол ще могат де се провеждат състезания по тенис на корт на закрито. Външните стени ще бъдат топлоизолирани. Поставя се хидро и топлоизолация на покрива, ламаринена обшивка и гръмоотвод. Вътрешната отоплителна система ще бъде подменена. Залата ще разполага и със вградена система за климатизация и вентилация, както и соларна система за битово горещо водоснабдяване. Предвижда се подовата настилка да бъде от винил. Ще бъдат ремонтирани и вътрешните помещения със санитарни възли. Средствата за цялостното обновяване на залата са осигурени от българското правителство. \r\nЗалата не е ремонтираната от построяването ѝ през 1971 година. От началото на мандата ръководството на Общината работи в подкрепа на сливенския спорт и ремонтните дейности са част от политиката на кмета Стефан Радев за осигуряване на по-добри условия за спортистите и техните треньори.", "date": "2019.08.13", "title": "Сливен: Предвижда се изграждане на стена за катерене в спортна зала „Асеновец“"}
{"url": "http://www.focus-news.net/news/2019/08/13/2689098/kathimerini-pozharat-na-ostrov-eviya-izpepeli-rezervat-razporedena-e-evakuatsiya.html", "text": "Пожарът, който избухна в ранните часове на деня на гъсто населения остров Евия северно от Атина, изпепели природен резерват и наложи евакуацията на две населени места, съобщава електронното издание на гръцкия вестник  Kathimerini . \r\nПовече от 220 пожарникари са на терен за справяне със стихията, подпомагани от шест самолета и шест хеликоптера. Достъпът до борова гора по суша е затруднен и поради тази причина в района е изпратен допълнителен хеликоптер, който да координира по въздух услията за потушаване на пламъците.  \r\nДимът от огъня покри гръцката столица. Органът за гражданска защита на страната предупреди хората в засегнатите райони, особено възрастните, малките деца и страдащите от заболявания на дихателните пътища или сърцето, да останат на закрито. \r\nДесетки пожарникари, два самолета и хеликоптер бяха задействани за справяне с друг горски пожар на северния остров Тасос. Трети пожар гори близо до Тива, северозападно от Атина. \r\nГорските пожари са често срещани в Гърция през горещите, сухи летни месеци. Властите многократно предупреждават обществеността да не извършва дейности на открито, които може да причинят искри, като заварване, изгаряне на изсъхнали плевели или правене на барбекюта. Парковете и горските територии са затворени в най-рисковите периоди. \r\nМиналата година повече от 100 души загинаха при пожара в Мати, североизточно от Атина, припомня изданието. \r\n \r\n Тереза Герова", "date": "2019.08.13", "title": "Kathimerini: Пожарът на остров Евия изпепели резерват, разпоредена е евакуация"}
{"url": "http://www.focus-news.net/news/2019/08/13/2689099/plovdiv-chetirima-dushi-sa-zadarzhani-pri-spetsializirana-politseyska-operatsiya-v-zavedeniya-ot-oblastta.html", "text": "При специализирана полицейска операция са проверени 134 питейни и увеселителни заведения от 23.30 часа на 10 август до 4.30 часа на 11 август. Това съобщи за  Радио „Фокус“ - Пловдив  говорителят на ОДМВР. Съвместните действия са осъществени от екипи на полицията, РДПБЗН и ТД на НАП. В хода на акцията, разпоредена от директора на ОДМВР старши комисар Йордан Рогачев са проверени и 686 души. Трима непълнолетни са установени в нощни заведения след 22.00 часа без придружител. За нарушение на Закона за защита от шума в околната среда е съставен един акт и други 10 по общинските наредби за осигуряване на обществения ред. \r\nСпрени са общо 318 моторни превозни средства. Констатирани са 37 нарушения на Закона за движение по пътищата, като в три от случаите водачи са били под въздействие на алкохол или наркотични вещества. Документирани са и други 25 нарушения по Закона за българските документи. Общо служителите са съставили 46 акта и издадели 30 глоби с фиш. С протоколи по Закона за МВР са предупредени 33 лица. Образувани са 5 досъдебни производства, четирима са били задържани с полицейски заповеди.", "date": "2019.08.13", "title": "Пловдив: Четирима души са задържани при специализирана полицейска операция в заведения от областта"}
{"url": "http://www.focus-news.net/news/2019/08/13/2689100/lyudmila-tomova-sk-nadezhda-sportnite-tantsi-sa-prekrasen-nachin-detsata-da-se-razvivat-fizicheski-i-muzikalno.html", "text": "Спортните танци са един  прекрасен начин не само децата да се развиват физически и музикално, но и да се научат да общуват с другия пол в най-ранна възраст. Това каза в интервю за предаването  „Перничани – потомците на Кракра“  на  Радио „Фокус“  Людмила Томова, ръководител на Спортен клуб „Надежда“.  \r\n„Децата се научават да са толерантни към отсрещния пол, да разбират различията. От много малки се научават да зачитат тази разлика. И дори само да се научат как да общуват помежду си на тази малка възраст е чудесно. Освен това ние изучаваме 10 танца - 5 латиноамерикански и 5 стандартни, това разширява кръгозора на децата. Те се докосват до друг вид култура, научават се да се обличат по различен начин: стандартите танци с един вид костюми, латиноамериканските с друг вид костюми, развиват чувството за естетика. Момчетата се учат как се носи панталон, елек и фрак. Дори само това едно момченце да научи – как се носи фрак, какво подхожда към него, какви обувки се носят, всичките тези неща ми се струва, че в днешно време няма къде на друго място да го научат. И след това децата, които са по-изявени, по-талантливи, по-работещи с родителите, които са зад гърба ни, вече развиват и по-високо спортно майсторство“, коментира Людмила Томова.   \r\nПо думите ѝ децата, възрастовата граница на децата, които идват да се запишат е все по-ниска. „Първите години, когато започнах да се занимавам с тази дейност, момиченцата и момченцата бяха на възраст 7-8-годишни, даже по-големи - средношколци. Сега все по-ниска става възрастовата група, има и 4-годишни.  \r\nВсе повече мои бивши танцьори се връщат в клуба със собствените си деца“, разказа ръководителят на Клуба по спортни танци в Перник Людмила Томова.  \r\nРосица АНГЕЛОВА", "date": "2019.08.13", "title": "Людмила Томова, СК „Надежда“: Спортните танци са  прекрасен начин децата да се развиват физически и музикално"}
{"url": "http://www.focus-news.net/news/2019/08/13/2689103/sredniyat-osiguritelen-dohod-za-stranata-za-mesets-yuni-e-96871-leva.html", "text": "Националният осигурителен институт обявява, че размерът на средния осигурителен доход за страната за месец юни 2019 г. е 968.71 лв. Това съобщиха от пресцентъра на  НОИ . Средномесечният осигурителен доход за страната за периода от 1 юли 2018 г. до 30 юни 2019 г. е  936.91 лв.  \r\nОпределеният средномесечен осигурителен доход за страната за посочения период служи при изчисляване размерите на новоотпуснатите пенсии през месец юли 2019 г., съгласно чл.70, ал. 3 от Кодекса за социално осигуряване.", "date": "2019.08.13", "title": "Средният осигурителен доход за страната за месец юни е 968.71 лева"}
{"url": "http://www.focus-news.net/news/2019/08/13/2689101/umbalsm-ni-pirogov-deteto-nahapano-ot-kuche-v-dupnitsa-shte-ostane-za-lechenie-v-bolnitsata.html", "text": "В болницата ще остане детето, нахапано от куче в Дупница. Това съобщи за  Агенция „Фокус“  говорителят на УМБАЛСМ „Н.И.Пирогов“ Мария Пойразова. След като раните на детето бъдат обработени, то ще остане в болницата, за да може да се проведе лечение и наблюдение на неговото състояние.", "date": "2019.08.13", "title": "УМБАЛСМ „Н.И. Пирогов“:  Детето, нахапано от куче в Дупница, ще остане за лечение в болницата"}
{"url": "http://www.focus-news.net/news/2019/08/13/2689092/kyustendil-pozhar-gori-na-izhoda-na-grad-dupnitsa-v-blizost-do-zhp-tunela.html", "text": "Пожар гори на изхода на град Дупница в близост до жп тунела. Това съобщи за  Радио „Фокус“ – Пирин  говорителят на Областна дирекция на МВР – Кюстендил Катя Табачка. По думите ѝ низово огънят е навлязъл в иглолистна гора. Няма опасност за населението. \r\nЛивия НИНОВА", "date": "2019.08.13", "title": "Кюстендил: Пожар гори на изхода на град Дупница в близост до жп тунела"}
{"url": "http://www.focus-news.net/news/2019/08/13/2689105/antonio-lyubenov-valyatsite-ragbito-e-sport-za-istinski-mazhe-koito-ne-tarsyat-oblagi-a-udovletvorenie-ot-pobedata.html", "text": "Ръгбито е спорт за истински мъже, които не търсят облаги, а удовлетворение от победата. Това каза в интервю за  предаването  „Перничани – потомците на Кракра“  на  Радио „Фокус“  Антонио Любенов, треньор на пернишкия ръгби отбор „Валяците“. По думите му това е спорт, който учи на мъжество и дисциплина. В момента община Перник изгражда база, на която ще може да се готвят и млади ръгбисти.  „Вече ще имаме база, благодарение на общината и на кмета Вяра Церовска и ще обърнем внимание на младите момчета. \r\nИмам уверение, че октомври месец стадионът ще е готов и тогава ще направим състезание „60 години ръгби в Перник“. Стадионът ще носи името на Димитър Аврамов, който е основател на ръгбито в Перник. На тази база ще може и национални отбори да играят, както и да се провеждат състезания за купата на България по ръгби. Стадионът ще се направи с тревно покритие, с поливна система, в бъдеще ще гледаме да сложим и осветителни тела и да стане едно истинско бижу, както беше преди години тази база“, каза Антонио Любенов. Треньорът на „Валяците“ разказа, че тази година отборът злощастно е  загубил финала от отбора на Берковица, но сега има стимул да тренира и есента ще се реваншира.  \r\n \r\nРосица АНГЕЛОВА", "date": "2019.08.13", "title": "Антонио Любенов, „Валяците“: Ръгбито е спорт за истински мъже, които не търсят облаги, а удовлетворение от победата"}
{"url": "http://www.focus-news.net/news/2019/08/13/2689106/sliven-obshtinata-nabira-predlozheniya-za-nagradite-za-literatura-i-izkustvo-dobri-chintulov-i-d-r-ivan-seliminski.html", "text": "Общината продължава да набира предложения за наградата за литература и изкуство „Добри Чинтулов” и наградата „Д-р Иван Селимински” за 2019 г. Това съобщиха от пресцентъра на  Община Сливен . \r\nПредложенията и за двете награди се правят от неправителствени, граждански, културни организации, творчески обединения и инициативни комитети. Всяка организация има право само на едно предложение. \r\nНаградата „Добри Чинтулов” се присъжда за постигнати високи художествени резултати в областта на литературата и изкуството, на творци със значителен принос за духовното развитие на Сливен и българската култура. \r\nНаградата „Д-р Иван Селимински” се присъжда за принос и постижения в публицистиката, историческо-краеведческата дейност и опазването на културно-историческото наследство на Сливен и Сливенския край. \r\nНаградите са индивидуални и се връчват в навечерието на празника на Сливен – 26 октомври (Димитровден). Не могат да бъдат предлагани лица, на които вече са присъждани. \r\nПредложения се приемат в срок до 2 септември 2019 г. в деловодството на Община Сливен всеки делничен ден от 8.00 часа до 12.00 часа и от 13.00 часа до 17.00 часа. Допълнителна информация може да бъде получена от Дора Чанева – гл. експерт в Дирекция „Образование, култура и връзки с обществеността” на тел. 044/ 611 221, GSM 0879 599 053, e-mail: dorakumanova@abv.bg.", "date": "2019.08.13", "title": "Сливен: Общината набира предложения за наградите за литература и изкуство „Добри Чинтулов” и „Д-р Иван Селимински”"}
{"url": "http://www.focus-news.net/news/2019/08/13/2689104/nova-makedoniya-makedoniya-novi-signali-ot-vashington-za-ideyata-za-razgranichavane.html", "text": "Бившият официален представител на Пентагона, който отговаря за Балканите, Майкъл Карпентър, смята, че предстоящите избори в Косово, както и изборите през 2020 г. в Сърбия, биха могли да забавят постигането на споразумение за нормализиране на двустранните отношения между Белград и Прищина. Карпентър, който е настоящият директор на центъра „Пен Байдън“ твърди, че вътрешнополитическите условия в Сърбия и Косово са такива, че идеята за размяна на територии не би могла да сработи. Съответното той заяви в интервю за  Voice of America , цитирано от електронното издание на скопския вестник „Нова Македония“. \r\n„Не виждам какъв ще е План Б, ако идеята за разграничаване между Сърбия и Косово се провали. На Сърбия трябва да се предложи нещо конкретно и по-бързо от членството в ЕС, за да признае независимостта на Косово“, обясни Карпентър. \r\nЕкспертът не вярва, че възобновяването на диалога между двете страни във формата, воден от Федерика Могерини, ще доведе до споразумение. Сегашната администрация на САЩ иска да проучи всички възможности и да се възползва от възможността за разрешаване на спора между Белград и Прищина. В крайна сметка, съгласно думите на Капернтър, всичко ще приключи със споразумение между основните политически играчи, между САЩ и ЕС и споразумението, постигнато от техните лидерите, което също няма да бъде лесно. \r\nПо отношение на евентуалното участие на Русия в диалога Карпентер смята, че от гледна точка на Москва е по-добре да се поддържа конфликтът между Косово и Сърбия, тъй като това й позволява да се представи като пазител на сръбските интереси и противник на Косово. „Геополитически, Москва реагира, за да попречи на Сърбия да се приближи до Запада, Брюксел или Вашингтон. Не мисля, че Кремъл има интерес да разреши този въпрос\", заключи Карпентър. \r\n \r\n Тереза Герова", "date": "2019.08.13", "title": "„Нова Македония“ (Македония): Нови сигнали от Вашингтон за идеята за разграничаване"}
{"url": "http://www.focus-news.net/news/2019/08/13/2689110/pernik-v-grada-beshe-predstavena-izlozhba-na-vazpitanitsi-na-natsionalnata-gimnaziya-po-prilozhni-izkustva.html", "text": "Десет възпитаници на Националната гимназия по приложни изкуства (НГПИ) „Св. Лука” гр. София представиха 50 свои творби в галерия „Атриум” на Областна администрация - Перник. Това съобщиха от пресцентъра на  Областната администрация . Учениците участваха в V-ата Лятна академия по изобразително изкуство „Давам ти дъгата за наследство“ Перник 2019, която се проведе през изминалия месец. \r\nОбластният управител Ирена Соколова е патрон на инициативата, съдействал и подкрепил първоначалното и последващото осъществяване на проекта. \r\nПетото издание на лятната академия е съвместна инициатива на Народно читалище „Нови хоризонти – 2009“, НГПИ „Свети Лука“ и Настоятелството при учебното заведение. Дейностите се реализират по проект на стойност 5643 лв, финансиран от Министерство на културата с 2943,30 лв. и съфинансиран от НГПИ „Св. Лука“ - Сдружение училищно настоятелство с 2450 лева и НЧ „Нови хоризонти 2009“ с 250 лева. Изложбата в Перник е втората дейност по проекта. През септември предстои нейното представяне и в София. Програмата на академията включи три жанра, върху които твориха децата: графика, живопис и скулптура. Младите художници бяха напътствани в работата си от художниците Сашо Евтимов, Даря Евтимова, Ваклин Василев и Светлана Панайотова. \r\nОт името на губернатора заместник областният управител Иво Иванов откри събитието и поздрави участниците, както и техните ментори: “Представяйки творбите на десет млади и даровити художници в Областна администрация, споделяме таланта им с аудитория, която има отношение към изкуството, подкрепя го и го цени. \r\nНадявам се през дните, през които се е провеждала академията, да сте обменили нови идеи и техники, да сте преживели чудесни емоции и срещи сред творците на нашия град и област, да сте се обогатили духовно, както и да сте създали прекрасни приятелства. Пожелавам Ви много вдъхновение и бъдещи творчески успехи! През септември предстои да представим Вашите работи в столицата, където съм сигурен, че също ще предизвикат голям интерес и ще получите висока оценка”. \r\nЗа доброто настроение на присъстващите на изложбата, музикален поздрав отправи Женската певческа фолклорна група „Седмошарица” към НЧ „Нови хоризонти 2009”. \r\nКартините от V-ата Лятна академия по изобразително изкуство ще останат в зала „Атриум” до средата на месец септември.", "date": "2019.08.13", "title": "Перник: В града беше представена изложба на възпитаници на Националната гимназия по приложни изкуства"}
{"url": "http://www.focus-news.net/news/2019/08/13/2689108/burgas-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Бургас. Това съобщиха за  Радио „Фокус“ – Бургас  от Областно пътно управление. Няма задръствания. Пътищата са сухи и нормално проходими. \r\nИнтензивен е трафикът по централните улици в Бургас – „Иван Вазов“, „Христо Ботев“, „Цар Симеон“, „Генерал Гурко“ и „Булаир“, и по булевардите „Тодор Александров“, „Сан Стефано“, „Демокрация“ и „Захари Стоянов“ в ж. к. „Меден Рудник“. \r\nМария КУРТЕВА", "date": "2019.08.13", "title": "Бургас: Нормално се осъществява движението по пътищата в областта"}
{"url": "http://www.focus-news.net/news/2019/08/13/2689109/washington-examiner-amerikantsite-vse-poveche-podkrepyat-priemaneto-na-bezhantsi-ot-tsentralna-amerika-pokazva-prouchvane.html", "text": "Подкрепата на американците за приемане на бежанци от държавите от Централна Америка се увеличава, показва проучване, цитирано от изданието  Washington Examiner . \r\nСъгласно резултатите от допитването, подкрепата за бежанци от Централна Америка се е увеличила от 51% в края на миналата година до 57% през юли тази година. При това 40% от възрастните участници в проучването описват ситуацоята по южната граница на САЩ като кризисна. \r\nПодкрепата за бежанците в САЩ достига до най-високи нива след войната в Косово от 1999 г., когато 66% от американците подкрепиха приемането на албански бежанци, подчертава изданието. \r\nПодкрепата за бежанци от Централна Америка е нараснала най-много сред републиканците - от 14% през декември 2018 г. до 24% през юли. Подкрепата на демократите се е увеличила с три пункта от 82% на 85%, а подкрепата от независими лица - от 52% на 58%. \r\nПотокът от бежанци от Централна Америка, идващи към южната граница на САЩ, се е увеличил в разглеждания период. Тридесет и девет процента от възрастните смятат, че ситуацията по границата е кризисна, тъй като на страната се налага да се справи с притока на хора с ограничени ресурси. Други 35% от възрастните разглеждат ситуацията на границата като основен проблем на Вашингтон.  \r\n \r\n Тереза Герова", "date": "2019.08.13", "title": "Washington Examiner: Американците все повече подкрепят приемането на бежанци от Централна Америка, показва проучване"}
{"url": "http://www.focus-news.net/news/2019/08/13/2689112/the-times-imigrantite-v-sasht-mozhe-da-zagubyat-pravoto-na-prebivavane-ako-pretendirat-za-sotsialni-pomoshti.html", "text": "Имигрантите в САЩ може да загубят правото си на пребиваване в страната, ако претендират за социални помощи. Това предвиждат промените в правилата, обявени от държавния глава на САЩ Доналд Тръмп, съобщава британският национален ежедневник  The Times . \r\nКритиците твърдят, че новите правила противоречат на обещанието, написано на емблематичната Статуя на свободата: „Дайте ми вашите уморени, бедни, вашите потиснати маси, жадуващи за глътка въздух, злочестите отхвърлени от вашите брегове. Пратете ми бездомните, подхвърляни от бурята, аз вдигам факела до златната врата\". \r\nЗаветната зелена карта, която предоставя на новодошлите право на работа и която се разглежда като стъпка към гражданството, вече може да бъде отказана на онези, които  разчитат на купони за хранителни продукти, помощ за жилище или на държавно здравеопазване. \r\nРепресията срещу имиграцията е сърцевината на кампанията на Тръмп за президентските избори догодина, макар да не спази обещанието да изгради стена по протежение на границата с Мексико заради съпротивата на Конгреса. \r\n \r\n Тереза Герова", "date": "2019.08.13", "title": "The Times: Имигрантите в САЩ може да загубят правото на пребиваване, ако претендират за социални помощи"}
{"url": "http://www.focus-news.net/news/2019/08/13/2689111/prof-oleg-asenov-shte-uchastva-v-seminar-pazi-zhivota-shofiray-trezvo-i-otgovorno-na-14-avgust.html", "text": "На 14 август проф. Олег Асенов, член на Управителния съвет на Агенция „Пътна инфраструктура“, ще бъде гост-лектор на семинар за пътната безопасност „Пази живота на пътя – шофирай трезво и отговорно!“. Това съобщиха от пресцентъра на  Агенция „Пътна инфраструктура“ . Темата на презентацията му е: „Чрез иновативни подходи и модели за електронно пътно таксуване към по-малко риск на пътя“. \r\nФорумът е организиран от Главна дирекция „Национална полиция“ към МВР и ще се проведе на 14 и 15 август в хотел “Империал” в Пловдив. Началото на семинара е в 13.15 часа. Проф. Асенов ще участва в откриването на форума, а презентацията ще представи около 15.00 часа. \r\nС решение на Министерския съвет 2019 година е обявена за година на активна работа по опазване на живота и здравето на участниците в движението по  пътищата под мотото „Пази семейството си на пътя!“.", "date": "2019.08.13", "title": "Проф. Олег Асенов ще участва в семинар „Пази живота – шофирай трезво и отговорно“ на 14 август"}
{"url": "http://www.focus-news.net/news/2019/08/13/2689102/vitsepredsedatelyat-na-dpk-enver-hodzhay-nyama-da-preotstapim-premierskiya-post-na-druga-partiya.html", "text": "Вицепредседателят на Демократическата партия на Косово (ДПК) Енвер Ходжай увери, че премиерският пост няма да бъде преотстъпен на друга политическа сила, предава македонската електронна медия  A1 On . \r\nХоджа припомни, че ДПК – част от управляващата в Прищина коалиция, подкрепя категорично провеждането на предсрочни парламентарни избори. В съобщение, публикувано в социалната мрежа „Фейсбук“, Ходжай подчерта, че ДПК „се ползва с най-голямо доверие сред гражданите“, което – съгласно думите му, ще си проличи в предстоящото гласуване.  Политикът допълни, че ДПК няма да допусне същата грешка като на предходните избори, а именно – да отстъпи премиерския пост. \r\n \r\n Тереза Герова", "date": "2019.08.13", "title": "Вицепредседателят на ДПК Енвер Ходжай: Няма да преотстъпим премиерския пост на друга партия"}
{"url": "http://www.focus-news.net/news/2019/08/13/2689107/inzh-damyan-damyanov-yuzdp-ekipi-na-rs-pbzn-dupnitsa-i-gorski-sluzhiteli-gasyat-pozhara-na-izhoda-na-grad-dupnitsa-v-blizost-do-zhp-tunela.html", "text": "Екипи на Районна служба „Пожарна безопасност и защита на населението“ – Дупница и горски служители гасят пожара на изхода на град Дупница в близост до жп тунела. Това каза за  Радио „Фокус“ – Пирин  инж. Дамян Дамянов, директор на Югозападно държавно предприятие (ЮЗДП). По думите му огънят е засегнал предимно сухи треви и храсти. „На място има достатъчно екипи, които гасят бушуващия огън“, каза още инж. Дамянов. Той добави, че дейността по погасяването на пожара е затруднена, защото няма подходящи пътища за движение. Той изрази надежда, че до 19.00 – 20.00 часа ще успеят да го локализират. \r\nЛивия НИНОВА", "date": "2019.08.13", "title": "Инж. Дамян Дамянов, ЮЗДП: Екипи на РС ПБЗН – Дупница и горски служители гасят пожара на изхода на град Дупница в близост до жп тунела"}
{"url": "http://www.focus-news.net/news/2019/08/13/2689116/teodor-petkov-kmet-na-rayon-vitosha-prez-iztichashtiya-mandat-obarnahme-tolkova-vnimanie-na-obrazovatelnata-infrastruktura-kolkoto-ne-e-obrashtano-prez-poslednite-20-godini.html", "text": "През изтичащия мандат обърнахме толкова внимание на образователната инфраструктура, колкото не е обръщано през последните 20 години. Това каза в предаването „Вече 30 години-времето е наше“ на  Радио „Фокус“  Теодор Петков, кмет на столичния район „Витоша“ и зам.-председател на СДС. Той обърна внимание на това, че са построени  две нови детски градини в „Бояна“ и „Драгалевци“. В момента тече разширение на две детски градини в „Княжево“ и в „Павлово“. „Предстои през месец септември, началото на октомври да направим първа копка на разширение на детската градина във „Владая“. Това са пет детски градини в рамките на три години и половина – четири, за които реално управлявам района. Както обещах на жителите на района, към края на мандата няма да остане несанирано училище в района. Програмата, по която кандидатствахме и от която имаме одобрение вече за този проект, предвижда санирания на две от училищата поетапно. В момента санираме училището във „Владая“, това беше единственото училище през тази година, което излезна в дървена ваканция, затова трябваше първо него да го санираме“, обясни Петков и добави, че има готов спечелен проект за саниране на второ училище, с решение на Общинския съвет за съфинансиране. „Програмата на Националния доверителен екофонд, по която санираме училището във „Владая“, предвижда първо да завърши санирането на едното училище, да бъде разплатено и чак тогава може да започне санирането на следващ обект. Така че към момента то е със спечелен проект, с разрешение за строеж на проекта. Всичко друго като обещание е абсолютно изпълнено“, каза Петков.  \r\nВиктория МЕСРОБОВИЧ-КУВЕНДЖИЕВА", "date": "2019.08.13", "title": "Теодор Петков, кмет на район „Витоша“: През изтичащия мандат обърнахме толкова внимание на образователната инфраструктура, колкото не е обръщано през последните 20 години"}
{"url": "http://www.focus-news.net/news/2019/08/13/2689115/pazardzhik-natovaren-e-trafikat-po-glaven-pat-i-8-belovo-pazardzhik-plovdiv.html", "text": "Натоварен е трафикът по главен път I-8 Белово-Пазарджик-Пловдив, предаде репортер на  Радио „Фокус“ – Пазарджик . В района на ханче Септември има полицейски патрул. Колони от автомобили се образуват на входа на Пазарджик в района на кръговите кръстовища на моста на река Марица, а също по улица „Стефан Стамболов“ в посока изхода на града и към Пловдив. \r\nАлбена ЖИЛЕКОВА", "date": "2019.08.13", "title": "Пазарджик: Натоварен е трафикът по главен път I-8 Белово-Пазарджик-Пловдив"}
{"url": "http://www.focus-news.net/news/2019/08/13/2689114/teodor-petkov-kmet-na-rayon-vitosha-prez-septemvri-shte-imame-reshenie-koeto-shte-ogranichi-zastroyavaneto-na-mesta-bez-kanalizatsiya.html", "text": "През септември ще имаме решение, което ще ограничи застрояването на места без канализация. Това каза в предаването „Вече 30 години-времето е наше“ на  Радио „Фокус“  Теодор Петков, кмет на столичния район „Витоша“ и зам.-председател на СДС. Приключи инициираната от кмета подписка против строежа на кооперации в района, а събраните подписи са 1800. „Надявах се на по-голяма активност от гражданите, но явно не всички намират това за проблем. Веднага започнах  разговори с главния архитект на София, той направи работна група, с госпожа Йорданка Фандъкова коментирахме тези въпроси. Подготвяме едно решение, нека окончателно да бъде изготвено като предложение и ще го разберете. Решението ще ограничи възможността за застрояване там, където няма канализация. Но в момента работим по този казус с ръководството на направление „Архитектура и градоустройство“, с кмета на София и предполагам, че през септември месец ще имаме готов текст и вариант на това, което предлагаме“, обясни той. Теодор Петков добави още, че към момента строежът на кооперации в района се регулира от Общия устройствен план. „Издаваме най-много разрешения за строеж в София, почти всичките са проверявани от органите от РДНСК и главният архитект на района няма актове, с които да констатира, че незаконосъобразно е издал някое от разрешенията за строеж. Така че всичко е в рамките на закона“, каза още Петков.  \r\nВиктория МЕСРОБОВИЧ-КУВЕНДЖИЕВА", "date": "2019.08.13", "title": "Теодор Петков, кмет на район „Витоша“: През септември ще имаме решение, което ще ограничи застрояването на места без канализация"}
{"url": "http://www.focus-news.net/news/2019/08/13/2689118/kyustendil-kmetat-na-obshtina-dupnitsa-metodi-chimev-organizira-sreshta-na-selskite-kmetove-i-namestnitsi-s-rakovodstvoto-na-vik.html", "text": "Среща на селските кметове и наместници с ръководството на ВиК в лицето на Управителя Илия Илиев и техническият ръководител „Селски район“ в дружеството Атанас Бельов, организира днес кметът на община Дупница инж.Методи Чимев. Това съобщиха от пресцентъра на  Община Дупница . Повод за събирането бяха проблемите с водоподаването в малките населени места и особено в Самораново и Джерман. Повече от 2 часа продължи срещата, на която бяха обсъдени проблемите, мерките, които да се вземат и най-вече комуникацията между кметовете и водния оператор. „Конкретно за Самораново и Джерман поисках в рамките на два дни да се реши проблемът. Ще се следят и контролират резервоарите. Кметовете и наместниците от своя страна своевременно да подават сигнали към ВиК за аварии и проблеми и да следят за отстраняването им. Всеки един от кметовете обясни каква е ситуацията с водоподаването в населеното място, за което отговаря и кои са мерките, които трябва да се предприемат и вземат. За всяко село настоях да не се допуска неподаване на вода с дни, а да се предприемат конкретни мерки, за да се решава проблемът за часове, а не за дни. И при всеки проблем, кметът на съответното село трябва да бъде информиран за действията, които се предприемат за възстановяване на водоподаването, за да информира своевременно цителите“, обясни инж.Чимев. Управителят на ВиК Илия Илиев обяви, че от днес захранване с вода ще има и от Карагьол. Причината е намалялата вода, засушаването и намаляване на дебита от реката, а резервоарите за града са под половината. Мярката е предприета, за да не се стигне до режим на водата.", "date": "2019.08.13", "title": "Кюстендил: Кметът на Община Дупница Методи Чимев организира среща на селските кметове и наместници с ръководството на ВиК"}
{"url": "http://www.focus-news.net/news/2019/08/13/2689119/kyustendil-remontni-deynosti-na-mostovo-saorazhenie-nad-reka-topolnitsa-se-izvarshvat-po-vtoroklasen-pat-62-dupnitsa-klisura-pri-42-km.html", "text": "Ремонтни дейности се извършват по второкласен път 62 Дупница – Клисура от км 42+263 до км 59+071. Това съобщиха за  Радио „Фокус“ – Пирин  от Областно пътно управление – Кюстендил. Там преминаването се осъществява в една лента на отделни участъци поради рехабилитация пътното платно до 17 септември. По същия път, но в района на град Дупница движението е в една лента при км 42+936 поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба до 17 септември. Движението по третокласен път – 6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци и е въведен обходен маршрут през Згурово – Неделкова Гращица – Невестино – Друмохар – Ваксево и обратно за срок до 30 септември. Освен това преминаването по третокласен път – 107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти до края на месец август. Движението по и по третокласен път-623 Бобов дол – Мало село в село Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба до 19 януари 2020 г. Трафикът по автомагистрала „Струма“ и главен път Е-79 е нормално натоварен. \r\nЛивия НИНОВА", "date": "2019.08.13", "title": "Кюстендил: Ремонтни дейности на мостово съоръжение над река Тополница се извършват по второкласен път – 62 Дупница – Клисура при 42 км"}
{"url": "http://www.focus-news.net/news/2019/08/13/2689120/hristina-arsenova-darzhaven-kuklen-teatar-burgas-nad-800-dushi-posetiha-vsyaka-ot-vecherite-na-festivala-dni-na-kuklite.html", "text": "Над 800 души посетиха всяка от вечерите на фестивала „Дни на куклите“. Това каза за  Радио „Фокус“ – Бургас  Христина Арсенова, директор на Държавен куклен театър – Бургас. По думите ѝ като организация, фестивалът е преминал безпроблемно. „Винаги има нещо за решаване, разбира се, но като цяло, нямаше ситуации,които да ни извадят от равновесие, както обикновено се случва по време на големи събития. Затова бих дала една отлична оценка от страна на организацията на фестивала. А относно отклика, който получаваме в града и сред бургаските деца, може би трябва да попитате зрителите ни. Все пак, като се има предвид какво лично ми споделиха зрителите и какви отзиви получихме в интернет, мисля, че за всички беше един много хубав празник“, отбеляза Арсенова. Тя добави, че по време на тазгодишното издание бургаският куклен театър е представил 7 спектакъла от своя репертоар. „Опитахме се да разнообразим съпътстващите събития – всички деца се научиха на танци с Петя Стойкова, имаха възможност да се снимат с русалката – емблемата на тазгодишното издание на фестивала, отново се проведоха и срещи с моряка Пейо. Мисля, че това радваше децата по време на спектаклите и между тях. Разликата беше, че през тази година нямаше „Парад на хвърчилата“, защото решихме да удължим с един ден самия празник. В предходни години спектаклите бяха само 7 дни, а на осмия се провеждаше Парада. Иска ми се да издигна този парад на по-високо ниво. Начинът, по който се случва вече 7 години, е един и същ. Иска ми се да помисля за някакъв нов вариант, при който децата да бъдат малко по-ангажирани. Във всички предходни издания, те сякаш чакат хвърчилата им да бъдат направени, взимат ги готови, но по този начин участието им е минимално. Идеята ми е децата сами да се научат да ги изработват, затова обмислям какъв да бъде следващият вариант на „Парад на хвърчилата“, каза още Арсенова. Според нея бургаският куклен театър винаги е бил успешен, но тя смята, че не това е най-значимото. „Важното е, че това, което правим, се харесва и на професионалисти, и на зрители, което означава, че вървим в правилната посока“, допълни Арсенова. \r\nМария ПОПЧЕВА", "date": "2019.08.13", "title": "Христина Арсенова, Държавен куклен театър – Бургас: Над 800 души посетиха всяка от вечерите на фестивала „Дни на куклите“"}
{"url": "http://www.focus-news.net/news/2019/08/13/2689121/sport-vitosha-bistritsa-zaplashi-da-boykotira-macha-s-levski.html", "text": "Ръководството на Витоша (Бистрица) предупреди, че ще мачът с Левски ще бъде бойкотиран, ако не им бъде позволено да домакинстват на своя стадион. Съответното става ясно от разпространената официалната позиция, насочена Българския футболен съюз.  \r\nОт БФС аргументираха решението си със съображения за сигурност. \r\nДвубоят трябва да се играе в събота, 17 август, от 20:30 часа.", "date": "2019.08.13", "title": "Спорт: Витоша (Бистрица) заплаши да бойкотира мача с Левски"}
{"url": "http://www.focus-news.net/news/2019/08/13/2689122/blagoevgrad-natovaren-e-trafikat-po-avtomagistrala-struma-i-glaven-pat-e-79.html", "text": "Натоварен е трафикът по автомагистрала „Струма“ и главен път Е-79. Пътните настилки са сухи и нормално проходими. Това съобщиха за  Радио „Фокус“ – Пирин  от Областно пътно управление – Благоевград. Преминаването по второкласен път – 19 Симитли – Гоце Делчев също е обичайно натоварено за делничен ден. През деня е регистриран един пътен инцидент в района на тунел „Железница“ в посока Симитли. При него няма пострадали хора, нанесени са само материални щети.  В сила за областта е само едно ограничение за преминаването. То е наложено по третокласен път-198 Петрич – Първомай- граница Северна Македония на км 86+400. Там преминаването се извършва в една лента поради ремонт на автоматично устройство, записващо пътния трафик. Водачите да се движат с повишено внимание и съобразена скорост, съобразно създадената организация на движение. Повишена опасност от падащи камъни има в Кресненското дефиле и по второкласен път – 19 Симитли – Гоце Делчев. \r\nЛивия НИНОВА", "date": "2019.08.13", "title": "Благоевград: Натоварен е трафикът по автомагистрала „Струма“ и главен път Е-79"}
{"url": "http://www.focus-news.net/news/2019/08/13/2689117/afp-sasht-otlagat-novite-tarifi-za-kitayskata-elektronika-do-15-dekemvri.html", "text": "САЩ ще отложат до 15 декември налагането на нови 10-процентови мита за внос на китайска електроника, но запазват обявените по-рано нови тарифи, които ще влязат в сила от 1 септември и са на стойност 300 млрд. долара, предава  AFP . \r\nЗабавянето засяга вноса на мобилни телефони, лаптопи, монитори, конзоли за видеоигри и някои играчки, обувки и дрехи, се посочва в официално изявление на търговския представител на САЩ Робърт Лайтхайзър. \r\nДокато Вашингтон и Пекин работят за разрешаването на ескалиращата търговска война, Лайтхайзър разговаря с китайски търговски служители и планира друг разговор след две седмици, разкри източник пред AFP. \r\n \r\n Тереза Герова", "date": "2019.08.13", "title": "AFP: САЩ отлагат новите тарифи за китайската електроника до 15 декември"}
{"url": "http://www.focus-news.net/news/2019/08/13/2689113/inzh-damyan-damyanov-yuzdp-dve-kashti-namirashti-se-vav-vatreshnostta-na-pozhara-na-izhoda-na-dupnitsa-sa-bili-obezopaseni-nyama-opasnost-za-horata.html", "text": "Около 40 дка храсти, треви и иглолистна култура са засегнати към момента от пожара, който гори на изхода на град Дупница в близост до жп тунела. Това каза за  Радио „Фокус“ – Пирин  инж. Дамян Дамянов, директор на Югозападно държавно предприятие. „На място има достатъчно техника и хора. Вътре в пожара има две къщи, които са обезопасени от служители на Районна служба „Пожарна безопасност и защита на населението“ – Дупница. На място има и пожарни автомобили. Опасност за хората няма. Сега пускаме линии за ограничаване и гасене на пожара“, подчерта инж. Дамянов. \r\nЛивия НИНОВА", "date": "2019.08.13", "title": "Инж. Дамян Дамянов, ЮЗДП: Две къщи, намиращи се във вътрешността на пожара на изхода на Дупница са били обезопасени, няма опасност за хората"}
{"url": "http://www.focus-news.net/news/2019/08/13/2689123/dete-beshe-nahapano-ot-kuche-v-dupnitsa-obzor.html", "text": "Дете беше нахапано от куче в Дупница. Детето бе откарано към 16.00 ч. във вторник УМБАЛСМ \"Н. И. Пирогов\". В болницата установиха, че детето е контактно и без непосредствена опасност за живота. В лечебното заведение обработиха неговите наранявания. Лекарският екип трябваше да прецени дали то ще остане в болница. Впоследствие стана ясно, че то ще остане в лечебното заведение за лечение и наблюдение. Оказа се, че кучето, което го е нахапало е било безстопанствено. Поради тази причина ОДМВР - Кюстендил предприе действия по залавянето му и прибирането му. Общинските власти в Дупница също са информирани за инцидента. Те ще предприемат действия по залавяне и прибиране на кучето.", "date": "2019.08.13", "title": "Дете беше нахапано от куче в Дупница (ОБЗОР)"}
{"url": "http://www.focus-news.net/news/2019/08/13/2689124/gd-granichna-politsiya-vremenno-shte-bade-preustanoveno-preminavaneto-prez-gkpp-kapitan-petko-voyvoda.html", "text": "Временно ще бъде преустановено преминаването през ГКПП \"Капитан Петко войвода\". Това съобщиха от пресцентъра на  ГД \"Гранична полиция\" . От 23.00 часа на 13 август до 00.30 часа на 14 август 2019 г.  ще се извърши монтаж на камери на ТОЛ системата на главния път, водещ към ГКПП - \"Капитан Петко войвода\". През този период преминаването на автомобили през пункта в двете посоки ще бъде преустановено. Уведомени са гръцките гранични власти.", "date": "2019.08.13", "title": "ГД \"Гранична полиция\": Временно ще бъде преустановено преминаването през ГКПП \"Капитан Петко войвода\""}
{"url": "http://www.focus-news.net/news/2019/08/13/2689127/gabrovo-snimki-i-dokumenti-svarzani-s-shipchenskata-epopeya-predstavya-darzhaven-arhiv-v-elektronna-izlozhba.html", "text": "Снимки и документи, някои от които не показвани до сега, подрежда в изложба, посветена на Шипченската епопея Държавен архив – Габрово. Това съобщава за  Радио „Фокус“ – Велико Търново  Цветомира Иванова от Областна администрация – Габрово. Поводът за експозицията са 142-годишнина от Епопеята и 85-годишнината от откриването и освещаването на Паметника на Свободата. Цветомира Койчева, съорганизатор, споделя, че е избран един по-модерен начин за представяне, а именно електронния вариант. Целта е да се достигне до максимално повече хора. Виртуалната изложба „Паметта за Шипка” е качена на сайта на Национално честване Шипченска епопея www.shipka.org, където всеки ще може да я „посети“ по всяко време и отвсякъде. Нейните автори я разделят условно на две групи. Първата включва документи и снимки на главнокомандващи, картички с батални сцени и в частност от Епопеята на Шипка, на участници в шипченските боеве – опълченци, руски войници и офицери, дейността на Временното управление в Габрово и на монахините на Девическия габровски манастир за осигуряване на тила. Втората група обхваща документи и снимки, разкриващи признателността на поколенията към героите на Шипка, както и за строежа на Паметника на Свободата. \r\nВ нея за пръв път се показват Грамота от н.в. Цар Борис III за награждаване на опълченеца Никола Минчев от 1929 г., както и Диплом за провъзгласяването му за Почетен гражданин на Габрово. \r\nЛуиза ТРАНЧЕВА", "date": "2019.08.13", "title": "Габрово: Снимки и документи, свързани с Шипченската епопея представя Държавен архив в електронна изложба"}
{"url": "http://www.focus-news.net/news/2019/08/13/2689126/api-poradi-namalena-vidimost-ot-pozhar-vremenno-se-ogranichava-dvizhenieto-v-dvete-posoki-po-avtomagistrala-struma-ot-paten-vazel-dupnitsa-do-paten-vazel-boboshevo.html", "text": "Временно се ограничава движението в двете посоки по автомагистрала \"Струма\" от пътен възел \"Дупница\" до пътен възел  \"Бобошево\" поради намалена видимост от пожар. Това съобщиха от пресцентъра на  Агенция \"Пътна инфраструктура\" (АПИ) . Трафикът се осъществява по обходен маршрут: път I-1 Дупница - Бобошево.  \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.08.13", "title": "АПИ: Поради намалена видимост от пожар временно се ограничава движението в двете посоки по автомагистрала \"Струма\" от пътен възел \"Дупница\" до пътен възел  \"Бобошево\""}
{"url": "http://www.focus-news.net/news/2019/08/13/2689130/veliko-tarnovo-remontirat-patya-mezhdu-selata-novgrad-i-vardim-neka-shofyorite-karat-vnimatelno.html", "text": "Ремонт тече по пътя между селата Новград и Вардим. Движението се осъществява в едната лента в отсечката от км 34+000 до км 42+200. Трафикът се регулира със светофарна уредба, пътни знаци, а при необходимост и от регулировчици. Дейностите ще продължат до края на септември, съобщават за  Радио „Фокус“ – Велико Търново  от  Областно пътно управление. Времето във Великотърновски регион е ясно и слънчево към този час, настилките – сухи. За изминалото денонощие не са регистрирани тежки инциденти. Нови въведени ограничения също няма. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на август. Отворен за движение е Прохода на Републиката, но там остава в сила предупреждението за опасност от падащи камъни. В едната лента, заради ремонт, се осъществява движението по пътя между село Поликраище и Горна Оряховица. Дейностите текат в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до 30 септември. \r\nЛуиза ТРАНЧЕВА", "date": "2019.08.13", "title": "Велико Търново: Ремонтират пътя между селата Новград и Вардим, нека шофьорите карат внимателно"}
{"url": "http://www.focus-news.net/news/2019/08/13/2689131/pregled-na-mezhdunarodnite-novini-do-1800-chasa-agentsiya-fokus.html", "text": "САЩ ще отложат до 15 декември налагането на нови 10-процентови мита за внос на китайска електроника, но запазват обявените по-рано нови тарифи, които ще влязат в сила от 1 септември и са на стойност 300 млрд. долара, предава  AFP . \r\nЗабавянето засяга вноса на мобилни телефони, лаптопи, монитори, конзоли за видеоигри и някои играчки, обувки и дрехи, се посочва в официално изявление на търговския представител на САЩ Робърт Лайтхайзър. \r\nДокато Вашингтон и Пекин работят за разрешаването на ескалиращата търговска война, Лайтхайзър разговаря с китайски търговски служители и планира друг разговор след две седмици, разкри източник пред AFP. \r\n \r\n*** \r\n  Имигрантите в САЩ може да загубят правото си на пребиваване в страната, ако претендират за социални помощи. Това предвиждат промените в правилата, обявени от държавния глава на САЩ Доналд Тръмп, съобщава британският национален ежедневник  The Times . \r\nКритиците твърдят, че новите правила противоречат на обещанието, написано на емблематичната Статуя на свободата: „Дайте ми вашите уморени, бедни, вашите потиснати маси, жадуващи за глътка въздух, злочестите отхвърлени от вашите брегове. Пратете ми бездомните, подхвърляни от бурята, аз вдигам факела до златната врата\". \r\nЗаветната зелена карта, която предоставя на новодошлите право на работа и която се разглежда като стъпка към гражданството, вече може да бъде отказана на онези, които  разчитат на купони за хранителни продукти, помощ за жилище или на държавно здравеопазване. \r\nРепресията срещу имиграцията е сърцевината на кампанията на Тръмп за президентските избори догодина, макар да не спази обещанието да изгради стена по протежение на границата с Мексико заради съпротивата на Конгреса. \r\n \r\n*** \r\n  Бившият официален представител на Пентагона, който отговаря за Балканите, Майкъл Карпентър, смята, че предстоящите избори в Косово, както и изборите през 2020 г. в Сърбия, биха могли да забавят постигането на споразумение за нормализиране на двустранните отношения между Белград и Прищина. Карпентър, който е настоящият директор на центъра „Пен Байдън“ твърди, че вътрешнополитическите условия в Сърбия и Косово са такива, че идеята за размяна на територии не би могла да сработи. Съответното той заяви в интервю за  Voice of America , цитирано от електронното издание на скопския вестник „Нова Македония“. \r\n„Не виждам какъв ще е План Б, ако идеята за разграничаване между Сърбия и Косово се провали. На Сърбия трябва да се предложи нещо конкретно и по-бързо от членството в ЕС, за да признае независимостта на Косово“, обясни Карпентър. \r\nЕкспертът не вярва, че възобновяването на диалога между двете страни във формата, воден от Федерика Могерини, ще доведе до споразумение. Сегашната администрация на САЩ иска да проучи всички възможности и да се възползва от възможността за разрешаване на спора между Белград и Прищина. В крайна сметка, съгласно думите на Капернтър, всичко ще приключи със споразумение между основните политически играчи, между САЩ и ЕС и споразумението, постигнато от техните лидерите, което също няма да бъде лесно. \r\nПо отношение на евентуалното участие на Русия в диалога Карпентер смята, че от гледна точка на Москва е по-добре да се поддържа конфликтът между Косово и Сърбия, тъй като това й позволява да се представи като пазител на сръбските интереси и противник на Косово. „Геополитически, Москва реагира, за да попречи на Сърбия да се приближи до Запада, Брюксел или Вашингтон. Не мисля, че Кремъл има интерес да разреши този въпрос\", заключи Карпентър. \r\n \r\n*** \r\n  Пожарът, който избухна в ранните часове на деня на гъсто населения остров Евия северно от Атина, изпепели природен резерват и наложи евакуацията на две населени места, съобщава електронното издание на гръцкия вестник  Kathimerini . \r\nПовече от 220 пожарникари са на терен за справяне със стихията, подпомагани от шест самолета и шест хеликоптера. Достъпът до борова гора по суша е затруднен и поради тази причина в района е изпратен допълнителен хеликоптер, който да координира по въздух услията за потушаване на пламъците.  \r\nДимът от огъня покри гръцката столица. Органът за гражданска защита на страната предупреди хората в засегнатите райони, особено възрастните, малките деца и страдащите от заболявания на дихателните пътища или сърцето, да останат на закрито. \r\nДесетки пожарникари, два самолета и хеликоптер бяха задействани за справяне с друг горски пожар на северния остров Тасос. Трети пожар гори близо до Тива, северозападно от Атина. \r\nГорските пожари са често срещани в Гърция през горещите, сухи летни месеци. Властите многократно предупреждават обществеността да не извършва дейности на открито, които може да причинят искри, като заварване, изгаряне на изсъхнали плевели или правене на барбекюта. Парковете и горските територии са затворени в най-рисковите периоди. \r\nМиналата година повече от 100 души загинаха при пожара в Мати, североизточно от Атина, припомня изданието. \r\n \r\n*** \r\n  Домът на бившия вицеканцлер на Австрия Хайнц-Кристиан Щрахе е бил обискиран като част от разследване за корупция, предава  AFP . \r\nАкцията е била проведена в първия ден от новата седмица във връзка с разследване за даването на подкуп за назначаването на крайнодесен партиен служител на високопоставена длъжност в „Казино Австрия“ (Касаг), според съобщения в медиите. \r\nЩрахе се оттегли от поста на вицеканцлер и председател на „Партия на свободата на Австрия“ през май след аферата „Ибиса“, която в крайна сметка доведе до падането на коалиционното правителство на канцлера Себастиан Курц. Обискът не е свързан със скандала, но в крайна сметка може допълнително да повлияе на рейтинга на Австрийската народна партия (АНП) на Курц. \r\nВ последното разследване проучва дали назначаването на лицето е извършено в замяна на обещанието за предоставяне на лицензи за хазарт за оператора и управителя на казиното, съобщи говорител на Прокуратурата. Към настоящия момент нито Щрахе, нито Курц са направили изявления по случващото се. \r\n \r\n*** \r\n  Според говорителя на Кремъл Дмитрий Песков митингите и несъгласуваните акции Русия не може да се считат за политическа криза, отбелязва вестник  „Известия“ . \r\nПесков подчерта, че в много страни по света се провеждат протести. „Понякога тези действия имат смесен характер - протестно-развлекателен, забавен характер\", изрази мнението си прессекретарят на руския президент.  \r\nПровеждането на подобни действия „по никакъв начин\" не може да се нарече политическа криза, категоричен бе Песков, като припомни, че има мирни протести, договорени с властите, както и бунтове. „Това са две напълно различни неща“, посочи той. Според представителя на Кремъл несъгласуваните акции поначало са бунтове. \r\nНа 10 август полицията в центъра на Москва задържа 136 участници в нерегламентиран митинг, който започна след края на разрешена акция. Градските власти се съгласиха за провеждането на два митинга на 10 и 11 август. Впоследствие организаторите отказаха да проведат втория. \r\nТова е четвъртата кампания в подкрепа на нерегистрирани кандидати в Московската градска дума. Демонстрацията от 20 юли бе предварително санкционирана; акциите на 27 юли и 3 август не бяха разрешени от властите. След последните два митинга в московските съдилища са заведени 1915 административни дела. Решенията за арест бяха издадени по отношение на 113 участници в митингите, 880 души бяха глобени. \r\n \r\n***", "date": "2019.08.13", "title": "Преглед на международните новини до 18:00 часа (Агенция „Фокус“)"}
{"url": "http://www.focus-news.net/news/2019/08/13/2689128/dragomir-draganov-sds-zaradi-zastaryavashtoto-naselenie-v-severna-balgariya-golemite-i-sredni-firmi-ne-riskuvat-s-investitsii.html", "text": "Заради застаряващото население в Северна България големите и средни фирми не рискуват с инвестиции. Това каза в предаването „Вече 30 години-времето е наше“ на  Радио „Фокус“  Драгомир Драганов, член на НС на СДС и бивш кмет на община Две могили. По думите му голяма част от работоспособното население напуска общината и търси препитание в по-големите градове в областта, в черноморските градове, в София, и главно в чужбина, защото работата и възнаграждението за нея, които се предлагат в по-малките населени места не ги задоволяват. „Населението застарява, затова големи и средни фирми трудно се решават да открият производство в тези по-малки населени места, защото липсва квалифицирана работна ръка и млади хора. Затова се насочват в по-големите агломерации и обират всички по-високо квалифицирани хора в околните населени места, за да може да намерят необходимата им работна ръка. Докато, ако откриеш в едно малко населено място нещо специфично, ще имаш големи проблеми с инфраструктура, с комуникации, с транспорт, с логистика, и най-важното – с работна ръка“, обясни той. Драгомир Драганов коментира още, че въпреки, че кметът не е човекът, които отговаря за важните въпроси като работни заплати, хората очакват отговори и решения от него.  \r\nВиктория МЕСРОБОВИЧ-КУВЕНДЖИЕВА", "date": "2019.08.13", "title": "Драгомир Драганов, СДС: Заради застаряващото население в Северна България големите и средни фирми не рискуват с инвестиции"}
{"url": "http://www.focus-news.net/news/2019/08/13/2689125/afp-kitay-vse-oshte-ne-kupuva-amerikanski-selskostopanski-produkti-obyavi-tramp.html", "text": "Президентът на САЩ Доналд Тръмп подчерта, че Китай все още не е спазил своя ангажимент да купува американски селскостопански продукти, предава  AFP . \r\n„Както обикновено, Китай каза, че ще купуват от нашите страхотни американски фермери. Засега не правят онова, което казват. Може би това ще бъде променено!\" , написа Тръмп в социалната мрежа „Туитър“. \r\nИзявлението му бе направено, след като представители на двете държави проведоха телефонен разговор на фона на ескалиращата търговска война. Главният преговарящ от страна на Китай - вицепремиер Лю Хъ - и министърът на търговията Чжун Шан разговаряха с колегите си от САЩ, министърът на финансите Стивън Мнучин и търговският представител Робърт Лайтхайзър, съобщиха държавните медии и добавиха, че Пекин е отправил „тържествен протест\" срещу наложените наказателни мита, които влизат в сила на 1 септември. \r\n \r\n Тереза Герова", "date": "2019.08.13", "title": "AFP: Китай все още не купува американски селскостопански продукти, обяви Тръмп"}
{"url": "http://www.focus-news.net/news/2019/08/13/2689132/predstoyashti-sabitiya-v-stranata-za-14-avgust-agentsiya-fokus.html", "text": "*** \r\n \r\nОт 11.30 часа Кметът на София Йорданка Фандъкова ще посети  86 ОУ  „Св. Климент Охридски“  във  Владая, за да провери строителните дейности.  \r\n \r\n*** \r\n \r\nОт 10.30 часа в Мол Сердика Център Ниво –1  ще се състои бизнес закуска за представяне на програмата и инициативите, които ще се проведат на 17 и 18 август в „Мисия нула“. \r\n \r\n*** \r\n   \r\nОт 14.00 ч. в зала 305  на Община Асеновград ще бъдат наградени деца, прославили името на града. \r\n \r\n*** \r\n \r\nОт 11:00 часа в заседателната зала на Община Бургас ще се проведе пресконференция по повод предстоящата регата „Кор Кароли“. \r\n \r\n*** \r\n   \r\nОт 19.00 ч. на открита сцена „Охлюва“ ще се проведе концерт на  Богдан Томов. \r\n \r\n*** \r\n \r\nОт 20.30 часа в Летния театър ще бъде представен мюзикълът „Да пееш под дъжда“. \r\n \r\n*** \r\n \r\nВ 21.30 часа във филиала на НХА ще бъде представена танцовата миниатюра „Гония“ – по прес \r\n \r\n*** \r\n \r\nОт 10.00ч., на паркинга пред блок 29, кв. Чайка“. Ще се състои официалното откриване след реконструкция на улична мрежа бул.\"Осми Приморски полк\" в участъка от бул.\"Васил Левски\" до бул. \"Христо Смирненски\". \r\n \r\n*** \r\n \r\nОт 11.00ч. до южната страна на подлеза на ул. “Дубровник“ ще се състои официална церемония \"Откриване на обект\": \"Реконструкция на улична мрежа по трасето на бул. \"Васил Левски\" в участъка от \"Подвис\" до бул.\"8-ми Приморски полк\".  \r\n \r\n*** \r\n \r\nОт 18.30 часа в Арт Галерия „Ларго“ ще се състои откриване на сборна изложба – графика “Рози и Лъвове” на 35 съвременни български художници. Изложбата е част от празничната програма за Деня на Варна – 15 август.  \r\n \r\n*** \r\n \r\nОт 20.00 ч. до 23.00ч. във Варненския залив в организирано  Ветроходно плаване по пълнолуние. В плаването ще се включат над 25 ветроходни яхти, като тази година се присъединяват  яхти и от Бургас, които идват за участие в регата Кор Кароли. \r\n \r\n*** \r\n   \r\nОт 10.00 часа в Ритуалната зала на Ректората на НВУ „Васил Левски” ще се проведе ритуал по сдаване и приемане на длъжността „началник на НВУ „Васил Левски”. \r\n \r\n*** \r\n \r\nОт 10.00 часа заместник-кметът на Община Видин Венци Пасков ще посети село Майор Узуново, където ще присъства на Тържественото честване на 85 години от преименуването му от Халваджи на село Майор Узуново. \r\n \r\n*** \r\n \r\nОт 13.30 в  хотел „Империал“ ще се проведе семинар на тема „Пази живота на пътя – шофирай трезво и отговорно!“ с участието на заместник-министър на вътрешните работи Милко Бернер и главен комисар Ивайло Иванов, главен секретар на МВР. \r\n \r\n*** \r\n \r\nОт 13:00 часа в сряда ще се проведе водосвет за продължаване на изграждането на църквата „Св. Цар Борис-Михаил Покръстител“", "date": "2019.08.13", "title": "Предстоящи събития в страната за 14 август (Агенция „Фокус“)"}
{"url": "http://www.focus-news.net/news/2019/08/13/2689134/vratsa-10-signala-za-bedstvashti-zashtiteni-zhivoti-prez-yuli-sa-provereni-ot-riosv.html", "text": "10 сигнала за бедстващи защитени животни през юли са проверени от РИОСВ-Враца, съобщиха за  Радио „Фокус“ – Видин  от инспекцията. Сигналите са получени на „зеления“ и дежурния телефон за намерени защитени животни в безпомощно състояние. Експерти от РИОСВ-Враца са извършили десет извънредни проверки. Сигналите са за защитени животински видове, включени в приложение 3 на Закона за биологичното разнообразие (ЗБР). Става дума за птици, открити в безпомощно състояние: три сигнала са за птици от вида „Бял щъркел“, три – за малки градски лястовици, паднали от гнездото, един сигнал за голям ястреб със счупено крило в района на Вратцата. Два млади екземпляра от вида „Домашна кукумявка“ са били донесени в инспекцията за установяване на тяхното състояние. Получен е и сигнал от тел. 112 за екземпляр от разред „Прилепи“ в сградата на МБАЛ „Христо Ботев“ във Враца, по който са дадени инструкции за предприемане на мерки по освобождаването му в природата. Всички птици, за които е установено, че са в критично състояние и е необходимо лечение или доотглеждане, са изпратени незабавно във ветеринарна клиника „Добро хрумване“ в София. Останалите екземпляри са пуснати на свобода. \r\nСпоред чл. 39 от ЗБР лице, което е намерило екземпляр в безпомощно състояние или мъртъв екземпляр, без умисъл е ранило или убило екземпляр от животински вид от приложение №3, е длъжно да уведоми за това най-близкия регионален орган на МОСВ или на Изпълнителната агенция по горите в срок до 3 дни.", "date": "2019.08.13", "title": "Враца: 10 сигнала за бедстващи защитени животи през юли са проверени от РИОСВ"}
{"url": "http://www.focus-news.net/news/2019/08/13/2689136/tass-amerikanski-iztrebitel-se-e-opital-da-se-priblizhi-do-samoleta-na-shoygu-nad-baltiysko-more-video.html", "text": "Изтребител F-18 на страна от НАТО се е опитал да се приближи до самолетра на министъра на отбраната на Русия Сергей Шойгу над неутралните води на Балтийско море, но е бил прогонен от руски Су-27, предава кореспондент на  ТАСС , намиращ се в самолета на министъра. \r\nСамолетът на Шойгу е летял от Калининград за Москва и е бил съпровождан от два Су-27 от морската авиация на Балтийския флот. \r\nИзтребителят F-18 се е опитал да се приближи до машината на министъра над неутралните води на Балтийско море, но е бил изтласкан от руските пилоти. \r\nВ Калининград военният министър е участвал на церемония по поставянето на първия камък от основата на ново учебно заведение – филиал на Нахимовското военноморско училище. Освен това той е посетил конкурса АрМИ-2019 „Морски десант“ на полигона Хмельовка. \r\n  \r\n \r\n  \r\nПревод и редакция:", "date": "2019.08.13", "title": "ТАСС: Американски изтребител се е опитал да се приближи до самолета на Шойгу над Балтийско море (ВИДЕО)"}
{"url": "http://www.focus-news.net/news/2019/08/13/2689133/kmetat-na-stolichna-obshtina-yordanka-fandakova-shte-poseti-86-ou-svkliment-ohridski-vav-vladaya.html", "text": "Кметът на София Йорданка Фандъкова ще посети  на 14 август в 11.30 часа  86 ОУ  „Св.Климент Охридски“  във  Владая, за да провери строителните дейности. Това съобщиха от пресцентъра на  Столична община . През това лято със средства от Столичната община и Национален доверителен еко фонд се  поставя  топлоизолация по външни стени и еркери и хидро изолация по покривите на сградата.  Ремонтът включва  частична подмяна на дограмата и на  осветителните тела в цялата сграда с нови енерго спестяващи, както и  ремонт на отоплителната инсталация на сградата.", "date": "2019.08.13", "title": "Кметът на Столична община Йорданка Фандъкова ще посети  86 ОУ „Св.Климент Охридски“ във Владая"}
{"url": "http://www.focus-news.net/news/2019/08/13/2689135/api-vremenno-se-ogranichava-dvizhenieto-po-pat-i-1-vratsa-mezdra-v-platnoto-za-mezdra.html", "text": "Временно се ограничава движението по път I-1 Враца – Мездра в платното за Мездра поради обърнат товарен автомобил. Това съобщиха от  Агенция \"Пътна инфраструктура\" . Движението за леки автомобили се осъществява по обходен маршрут: път III-1004 Враца – Паволче – Челопек – Лютиброд – път II-16 Лютиброд – Ребърково – Мездра. Водачите на тежкотоварни МПС изчакват на място. Движението се регулира от пътна полиция.", "date": "2019.08.13", "title": "АПИ: Временно се ограничава движението по път I-1 Враца – Мездра в платното за Мездра"}
{"url": "http://www.focus-news.net/news/2019/08/13/2689137/gd-granichna-politsiya-intenziven-e-trafikat-na-granitsata-sas-sarbiya-gartsiya-i-rumaniya.html", "text": "Интензивен е трафикът на границата със Сърбия, Гърция и Румъния. Това съобщиха от  ГД \"Гранична полиция\" . Информацията за трафика е към 18.00 ч. На границата с Република Сърбия на ГКПП \"Калотина\" трафикът е интензивен и в двете посоки за леки автомобили. На границата с Република Северна Македония трафикът е нормален на всички гранични контролно-пропускателни пунктове. На границата с Република Гърция на ГКПП \"Калотина\" и на ГКПП \"Маказа\" трафикът е  интензивен и в двете посоки за леки автомобили. От 23:00 ч. днес до 00:30 ч на 14.08.2019 г. на ГКПП \"Капитан Петко войвода\", поради монтаж на камери на \"ТОЛ системата\" на АПИ, ще бъде преустановено движението на МПС  и в двете посоки. На границата  с Република Турция трафикът е нормален на всички гранични контролно-пропускателни пунктове. На границата с Румъния трафикът е  интензивен и в двете посоки за леки автомобили.", "date": "2019.08.13", "title": "ГД \"Гранична полиция\": Интензивен е трафикът на границата със Сърбия, Гърция и Румъния"}
{"url": "http://www.focus-news.net/news/2019/08/13/2689129/ana-mpa-kiriakos-mitsotakis-se-zavarna-v-atina-poiskana-e-pomosht-ot-es-za-spravyane-s-pozharite.html", "text": "Министър-председателят на Гърция Кириакос Мицотакис се завърна в Атина и се очаква да посети оперативния център на пожарната служба в следващите часове, съобщава държавната информационна агенция  ANA-MPA . \r\nСтотици пожарникари продължават да се борят с три мащабни пожара в страната. Огнената стихия на остров Евия наложи евакуация на три населени места и изпепели гъсто залесен природен резерват северно от Атина.  \r\nСъобщава се, че Гърция е поискала помощ от агенцията за гражданска защита на Европейския съюз за справяне с бушуващите пожари. \r\n \r\n Тереза Герова", "date": "2019.08.13", "title": "ANA-MPA: Кириакос Мицотакис се завърна в Атина, поискана е помощ от ЕС за справяне с пожарите"}
{"url": "http://www.focus-news.net/news/2019/08/13/2689139/api-ot-2300-ch-do-2400-ch-shte-se-montirat-ramki-na-tol-sistemata-na-gkpp-kapitan-petko-voyvoda.html", "text": "Днес от 23.00 часа до 24.00 часа за монтаж на тол рамка ще бъде ограничен трафикът по второкласния път ІІ-88 Свиленград – ГКПП „Капитан Петко войвода“ от км 1 до км 3. Това съобщиха от пресцентъра на  Агенция \"Пътна инфраструктура\" . За да не се затруднява трафикът през деня, късно вечерта, ще се монтира рамка, на изграждащата се електронна система за събиране на такси за ползване на републиканската пътна мрежа на база изминато разстояние за превозни средства над 3,5 тона (тол). По време на монтажа шофьорите ще изчакват на място. \r\nНеобходимо е шофьорите да карат внимателно, със съобразена скорост и да спазват стриктно пътната сигнализация. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.08.13", "title": "АПИ: От 23.00 ч. до 24.00 ч. ще се монтират рамки на тол системата на ГКПП „Капитан Петко войвода“"}
{"url": "http://www.focus-news.net/news/2019/08/13/2689143/veliko-tarnovo-kmetat-daniel-panov-poseti-selo-vetrintsi-za-sreshta-s-mestnite-zhiteli.html", "text": "Кметът на Велико Търново Даниел Панов посети село Ветринци, където проведе ползотворна среща с местните жители. Това съобщиха от пресцентъра на  Община Велико Търново . Обсъдени бяха въпроси от различно естество, както и перспективите пред всички села от общината през следващия програмен период. В разговорите участваха също инж. Пенчо Минчев от „Енерго Про“, както и кметският наместник Кольо Минков. Основният ремонт на вековната църква „Свети Димитър“ е едно от исканията на местните хора. Даниел Панов обяви, че проектът за реставрация на храма вече е преработен и предстои да бъде разгледан от Междуведомствената комисия за възстановяване и подпомагане още на следващото й заседание. Очаква се отпускане на финансиране за поетапна реконструкция на храма. Панов каза още, че същата комисия е одобрила проекта за рехабилитация на довеждащия до селото път, както и на няколко улици, засегнати от поройни дъждове и градушки пролетта. По искане на местните жители съвсем скоро ще бъде почистена от растителност отсечката до махалата Долно Ветринци, ще бъдат монтирани нови пейки край обновената детска площадка, както и химически санитарен възел. „Водим разговори с образователното министерство за прехвърляне собствеността на сградата на бившето училище на Община Велико Търново, където можем с европейски средства да изградим база за ученически лагери“, информира още Даниел Панов. На внимание бяха поставени и проблеми с електрозахранването. Инж. Пенчо Минчев от „Енерго Про“ поясни, че за ограничаване на авариите се извършва монтаж на защити на съоръженията, а до 20 септември предстои и просветляване на растителността около тях. В края на срещата Даниел Панов поздрави доброволците, учредили обществен комитет за подкрепа на развитието на Ветринци.", "date": "2019.08.13", "title": "Велико Търново: Кметът Даниел Панов  посети село Ветринци за среща с местните жители"}
{"url": "http://www.focus-news.net/news/2019/08/13/2689140/sport-frantsiya-ne-dade-viza-na-osnoven-futbolist-na-lokomotiv-plovdiv.html", "text": "Ден преди заминаването на Локомотив (Пловдив) за Страсбург, “смърфовете” се изправиха пред сериозен проблем с издаването на визи на двама от своите основни футболисти. Става дума за Парвизджон Умарбаев и Стивън Езе. Според последната информация пловдивчани са успели да уредят виза на Умарбаев, но Езе ще остане в Пловдив и няма да пътува с тима. Новината бе потвърдена от собственика на Локомотив Христо Крушарски, който днес пристигна пред френското посолство, за да протестира срещу решението. Това е сериозен удар за наставника Бруно Акрапович, тъй като Езе е основен футболист в защитата на тима.", "date": "2019.08.13", "title": "Спорт: Франция не даде виза на основен футболист на Локомотив Пловдив"}
{"url": "http://www.focus-news.net/news/2019/08/13/2689141/nimh-utre-otnovo-shte-e-slanchevo-i-goreshto-maksimalnite-temperaturi-shte-badat-mezhdu-33-i-38.html", "text": "Утре отново ще е слънчево и горещо. Това съобщи за  Агенция „Фокус“  дежурният синоптик Боряна Маркова от  Националния институт по метеорология и хидрология . През нощта ще е ясно със слаб до умерен вятър от изток-югоизток. След обяд от северозапад ще се заоблачи и привечер в крайните западни райони ще има краткотрайни валежи от дъжд с гръмотевици. Там ще има условия за градушки. Ще духа слаб до умерен вятър от изток-югоизток, който вечерта в Северозападна България ще започне да се ориентира от северозапад. Максималните температури ще са между 33° и 38°.  \r\nПо Черноморието ще е слънчево. Ще духа слаб до умерен североизточен вятър.  Максималните температури ще са 27°-30°. Температурата на морската вода е 25°-27°. Вълнението на морето ще е около 3 бала. В планините ще е слънчево. Привечер от северозапад ще се заоблачи и в крайните западни райони ще има краткотрайни валежи от дъжд с гръмотевици. Ще духа слаб, по високите и открити части до умерен вятър от север-северозапад. Остава топло с максимална температура на височина 1200 метра около 27°, на 2000 метра – около 20°. \r\nВ четвъртък и петък с умерен, в Дунавската равнина и временно силен северозападен, през втория ден в Източна България, и север-североизточен вятър, през страната ще премине студен атмосферен фронт. Температурите ще се понижат и в петък максималните ще бъдат между 27° и 32°. На отделни места от северозапад на югоизток ще превали и прегърми. По преминаващия фронт, през нощта срещу четвъртък и в четвъртък, главно в Западна и Централна България, а в петък в Южна, са възможни и по-интензивни локални явления и градушки. В събота ще бъде предимно слънчево. Над източната половина от страната, а след обяд, главно над планинските райони, ще се развие купеста облачност, но вероятността за валежи е малка. Температурите ще са без особена промяна.", "date": "2019.08.13", "title": "НИМХ: Утре отново ще е слънчево и горещо, максималните температури ще бъдат между 33° и 38°"}
{"url": "http://www.focus-news.net/news/2019/08/13/2689146/predstoyashti-mezhdunarodni-sabitiya-za-14-avgust-agentsiya-fokus.html", "text": "*** \r\n Една година от срутването на моста Моранди \r\n*** \r\n Германският канцлер Ангела Меркел приема президента на Литва Гитанас Науседа с военни почести \r\n*** \r\n 70 години от първите избори в Западна Германия след Втората световна война \r\n*** \r\n Преди 50 години Лондон изпраща армия в Северна Ирландия \r\n***", "date": "2019.08.13", "title": "Предстоящи международни събития за 14 август (Агенция „Фокус“)"}
{"url": "http://www.focus-news.net/news/2019/08/13/2689144/babh-konstatira-novi-sluchai-na-afrikanska-chuma-pri-divi-svine.html", "text": "БАБХ констатира нови случаи на африканска чума при диви свине. Това съобщиха от пресцентъра на  Агенцията . Новите случаи са  в землището на с. Бистренци, общ. Бяла, обл. Русе- обявено на 12 август 2019 г. Другите случаи са констатирани днес на  територията на общ. Девин, обл. Смолян и в землището на с. Желява, общ. Столична, обл. София - обявено на 13.08.2019 г., както и в землището на с. Върбино, общ. Дулово, обл. Силистра.", "date": "2019.08.13", "title": "БАБХ констатира  нови случаи на африканска чума при диви свине"}
{"url": "http://www.focus-news.net/news/2019/08/13/2689138/varna-izdirvat-nepalnoletno-dete-povlecheno-ot-valnite-v-moreto-pri-tsentralniya-plazh-v-grada.html", "text": "Спасителни екипи търсят изчезнало в морето дете на Централния плаж във Варна. За инцидента е съобщено и в Областната дирекция на МВР. Това съобщи за  Радио „Фокус“ – Варна  говорителят на полицията Ивана Милева. По нейни данни сигнал е подаден около 17.15 часа за възникнал инцидент на Централния плаж. В момента ситуацията се изяснява. Според плажуващи днес морето в залива е било изключително бурно. По непотвърдена информация, високите вълни са повлекли и други непълнолетни. В момента обаче се издирва едно лице. \r\nДиана СТОЕВА", "date": "2019.08.13", "title": "Варна: Издирват непълнолетно дете, повлечено от вълните в морето при Централния плаж в града"}
{"url": "http://www.focus-news.net/news/2019/08/13/2689147/plovdiv-sdruzhenie-biznesat-za-plovdiv-se-obyavi-protiv-nov-zaem-ot-13-miliona-leva.html", "text": "Сдружение „Бизнесът за Пловдив“ настоява общинските съветници да се придържат стриктно към разпоредбите в Закона за общинския дълг. Това съобщиха за  Радио „Фокус“- Пловдив  от сдружението. Според тях член 17 а/ категорично забранява Общинският съвет да приема решения за поемане на дългосрочен общински дълг след изтичането на 39 месеца от неговото избиране. „Независимо от аргументите за необходимостта от изграждането на обектите, предмет на този заем, искаме да припомним, че големи приоритетни инфраструктурни проекти като водния цикъл, „Модър – Царевец“, и др., за които има решения на Общинския съвет, за част и подписани договори и течащи срокове, изискват съфинасиране, което значително надхвърля финансовите възможности на общината“, твърдят още от Сдружението. \r\nПредложението  за нов дълг е в максимален размер от 13 194 621 лева,  срок на изплащане 8 години, след изтичането на двугодишен гратисен период и неуточнени параметри на лихвения процент. „Сдружение Бизнесът за Пловдив винаги е настоявало и призовава за публичност на общинските финанси и периодична отчетност пред обществото, защото това са  парите на всички нас. А избраните и оправомощени от пловдивчани общински съветници и администрация следва да си припомнят, че са положили клетва във всичките си действия да се ръководят и пазят интересите им. И да спазват законите на страната“, казват още от сдружението.", "date": "2019.08.13", "title": "Пловдив: Сдружение „Бизнесът за Пловдив“ се обяви против нов заем от 13 милиона лева"}
{"url": "http://www.focus-news.net/news/2019/08/13/2689149/balgariya-i-yaponiya-shte-razvivat-ikonomichesko-satrudnichestvo-obzor.html", "text": "Министър-председателят Бойко Борисов се срещна с министъра на външните работи на Япония Таро Коно. В рамките на разговора им в Министерския съвет  премиерът Бойко Борисов  отбеляза, че Япония е приоритетен партньор и традиционен приятел на нашата страна. Българският министър-председател определи като положително активизирането на двустранния политически диалог на високо равнище и предаде своите искрени поздрави на премиера Шиндзо Абе, който през януари 2018 г. осъществи първата визита на японски министър-председател в България. Премиерът Борисов изрази увереност, че срещите на високо ниво ще дадат допълнителен импулс на икономическите връзки, което от своя страна е предпоставка за увеличаването на обема и обхвата на японските инвестиции, както и на броя на японските туристи в България. Борисов подчерта, че страната ни се е доказала като стабилен и предсказуем партньор с голям потенциал за сътрудничество.  \r\nСлед срещата с премиера Борисов, министърът на външните работи на Япония се срещна и с външния министър Екатерина Захариева. По време на срещата между двамата са обсъдени японските инвестиции в България, както и подкрепата, която Япония e предоставила на България в годините на преход. \r\n Българският външен министър Екатерина Захариева  благодари на японския си колега за спазеното обещание да посети страната ни и акцентира върху приятелската и топла връзка между двата народа. Тя изрази надеждата в бъдеще японските инвестиции в страната ни да са все повече, като посочи че българският бизнес климат е добър за целта. От думите на Захариева стана ясно, че страната ни разчита и на увеличаване на броя на японските туристи, а също и на навлизането на японски фирми, които не само произвеждат части за коли, ами са и производители на автомобили. Българският външен министър наблегна на това, че държавата ни оценява подкрепата на японската страна през годините на преход и че сумата, която Япония е отделила като помощ за България е в размер на 1,4  млрд. лв. Тя изказа благодарност към японските специалисти, които са помагали за създаването на демократичните институции в България и са спомогнали за изграждането на инфраструктурните проекти. Сред другите акценти, които вицепремиерът постави, беше съвместното сътрудничество между България и Япония по проекти, с които се подпомагат страни от Западните Балкани. Захариева уточни, че съвместните проекти в момента са два, като единият е вече работещ и е свързан с управлението на риска при бедствия, особено при наводнения за страните от Западните Балкани, а другият все още в процес на развитие, като неговата цел е подпомагане на малките и средни предприятия в региона. От изявлението стана ясно, че Екатерина Захариева и министър Таро Коно са се разбрали в най-скоро време да бъде осъществено посещение на български екип в Японското външно министерство и че от негова страна е дошла и покана за посещение на българския министър-председател в Япония. Вицепремиерът уточни, че посещението на екип от Българското външно министерство в Япония би било във връзка с развиване на нови проекти, чрез които да се работи в посока на подкрепа на европейската интеграция на страните от Западните Балкани. От своя страна японският външен министър Таро Коно изрази голямото си удоволствие от първото си посещение в България, като подчерта, че това е първото такова на японски външен министър от 12 години насам. Той акцентира на това, че след посещението на японския премиер Шиндзо Абе в България отношенията между двете страни се развиват в добра посока и България е важен партньор за Япония, който успява да поддържа стабилността в Балканския регион. Коно беше категоричен, че Япония и България имат огромен потенциал за развитие в сферата на икономическото сътрудничество. Той отбеляза, че на провелата се среща е било потвърдено партньорството между двете страни и е било обсъдено как двустранното сътрудничество в различни сфери може да бъде засилено. Японският външен министър отдаде основно значение на създаването на благоприятен инвестиционен климат и обмена на информация като предпоставки за привличане на повече инвестиции и развитие на търговията, като посочи, че в тази насока ще бъде използван максимално Японският бизнес форум. Таро Коно насочи вниманието си и към българския IT сектор, който определи като силен и коментира, че би искал потенциалните японски инвеститори да му обръщат повече внимание. Японският външен министър обясни и, че за страната му е важно България да постигне стабилност и развитие като част от Европа. Той потвърди думите на вицепремиера Захариева, като изтъкна, че са потвърдени конкретните резултати в рамките на инициативата за сътрудничество за Западните Балкани. Таро Коно изрази убеденост, че Япония и България ще продължат да насърчават проекти в рамките на тази инициатива. Той обясни, че на състоялата се среща той и министър Екатерина Захариева са се споразумели и за тясно сътрудничество за пълна забрана на ядреното оръжие в Северна Корея, а също така обърна внимание и на зачестилите проблеми в морското дело, за които изрази мнение, че трябва да бъде надигнат глас и съвместно двете ни страни да се изправят пред предизвикателствата, които застрашават свободата на плаването. От изявлението на двамата министри стана ясно още, че Торо Коно е помолил България за сътрудничество за по-бърза резолюция по въпросите на отвличанията.  \r\nТеодора ПАВЛОВА", "date": "2019.08.13", "title": "България и Япония ще развиват икономическо сътрудничество (ОБЗОР)"}
{"url": "http://www.focus-news.net/news/2019/08/13/2689152/yordanka-deycheva-psiholog-novite-deynosti-s-po-slabo-izpolzvanata-raka-sa-ot-polza-za-choveshkiya-mozak.html", "text": "Новите дейности с по-слабо използваната ръка са от полза за човешкия мозък. Това каза за  Радио „Фокус“   Йорданка Дейчева, психолог по повод 13 август- Международния ден на леворъките хора. \"За всички, независимо коя ръка предпочитат, е полезно да правим нови неща с другата ръка. Така се създават нови връзки в мозъка“, каза Йорданка Дейчева. \"В практиката си познавам леворъки хора и те се отличават с личностните си особености, не толкова с използването на лявата си ръка. Учените заемат и противоположни позиции по въпроса за IQ-то на леворъките\". Тя допълни, че според една група учени леворъките изобщо не се отличават с висок коефициент на интелигентност, а според друга- те преобладават с високи резултати. \r\nВиолета КРЪСТЕВА", "date": "2019.08.13", "title": "Йорданка Дейчева, психолог: Новите дейности с по-слабо използваната ръка са от полза за човешкия мозък"}
{"url": "http://www.focus-news.net/news/2019/08/13/2689150/sport-bayern-vze-ivan-perishich-ot-inter.html", "text": "Крилото на Интер Иван Перишич ще играе за Байерн (Мюнхен) през новия сезон, обявиха официално от “Алианц Арена”. 30-годишният хърватин пристига като преотстъпен до края на сезона с опция за откупуване през идното лято. Според неофициална информация баварците ще платят на миланския клуб 5 млн. евро за наема, а клаузата за откупуване е в размер на 20 милиона.", "date": "2019.08.13", "title": "Спорт: Байерн взе Иван Перишич от Интер"}
{"url": "http://www.focus-news.net/news/2019/08/13/2689151/nimh-oranzhev-kod-za-visoki-temperaturi-e-v-sila-za-oblast-blagoevgrad-na-14-avgust-zhalt-shte-e-kodat-za-18-oblasti-na-stranata.html", "text": "Оранжев код за високи температури е в сила за област Благоевград на 14 август,  жълт ще е кодът за 18 области на страната. Това сочи справка на сайта на  Националния институт по метеорология и хидрология (НИМХ) . Оранжевият код означава, че времето е опасно. В Благоевградска област се очаква в по-голямата част температурите да са около 37 – 38 градуса. При оранжев код синоптиците предупреждават, че високите температури могат да доведат до здравни проблеми за чувствителни и болни хора, възрастни и деца. Жълтият код за високи температури е в сила за областите Видин, Монтана, Враца, Плевен, Ловеч, Габрово, Велико Търново, Русе, Стара Загора, Пловдив, Пазарджик, София град и област, Перник, Кюстендил, Смолян, Кърджали и Хасково. В тези области се очакват се много високи температури.", "date": "2019.08.13", "title": "НИМХ: Оранжев код за високи температури е в сила за област Благоевград на 14 август,  жълт ще е кодът за 18 области на страната"}
{"url": "http://www.focus-news.net/news/2019/08/13/2689145/kyustendil-lokaliziran-e-pozharat-v-iglolistnata-gora-kray-dupnitsa.html", "text": "Локализиран е пожарът в иглолистната гора край Дупница. Това съобщи за  Агенция „Фокус“  говорителят на ОДМВР – Кюстендил Катя Табачка. Пожарът възникна към 16.00 ч. днес. Към момента пожарът е под контрол.  \r\nДеница КИТАНОВА", "date": "2019.08.13", "title": "Кюстендил: Локализиран е пожарът в иглолистната гора край Дупница"}
{"url": "http://www.focus-news.net/news/2019/08/13/2689148/kyustendil-pozhar-gori-v-obekt-za-vtorichni-surovini-na-izhoda-na-dupnitsa-v-posoka-blagoevgrad.html", "text": "Пожар гори в обект за вторични суровини на изхода на Дупница в посока Благоевград. Това съобщи за  Агенция „Фокус“  говорителят на ОДМВР – Кюстендил Катя Табачка. Огънят е възникнал след 18.00 ч. Четири пожарни екипа са на място и в момента го гасят. Силното задимяване наложи да се затвори движението по магистрала „Струма“, като движението се пренасочва по Е – 79. Повикан е екип на РИОСВ за замерване на задимяването.  \r\nДеница КИТАНОВА", "date": "2019.08.13", "title": "Кюстендил: Пожар гори в обект за вторични суровини на изхода на Дупница в посока Благоевград"}
{"url": "http://www.focus-news.net/news/2019/08/13/2689172/tass-zelenski-oprostyava-poluchavaneto-na-ukrainsko-grazhdanstvo-ot-rusnatsi-presledvani-po-politicheski-prichini.html", "text": "Украинският президент Владимир Зеленски разпореди на правителството да разработи проектозакон за опростяване на реда за получаване на гражданство от руснаци, преследвани заради политическите им убеждения. Съответстващият указ е публикуван на официалния уебсайт на държавния глава във вторник, предава  ТАСС . \r\nКакто се отбелязва, законопроектът трябва да бъде разработен „без отлагане“. \r\nСъгласно документа, опростения ред ще се разпространи и за чужденци и лица без гражданство, участвали в осъществяването на мерки по обезпечаването на националната сигурност и отбраната на Украйна (Михаил Саакашвили – бел. „Фокус“). \r\nС този указ Зеленски разширява списъка на документите, които могат да станат основание за придобиване на украинско гражданство. \r\nТе включват декларация за отказ на лице, което е преследвано по политически причини да придобие руско гражданство, заедно с подкрепящ документ. \r\nЗеленски също така инструктира кабинета да оптимизира процеса на разглеждане на молби от руснаци за признаване като бежанец или нуждаещи се от допълнителна защита. \r\n  \r\nПревод и редакция:", "date": "2019.08.13", "title": "ТАСС: Зеленски опростява получаването на украинско гражданство от руснаци „преследвани по политически причини“"}
{"url": "http://www.focus-news.net/news/2019/08/13/2689142/rts-ministarat-na-selskoto-stopanstvo-na-sarbiya-potvardi-sluchai-na-afrikanska-chuma-po-svinete-v-stranata.html", "text": "Министърът на селското, горското и водното стопанство на Сърбия потвърди случаи на Африканска чума по свинете (АЧС) на територията на страната пред обществената телевизия  РТС . \r\nПо неговите думи, „АЧС е фиксирана в четири ферми в селата Рабровац, Велика Кръсна и Кусатак“. В радиус от три километра от тези стопанства територията е обявена за заразена, съобщи министърът, като подчерта, че става въпрос за отделни случаи, а не за епидемия. \r\n„Днес подписах указ, с който се утвърждава разделянето на територията на страната на региони, от които е възможен износа на свинско и такива, от които е забранен. Износа на месо от заразените територии е невъзможен. Провежда се мониторинг и след доказването на липсата на болестта от там може да се изнася“, заяви министърът. \r\nПо-рано Световната организация за здраве на животните със седалище в Париж обяви четири възможни огнища на АЧС на Балканите. Три огнища, както беше отбелязано на уебсайта на организацията, бяха регистрирани в района на Белград и един в Подунайския окръг. В резултат от АЧС са умрели седем прасета, още 114 са превантивно унищожени. \r\nПо-рано, като част от борбата срещу разпространението на АЧС в Хърватия бе взето решение да се  отстрелят 40 хиляди диви прасета. Ветеринарната служба на Босна и Херцеговина забрани вноса на свинско месо от Сърбия. \r\nАЧС (болест на Монтгомъри) е регистрирана за първи път през 1903 г. в Южна Африка. Вирусът не представлява заплаха за хората, но е изключително опасен за дивите и домашните прасета. Заболяването се разпространява бързо сред животните и причинява сериозни щети на селското стопанство. \r\n  \r\nПревод и редакция:", "date": "2019.08.13", "title": "РТС: Министърът на селското стопанство на Сърбия потвърди случаи на Африканска чума по свинете в страната"}
{"url": "http://www.focus-news.net/news/2019/08/13/2689170/kmetat-na-sofiya-yordanka-fandakova-proveri-novoto-oborudvane-za-nuzhdite-na-fizioterapiyata-v-dkts-14-obzor.html", "text": "Кметът на София Йорданка Фандъкова провери доставеното ново оборудване за нуждите на физиотерапията - сектор \"Физикална и рехабилитационна медицина“ в Диагностично-консултативен център – 14. Фандъкова каза пред журналисти, че тази година са инвестирани около 400 хиляди лева във физиотерапии в общо три поликлиники и една общинска болница. Тя подчерта, че след обновяването на физиотерапията има повече от два пъти увеличение на броя на пациентите, които се лекуват и възстановяват в 14-то ДКЦ. „За мен здравето на хората е най-важното за качеството на живот на хората в нашия град. Ние искаме да живеем в здрав и активен град. За последните 4 години инвестираме 55 млн. лв. общинското здравеопазване. Общинският съвет подкрепа идеите за развитие на общинското здравеопазване\", каза кметът на София.  Фандъкова подчерта, че изключително важно е доброто управление на тези поликлиники и в това отношение д-р Димов заслужава огромна благодарност, защото освен над 160 хиляди лева, които Столична община са инвестирали във физиотерапията на 14-то ДКЦ, самия център е инвестирал още толкова собствени средства. „Поехме общинското здравеопазване в много тежко финансово състояние. Част от поликлиниките се съвзеха благодарение на добро управление, част от болниците – също\", допълни още кметът на София. Йорданка Фандъкова обясни, че средствата не се даряват, а се инвестират. ДКЦ-тата правят заявки, които се разглеждат от Общинския съвет, в Комисията по здравеопазване. Фандъкова подчерта, че инвестициите в здравеопазването са приоритет на общината. \r\nОртопедът в 14-то ДКЦ д-р Милен Димов обясни, че това е един проект, който започва от реновирането на битовата част и в последствие изграждане на едно отделение, което да бъде съвременно, адекватно и да поема всички необходими нужди на населението. „А за целта трябваше да се изгради добра база и да се закупи техника. Благодаря на Столична община за всичко това, с което тя ни помогна. Пред нас постоянно има добри отзиви, добра обратна връзка. Когато това се приема добре от населението, за нас е добре дошло“, каза също така докторът. Д-р Димов допълни, че към целия проект предстои включването на негов колега, който да консултира за тежки гръбначни изкривявания, а тази част от проекта ще започне през есента като става въпрос за лекар българин, работещ в Германия в топ болница. \r\nВ рехабилитационния център в 14-то ДКЦ бяха и част от отбора по художествена гимнастика заедно с техния треньор Илияна Райева. Тя благодари на Столична община  и на д-р Димов, който е и лекар на гимнастичките, за привилегията да ползват този център и за полаганите грижи.  \r\nТеодора ПАТРОНОВА", "date": "2019.08.13", "title": "Кметът на София Йорданка Фандъкова провери новото оборудване за нуждите на физиотерапията в ДКЦ  – 14 (ОБЗОР)"}
{"url": "http://www.focus-news.net/news/2019/08/13/2689153/veliko-tarnovo-asotsiatsiyata-po-vik-provede-zasedanie-na-obshtoto-sabranie.html", "text": "Извънредно заседание на общото събрание на Асоциацията по ВиК на обособената територия, обслужвана от „Водоснабдяване и канализация Йовковци“ ООД – Велико Търново, се проведе в Областна администрация, съобщават от  пресцентъра . Срещата премина под ръководството на областния управител проф. д-р Любомира Попова, която е председател на асоциацията. На нея присъстваха и  Цветомир Атанасов – главен секретар на Асоциацията по ВиК, счетоводители, експерти, кметове и представители на общините. Общото събрание прие препоръчителния размер на вноската на държавата в бюджета на Асоциацията по ВиК на обособената територия, обслужвана от „Водоснабдяване и канализация Йовковци“  ООД – Велико Търново за 2020 г. да бъде 25 000 лева. Вноските на общините в проектобюджета на Асоциацията по ВиК на обособената територия, обслужвана от „Водоснабдяване и канализация Йовковци – ООД” – Велико Търново са съобразно с процентното съотношение на гласовете им. Община Велико Търново – 22.30%, Община Горна Оряховица – 11.74%, Община Елена – 2.37%, Община Златариц  а – 1.00%, Община Лясковец – 3.37%, Община Павликени – 6.00%, Община Полски Тръмбеш 3.63%, Община Свищов – 10.57%, Община Стражица – 3.20% и Община Сухиндол – 0.64%. По време на заседанието бе прието решение за актуализация на Регионалния генерален план на ВиК системите и съоръженията на обособената територия, обслужвана от „ВиК Йовковци“ ООД – Велико Търново, след изготвяне на Регионално прединвестиционно проучване по Оперативна програма „Околна среда 2014-2020“.", "date": "2019.08.13", "title": "Велико Търново: Асоциацията по ВиК проведе заседание на общото събрание"}
{"url": "http://www.focus-news.net/news/2019/08/13/2689171/ruse-priklyuchi-rabotata-po-obsledvane-na-terenite-za-predstoyashtite-lesovadski-deynosti-v-rezervata-srebarna.html", "text": "Екип от специалисти приключи работата по проучване на състоянието на горските местообитания в поддържан резерват „Сребърна“ в изпълнение на дейностите, необходими за възстановяването на Алувиалните гори 91E0* и Крайречните смесени гори 91F0 в защитената територия. Това съобщиха от  РИОСВ - Русе . Това е един от важните етапи от реализацията на изпълнявания от РИОСВ-Русе проект, финансиран от Оперативна програма „Околна среда 2014-2020 г.“. Той е своеобразно продължение на предходен проект, реализиран в периода 2009-2012 г., свързан с борбата с инвазивните растителни видове. Дейността по обследването започна през март, с началото на вегетацията. Определено е местоположението на терените, като е изготвена карта на площите с  GPS координати. Съставен е времеви график и технологична схема за изпълнение на лесовъдските дейности. Заключението на специалистите е, че все още се наблюдава негативно конкурентно въздействие на инвазивните растителни видове.  За ограничаване на деструктивното им въздействие паралелно с прилаганите методи за пречупване и опръстеняване в горските територии в настоящия проект ще се експериментират и нови варианти на залесяване на мястото на третираните неместни дървета. \r\nПредвижда се дейността да стартира през следващатата календарна година, като залесяването ще се извърши след приключване на вегетацията, в периода октомври - декември. Ще бъдат засадени  около фиданки от местни дървесни видове – бяла топола, бяла върба, планински яснен, полски ясен и др. В предходните месеци ще се извърши опръстеняване и пречупване на инвазивни видове и почвоподготовка за предстоящото залесяване. \r\nС изпълнението на дейностите по проекта се цели да се подобри природозащитното състояние на на местообитание 91E0* Алувиални гори с черна елша и планински ясен и на местообитание 91F0 Крайречни смесени гори от обикновен дъб, бял бряст, планински ясен и полски ясен. \r\nПроектът „Подобряване на структурата и функциите на местообитания с код 91Е0* И 91F0 на територията на поддържан резерват Сребърна“, с бенефициент РИОСВ-Русе стартира в края на 2018 г. Той е на стойност 898 823 лв. и се финансира от ОП „Околна среда 2014-2020 г.“. Продължителността му е 37 месеца. Освен лесовъдските дейности се предвиждат обновяване на специализиран софтуер, закупуване на техника за управление  резервата и др.", "date": "2019.08.13", "title": "Русе: Приключи работата по обследване на терените  за предстоящите  лесовъдски дейности в резервата „Сребърна“"}
{"url": "http://www.focus-news.net/news/2019/08/13/2689179/zamestnik-ministarat-na-otbranata-anatoliy-velichkov-se-sreshtna-sas-svoya-kolega-ot-kralstvo-sauditska-arabiya-muhammed-al-aesh.html", "text": "Заместник-министърът на отбраната Анатолий Величков разговаря със заместник-министъра на отбраната на Кралство Саудитска Арабия Мухаммед ал-Аеш. Това съобщиха от пресцентъра на  Министерство на отбраната . Срещата е в рамките на официалната визита на военна делегация от Саудитска Арабия у нас. Двамата заместник-министри обсъдиха въпроси, свързани със засилване на военно-техническото сътрудничество и търговско-икономическите връзки. Друг акцент в разговорите беше предприемането на стъпки за сътрудничество в областта на военното обучение. Заместник-министър Анатолий Величков отправи покана за участие на делегация от Министерството на отбраната на Кралство Саудитска Арабия в Международното изложение за отбранителни продукти и услуги „ХЕМУС 2020”, което ще се проведе в Пловдив през следващата година. И двете страни изразиха желание за интензифициране на двустранните взаимоотношения с цел дискутиране на конкретни възможности и проекти от взаимен интерес.", "date": "2019.08.13", "title": "Заместник-министърът на отбраната Анатолий Величков се срещна със своя колега от Кралство Саудитска Арабия Мухаммед ал-Аеш"}
{"url": "http://www.focus-news.net/news/2019/08/13/2689174/gabrovo-tridnevna-obrazovatelna-programa-v-sveta-na-staroplaninskata-arhitektura-se-provede-v-emo-etar.html", "text": "Тридневна образователна програма „В света на Старопланинската архитектура” се проведе в „Етър”-а, съобщават от  културната институция . В обучението, организирано от музея и сдружение „Мещра”, се включиха 38 души – архитекти, инженери, графични дизайнери, хора на изкуството –музикант и художник, студенти от страната и чужбина. Тази година акцент в образователната програма бе дървото, като материал за строителни дейности. От лекцията на специалиста по работа с дърво Валентин Василев участниците получиха информация за спецификата при използването на този материал в бита на хората. Практическото обучение бе свързано с поставяне на крайно покритие върху предмети, направени от дърво. Използването на растителни и много рядко на животински продукти, вместо на химически лакове и бои, може да даде живот на предмета и да го съхрани много по-дълго. Валентин Василев представи лесен начин за приготвяне на такъв тип покритие. По думите му то не е токсично, подхранва дървото и не е по-скъпо от познатите химически продукти. Друг лектор бе майсторът на суха каменна зидария Христо Тоцев, който изнесе лекция на тема „Каменната зидария и приложението й през Възраждането”. Професионалните качества на Стефан Стефанов допринасят за запазване на културното богатство – това осъзнаха участниците в образователната програма, пред които той представи лекцията си „Специфики при реставрациите на църковни обекти”. Дамла Ачар е архитект и работи за едни от най-големите културни ценности в турската столица Истамбул – националните дворци на султаните от ХІХ век, разположени край Босфора. Лекцията й предизвика очакван интерес. Арх. Дамла Ачар представи „Дървени конструктивни системи в Западна Анадола през ХІХ век”. Лекцията „Нематериално културно наследство“ на арх. Мирелла Кафкова бе изнесена в последния ден от образователната програма. Сред 38-те участници в образователната програма „В света на Старопланинската архитектура” бяха и няколко студенти от чуждестранни университети. Лиляна Попова и Константин Златаров се обучават в Англия, а Елена Стефанова в Шотландия.", "date": "2019.08.13", "title": "Габрово: Тридневна образователна програма „В света на Старопланинската архитектура” се проведе в ЕМО „Етър”"}
{"url": "http://www.focus-news.net/news/2019/08/13/2689176/afp-italiya-otlozhi-debata-za-badeshteto-na-pravitelstvoto-za-20-avgust.html", "text": "Италианският сенат във вторник отхвърли искането на лидера на „Лигата“ Матео Салвини за бързо провеждане на вот на недоверие, като вместо това решиха да дадат на премиера Джузепе Конте време до 20 август да разреши кризата, предава  AFP . \r\nМинистърът на вътрешните работи и вицепремиер Матео Салвини поиска гласуването, след като партията му излезе от коалицията с левичарската „Движение 5 Звезди“ миналата седмица, но мнозинството от сенаторите от коалиционния му партньор и опозицията отхвърлиха искането и ще се опитат да формират про-европейско правителство и да избегнат предсрочен вот, на който се очаква „Лигата“ да спечели мнозинство. \r\n \r\nПревод и редакция:", "date": "2019.08.13", "title": "AFP: Италия отложи дебата за бъдещето на правителството за 20 август"}
{"url": "http://www.focus-news.net/news/2019/08/13/2689178/sport-grigor-dimitrov-otnovo-zagubi-ot-stan-vavrinka.html", "text": "Най-добрият български тенисист Григор Димитров записа поредна загуба от Стан Вавринка, този път с 1:2 сета в първия кръг на турнира от сериите „Мастърс“ в Синсинати, където българинът спечели титлата през 2017-та , а миналата година достигна до осминафиналите. След тази загуба Димитров ще регистрира ново отстъпление в световната ранглиста, където в момента е на 74-та позиция.", "date": "2019.08.13", "title": "Спорт: Григор Димитров отново загуби от Стан Вавринка"}
{"url": "http://www.focus-news.net/news/2019/08/13/2689173/plovdiv-zhitelite-na-selata-stryama-shishmantsi-i-belozem-izlizat-na-protest-pred-zavoda-za-otpadatsi-koyto-gori-vtori-den.html", "text": "Жителите на селата Стряма, Шишманци и Белозем излизат на протест пред завода за отпадъци, който гори втори ден. Протестът се организира в социалната мрежа с начален час 6:15 сутринта, когато пристигат първите камиони и е под надслов \"Да спрем отровата от \"Еко\" завода в село Шишманци\". Хората ще настояват за строг мониторинг на мерките за безопасност с оглед предотвратяване на замърсявания занапред.  \r\nПротестът е продкрепян и от местните и общински власти.  \r\nЦветана ТОНЧЕВА", "date": "2019.08.13", "title": "Пловдив: Жителите на селата Стряма, Шишманци и Белозем излизат на протест пред завода за отпадъци, който гори втори ден"}
{"url": "http://www.focus-news.net/news/2019/08/13/2689180/reuters-merkel-obeshta-da-germaniya-da-se-dvizhi-kam-voenni-razhodi-ot-2-i-sled-2024-godina.html", "text": "Германският канцлер Ангела Меркел заяви във вторник, че Берлин взима на сериозно ангажимента на Берлин към НАТО да увеличи още разходите си за отбрана до определената стойност от 2% от брутния вътрешен продукт на фона на постоянните критики на американския президент Доналд Тръмп, предава  Reuters . \r\nМиналия петък посланикът на САЩ в Берлин Ричард Гренел заяви, че нежеланието на Германия да отделя повече средства за отбрана и продължаващата й зависимост от американската армия за отбраната й са „офанзивни“. \r\nВ изказване на мероприятие, организирано от Ostsee Zeitung, Меркел  посочи: „Ние обещахме да постигнем 1,5% до 2024 година“. \r\nКанцлерът поясни още, че в настоящия бюджет е предвидено ново увеличение на военните разходи, които ще ги вдигнат на ниво от 1,41% от БВП до 2020 година. \r\nМеркел обаче посочи, че всъщност Германия не нарушава споразумението за военните разходи на НАТО, подписано по време на срещата на върха в Уелс през 2014 година, тъй като тогава страните-членки са се съгласили да увеличат разходите си за отбрана „към 2%“. \r\n„Така че това означава „в посока към 2%“ и ще продължим да се движим в тази посока и след 2024 година“, добави канцлерът. \r\n  \r\nПревод и редакция:", "date": "2019.08.13", "title": "Reuters: Меркел обеща да Германия да се движи към военни разходи от 2% и след 2024 година"}
{"url": "http://www.focus-news.net/news/2019/08/13/2689177/kmetat-na-obshtina-rakovski-pavel-gudzherov-e-seziral-premiera-boyko-borisov-za-pozhara-v-shishmantsi.html", "text": "Кметът на община Раковски е сезирал премиера Бойко Борисов за пожара в Шишманци, собщиха за  Радио \"Фокус\"- Пловдив  от общината. Той написа обръщение и към жителите на Община Раковски по повод поредния пожар на територията на ”Депо за неопасни отпадъци и Инсталация за биологично разграждане по закрит способ - с. Шишманци”, като заявявa, че при предходни ситуации на пожар е изчерпал всички възможности, които му дава поста на кмет на Община Раковски за превенция на следващи подобни случаи. Кметът отчита, че е видно, че от последните събития резултат няма. \"Предвид на това, че аз също съм жител на тази община и моите деца също живеят тук няма как да приема случващото се за нормално\", пише кметът. \"Ако искаме нещо да се промени всички заедно трябва да работим за това. Всичко това Гуджеров е изложил в писмото, което ще бъде изпратено до Министър-председателя на Република България с молба за помощ от негова страна. \"Приканвам всички жители на нашата община да заповядат в сградата на Община Раковски, първи етаж, стая 8 да вземат участие в подписка, която ще придружи писмото. Аз лично заедно с мои колеги ще присъстваме утре (14 август) на събитието организирано от отец Румен в 6.15 часа приканвам и всеки на които темата не му е безразлична да се включи\", пише още в обръщението си кметът Павел Гуджеров. \r\nЦветана ТОНЧЕВА", "date": "2019.08.13", "title": "Кметът на Община Раковски  Павел Гуджеров е сезирал премиера Бойко Борисов за пожара в Шишманци"}
{"url": "http://www.focus-news.net/news/2019/08/13/2689175/plovdiv-ot-strana-na-odmvr-sa-vzeti-sa-neobhodimite-merki-za-osiguryavane-bezopasnostta-na-dvizhenie-pri-protesta-kray-zavoda-v-shishmantsi-na-14-avgust.html", "text": "От страна на ОДМВР са взети необходимите мерки за осигуряване безопасността на движението и недопускане на закононарушения във връзка с организиран в социалните мрежи протест край завода за преработка на отпадъци в Шишманци утрe. Това съобщи за  Радио \"Фокус\"- Пловдив  говорителят на ОДМВР Пловдив. До момента няма официално уведомление за протеста, съобщиха още от полицията.  \r\nНа мястото на пожара в депото продължават да дежурят екипи на пожарната, а служители от РУ Раковски и сектор \"Пътна полиция\" периодично следят за евентуално силно задимяване на магистралата и са в готовност да подпомагат трафика, съобщи още говорителят на ОДМВР. В утрешния ден предстои в завода да бъде извършена съвместна проверка с представители на РИОСВ. \r\nЦветана ТОНЧЕВА", "date": "2019.08.13", "title": "Пловдив: От страна на ОДМВР са взети са необходимите мерки за осигуряване безопасността на движение при протеста край завода в Шишманци на 14 август"}
{"url": "http://www.focus-news.net/news/2019/08/13/2689187/tass-nato-komentira-intsidenta-sas-samoleta-na-shoygu.html", "text": "Изтребителите на НАТО са се приближили във вторник над Балтийско море към самолета на министъра на отбраната на Русия Сергей Шойгу за идентификация, съобщиха пред  ТАСС  от пресслужбата на Алианса. \r\n„Самолетите от мисията „въздушна полиция“ (air policing) на НАТО в Балтийско море са вдигнати във въздуха, за да идентифицират самолет, който е летял в близост до въздушното пространство на Алианса. Веднага след провеждането на идентификацията, самолетът се е върнал в базата. НАТО не е имал информация кой е бил на борда на руския самолет“, съобщават от пресслужбата. \r\nПо-рано изтребител F-18 на НАТО се опита да све приближи до самолета на Шойгу над неутралните води на Балтийско море, но е бил отблъснат от руските Су-27. \r\n \r\nПревод и редакция:", "date": "2019.08.13", "title": "ТАСС: НАТО коментира инцидента със самолета на Шойгу"}
{"url": "http://www.focus-news.net/news/2019/08/13/2689185/d-r-svetoslav-sadzhakliev-hepatit-s-se-lekuva-s-kombinatsiya-ot-medikamenti-kato-rezultatat-e-unikalen-za-savremennata-meditsina.html", "text": "Хепатит С се лекува с комбинация от медикаменти, като резултатът е уникален. Това заяви в интервю за  Агенция „Фокус“  д-р Светослав Саджаклиев, началник на отделението по гастроентерология МБАЛ „Св. София“. „Това е уникално постижение на съвременната медицина, на съвременната наука, тъй като практически няма  друго заболяване, което да се лекува с медикаменти с такава висока степен на ефективност“, добави д-р Саджаклиев. \"Идеята на лечението с медикаменти е да се спре размножаването на вируса. Това се постига още в такъв процент над 97 заразни комбинации до 100%“, обясни специалистът. „Създаването на този тип медикаменти е една история на успеха. Благодарение на огромните усилия на учените основно от САЩ и Германия е станало възможно да бъде прочетена всяка последователност, която кодира даден белтък от вируса и е разчетено“, допълни д-р Саджаклиев. „Въз основа на детайлното прочитане на генома на вируса се прави тази група от медикаменти, която блокира работата на вирусната ДНК, който има отношение към възпроизводството на вируса, да бъде блокиран. Благодарение на това се постигна този уникален успех за науката“, завърши д-р Светослав Саджаклиев.  \r\nВиолета СИМЕОНОВА \r\n Пълния текст на интервюто четете в „Мнение”", "date": "2019.08.13", "title": "Д-р Светослав Саджаклиев: Хепатит С се лекува с комбинация от медикаменти, като резултатът е уникален за съвременната медицина"}
{"url": "http://www.focus-news.net/news/2019/08/13/2689184/sport-apoel-nikoziya-izhvarli-karabah-ot-shampionskata-liga.html", "text": "Симеон Славчев и Карабах отпаднаха в третия квалификационен кръг на Шампионската лига, след като загубиха с 0:2 от АПОЕЛ (Никозия). Българският национал бе титуляр за шампионите на Азербайджан, които бяха спечелили с 2:1 гостуването си в Кипър, като прекара на терена малко повече от 70 минути, след което бе заменен. В плейофите АПОЕЛ ще се изправи срещу ПАОК или Аякс, докато Карабах ще играе в Лига Европа срещу Линфийлд или Сутиеска.", "date": "2019.08.13", "title": "Спорт: Апоел Никозия изхвърли Карабах от Шампионската лига"}
{"url": "http://www.focus-news.net/news/2019/08/13/2689186/pazardzhik-100-godishen-yubiley-otpraznuva-velingradchaninat-hristo-chotrev.html", "text": "100 годишен юбилей отпразнува велинградчанинът Христо Чотрев, съобщиха от  пресцентъра на община Велинград . Лично кметът д-р Костадин Коев уважи своя съгражданин Христо Димитров Чотрев, който навърши 100 години. Внуци, правнуци, близки и роднини дойдоха да поздравят дядо Христо. Цветя, торта и почетен плакет получи юбиляра от кмета д-р Коев. „За мен е чест да изразя почитта си към човек с дълъг и богат жизнен път, изпълнен с отговорност и всеотдайност към обществото и семейството. Вашият юбилей е събитие за града ни, което носи уважение и гордост!“- каза д-р Коев. Той пожела на  Христо Чотрев здраве, бодър дух и воля и да споделя своята мъдрост на столетник с младите хора. „Продължавайте да се радвате на обичта и уважението на своите близки, приятели и роднини, защото именно тези непреходни ценности, са най-важното нещо в живота!“-допълни още д-р Коев. С нескрито вълнение юбилярът благодари от сърце за вниманието на д-р Костадин Коев, неговият екип и на цялото си семейство, което го подкрепя и уважава и до днес.", "date": "2019.08.13", "title": "Пазарджик: 100 годишен юбилей отпразнува велинградчанинът Христо Чотрев"}
{"url": "http://www.focus-news.net/news/2019/08/13/2689190/sport-rozenborg-izhvarli-maribor-ot-shl-i-go-prati-sreshtu-ludogorets.html", "text": "Розенборг продължава към плейофите на Шампионската лига, след като елиминира Марибор в третия предварителен кръг с нова победа, отново с 3:1. Така норвежците ще се борят да влязат в групите на най-авторитетния европейски клубен турнир, а Марибор, най-вероятно, ще играе с българския шампион Лудогорец за влизане в групите на второто по сила състезание – Лига Европа. Разградчани все пак трябва да изиграят втория си мач с уелския ТНС, когото победиха с 5:0 на своя стадион.", "date": "2019.08.13", "title": "Спорт: Розенборг изхвърли Марибор от ШЛ и го прати срещу Лудогорец"}
{"url": "http://www.focus-news.net/news/2019/08/13/2689182/donald-tramp-pregovorite-s-kitay-byaha-mnogo-produktivni.html", "text": "Президентът на САЩ Доналд Тръмп заяви във вторник, че търговските преговори с Китай са били много продуктивни, след като преговарящите от страна на Вашингтон и Пекин говориха по телефона, предава  AFP . \r\nПо-рано от администрацията на държавния глава обявиха, че отлагат наказателните мита върху ключови потребителски и електронни стоки, които САЩ внася от Китай. \r\n„Имахме много добри разговори с Китай“, заяви Тръмп, като описа преговорите, като „много продуктивни“. \r\n \r\nПревод и редакция:", "date": "2019.08.13", "title": "Доналд Тръмп: Преговорите с Китай бяха много продуктивни"}
{"url": "http://www.focus-news.net/news/2019/08/13/2689189/ria-novosti-rusiya-obyavi-ukrainski-diplomat-za-person-non-grata.html", "text": "Служител на Генералното консулство на Украйна в Санкт Петербург е изгонен от Русия в отговор на действията на Киев, заявиха от Министерството на външните работи на Руската Федерация, предава  РИА Новости . \r\n„Още през май 2019 година украинските спецслужби направиха поредна провокация, като без основания обявиха служител на Генералното консулство на Русия в Лвов за persona non grata. Не бяха представени каквито и да е доказателства за извършени от него противозаконни действия, излизащи от рамките на изпълнението на професионалните му задължения, свързани с работата на консулското учреждение“, отбелязват от дипломатическото ведомство. \r\nМВнР свързва факта, че Службата за сигурност на Украйна (СБУ) не е публикувала тази информация три месеца, с „вътрешнополитически игри“ в Киев. \r\nПо-рано във вторник от СБУ заявиха, че служителят на руското Генерално консулство в Лвов е получил информация от местен жител, който бил вербуван през 2014 година. \r\nОтбелязва се, че дипломатът вече е напуснал страната, а украинецът е заподозрян за държавна измяна и е заплашен от 15 години лишаване от свобода. \r\n \r\nПревод и редакция:", "date": "2019.08.13", "title": "РИА Новости: Русия обяви украински дипломат за персон нон грата"}
{"url": "http://www.focus-news.net/news/2019/08/13/2689181/pozhari-v-haskovsko-plovdivsko-kyustendilsko-i-blagoevgradskoobzor.html", "text": "От понеделник бушуват пожари в Хасковско и Пловдивско, като гасенето им продължава. Във вторник се разгоряха пожари в областите Кюстендил и  Благоевград.  Междувременно жители на пловдивските села Стряма, Шишманци и Белозем организират протест пред завода за отпадъци, който гори втори ден. В Кюстендилско дори се стигна до обявяване на частично бедствено положение в района на един от пожарите. В понеделник възникна пожар в горски и земеделски земи между с. Родопи, с. Брягово и с. Любеново в област Хасково. В гасенето му се включиха и военнослужещи, доброволци и представители на горското стопанство. След 14.00 ч. във вторник пожарът бе локализиран. Това съобщиха от пресцентъра на Областна администрация - Хасково. Пламъците обхванаха общо 8 хиляди декара площ. От тях 4 300 декара са от горския фонд. Заради вятъра в късния следобед във вторник старо огнище от пожара се възобнови заради вятъра, като огънят не е засегнал други площи. През нощта ще бъде наблюдаван и контролиран от десетте дежурни екипа, горските служители и доброволците. Единствено военнослужещите се оттеглят с опция при необходимост да се върнат утре сутринта. Очаква се гасенето да продължи и в сряда. Не са застрашени населените места в региона. \r\nВъв вторник продължи и гасенето на пожара в село Шишманци, Пловдивско, който възникна в понеделник. Огънят бе локализиран още в първия ден от седмицата, но прогнозите на специалистите са, че той може да тлее докрая на седмицата. Във връзка с възникналия пожар на обект „Депо за неопасни отпадъци и Инсталация за биологично разграждане по закрит способ“ в с. Шишманци РИОСВ – Пловдив осигури мобилна автоматична станция (МАС) за измерване качеството на въздуха в засегнатите населени места.  \r\nДиректорът на ГДПЗН главен комисар Николай Николов каза пред журналисти, че продължават усилията ни по овладяване на обстановката при пожара на депото в Шишманци. „Три са важните неща, на които обръщаме внимание. На първо място това е контролът на въздуха. Той се контролира в съответствие с посоката на вятъра. По тази причина в момента измервателните станции са в Болярино, накъдето духа“, каза Николов. „Не са отчетени критични нива, опасни за живота и здравето на хората. Въпреки това, ние се обръщаме към гражданите с апел да уплътнят прозорците и вратите си, докато не им се каже, че нещата са безопасни“, добави Николов. По отношение контрола на въздуха се очаква да се смени посоката на вятъра и затова след 1 - 2 часа нова мобилна станция за контрол на въздуха ще бъде поставена на друго място. От ГДПБЗН поддържат непрекъснат контакт с РИОСВ - Пловдив. В сряда жителите на селата Стряма, Шишманци и Белозем излизат на протест пред завода за отпадъци, който гори втори ден. Протестът се организира в социалната мрежа с начален час 6:15 сутринта, когато пристигат първите камиони и е под надслов \"Да спрем отровата от \"Еко\" завода в село Шишманци\". От ОДМВР Пловдив са взети необходимите мерки за осигуряване безопасността на движение при протеста. Кметът на община Раковски е сезирал премиера Бойко Борисов за пожара в Шишманци. В Кюстендилско бяха регистрирани два пожара. Първият възникна малко след 16.00 ч. на изхода на град Дупница в близост до жп тунела. Пожарът обхвана иглолистна гора, като огънят не представляваше опасност за населението. Малко преди 19.00 ч. пожарът бе локализиран. Междувременно възникна втори пожар в района на Дупница. Огънят възникна в  обект за вторични суровини на изхода на Дупница в посока Благоевград. Четири пожарни екипа се отправиха на място. По-късно екипите станаха осем. Силното задимяване наложи да се затвори движението по магистрала „Струма“, като движението се пренасочваше по Е – 79. Заради огъня в района бе обявено частично бедствено положение. Частичното бедствие бе обявено със заповед на кмета на Община Дупница инж. Методи Чимев. То е със срок до 24.00 часа на 14 август 2019 година. Причината за обявяване на частичното бедствено положение е необходимостта от предприемане на неотложни аварийно-възстановителни дейности. Екипи на районните служби „Пожарна безопасност” и защита на населението” от Дупница, Самоков, Благоевград, техниката на ВиК-Дупница и Община Дупница, фирми с техника и зърнопроизводители с такава, както и десетки доброволци се включиха в гасенето. В действията срещу пожара се включиха и екипи на Областно пътно управление и на Министерство на регионалното развитие и благоустройството, за да установят какво е състоянието на основите на моста на автомагистрала \"Струма\" и дали има компрометирани елементи. Засега няма информация за опасни газове над допустимото, очакват се резултатите. Междувременно пожар възникна в здравната служба в село Селище. Сигналът за пожара е подаден в 17.27 часа. Огънят е нанесъл само материални щети.  \r\nОпасността от пожари остава и за сряда.  Екстремален индекс за пожароопасност е в сила на места в 8 области на страната. Индексът важи за областите: Плевен, Русе, Велико Търново, Ловеч, Бургас, Благоевград, Кюстендил и Перник. Екстремалният индекс означава, че са възможни бързо разпространяващи се много силни пожари с въвличане на дървесните корони. \r\nДеница КИТАНОВА", "date": "2019.08.13", "title": "Пожари в Хасковско, Пловдивско, Кюстендилско и Благоевградско(ОБЗОР)"}
{"url": "http://www.focus-news.net/news/2019/08/13/2689191/a1-on-makedoniya-silni-buri-v-saraevo-predizvikaha-problemi-vav-vazdushniya-trafik-samoletite-sa-prenasochvani-kam-belgrad-i-zagreb.html", "text": "Силни бури в столицата на Босна и Херцеговина и намалената видимост предизвикаха проблеми в движението в града, включително и във въздушния трафик, предава скопската електронна медия  A1 On . \r\nДва самолета не успяха да кацнат на летището в Сараево и бяха отклонени към Белград и Загреб. Единият от тях е изпълнявал полет от Дубай, а другият - от германския град Щутгарт. \r\nДруга информация за ситуацията в града не се привежда. \r\n \r\n Тереза Герова", "date": "2019.08.13", "title": "A1 On (Македония): Силни бури в Сараево предизвикаха проблеми във въздушния трафик, самолетите са пренасочвани към Белград и Загреб"}
{"url": "http://www.focus-news.net/news/2019/08/13/2689193/zoran-zaev-nyama-da-pozvolya-na-pederast-sueten-zhurnalist-i-prestapnitsi-da-svalyat-pravitelstvoto.html", "text": "Министър-председателят на Северна Македония Зоран Заев заяви, че няма да позволи на отделни лица да свалят правителството му, като същевременно подчерта, че вярва в задълбоченото и бързо разследване на случая „Рекет“, предава скопската телевизия  \"Канал 5\" . \r\nСъгласно думите му, сега не е моментът за предсрочни избори предвид очакванията за получаване на дата за преговори за членство в Европейския съюз, и припомня, че октомври 2020 г. е най-подходящият период за избори. \r\n\"Вярвам в прозрачните, прецизни и бързи разследвания, особено за такива случаи. Публично отхвърлих всякакви спекулации и споменаване на името ми и стоя изцяло зад него\", подчерта македонският премиер. \r\nТой добави, че презумпцията за невинност трябва да се спазва независимо дали става въпрос за инкриминирано лице или за някой, който заема високопоставен пост като този на специалния прокурор Катица Янева. \r\nОтносно спекулациите за участието му в скандала, Заев увери, че е дошъл на власт по волята на гражданите, борейки се за свобода, демокрация, върховенство на закона и нормална държава, и ще продължи да се бори за тези ценности. \r\n\"Аз съм борец и ще продължа да се боря за тези ценности докрай, стига гражданите да ми дадат позиция. Със сигурност няма да позволя на няколко престъпници, суетен журналист и - да ме извинява ЛГБТ-общността - един педераст да свали това правителство. Не. Ще се борим до края, защото всички замесени, разбира се, трябва да поемат отговорност\", категоричен бе Заев. \r\nНа въпрос дали смята, че Янева го е предала, той отговори: „Идиотски е той да действа въз основа на доказателствата, налични към настоящия момент“. Ние показваме, че има върховенство на закона, каза Заев, като посочи, че хората чакат решение, а всичко останало, както той подчерта, е политиканство и политика. \r\n \r\n \r\n Тереза Герова", "date": "2019.08.13", "title": "Зоран Заев: Няма да позволя на педераст, суетен журналист и престъпници да свалят правителството"}
{"url": "http://www.focus-news.net/news/2019/08/13/2689194/sport-dinamo-zagreb-razgromi-ferentsvarosh-s-40-v-budapeshta-i-e-na-pleyof-za-grupite-na-shl.html", "text": "Изхвърлилият българския шампион Лудогорец от Шампионската лига – Ференцварош, претърпя тежка загуба с 0:4 от Динамо Загреб в Будапеща и на свой ред отпадна от най-авторитетния европейски клубен турнир след равенството 1:1 в първия мач в Хърватия. В Лига Европа унгарците ще се борят за влизане в групите с победителя от двойката Макаби Тел Авив – Судува.", "date": "2019.08.13", "title": "Спорт: Динамо Загреб разгроми Ференцварош с 4:0 в Будапеща и е на плейоф за групите на ШЛ"}
{"url": "http://www.focus-news.net/news/2019/08/13/2689183/blagoevgrad-pozhar-gori-mezhdu-selata-kapatovo-novo-konomladi-i-levunovo.html", "text": "Пожар гори между селата Капатово, Ново Кономлади и Левуново, предаде репортер на  Радио \"Фокус\"-Пирин . Засегнати са насаждения с лозови масиви, горят и сухи треви. Екипи на пожарните служби от общините Петрич и Сандански са на място. Изпратена е и допълнително помощна техника. Огънят е близко до автомагистрала \"Струма\".", "date": "2019.08.13", "title": "Благоевград: Пожар гори между селата Капатово, Ново Кономлади и Левуново"}
{"url": "http://www.focus-news.net/news/2019/08/13/2689192/kathimerini-gratskite-vlasti-obyaviha-izvanredno-polozhenie-na-eviya-evakuirani-sa-chetiri-naseleni-mesta-i-manastir.html", "text": "Повече от хиляда пожарникари за задействани са потушаването на огнените стихии в Гърция, като най-сериозно е положението на разположения северно от столицата Атина гъсто населен остров Евия, където гори природен резерват, съобщава електронното издание на ежедневника  Kathimerini . \r\nСтихията наложи евакуацията на четири населени места и един манастир, а по-късно органът за гражданска защита обяви извънредно положение. На място работят 280 пожарникари, доброволци, войници, шест противопожарни самолета и шест вертолета, заедно с още един хеликоптер, координиращ по въздух усилията за справяне със стихията. \r\nГърция призова Европейската организация за гражданска защита за съдействие. От Хърватия и Италия бяха изпратени четири самолета за противопожарна помощ, обяви премиерът Кириакос Мицотакис, който прекъсна лятната си ваканция и се върна в гръцката столица, за да посети основния координационен център на пожарната служба.  \r\n\"Условията са изключително трудни\", увери Мицотакис, като същевременно благодари на пожарникарите за техните усилия.  \r\nСилните ветрове разпалиха огъня в гъсто залесения резерват, както и още няколко горски пожара. Общо 56 горски пожара избухнаха в цялата страна за 24-часов период между понеделник вечер и вторник. \r\nПовече от 1000 пожарникари са на терен. Съобщава се, че един от тях е пострадал и е транспортиран до болница в Атина.  \r\n\"Най-важното е да няма човешки жертви\", заяви вътрешният министър Такис ​​Теодорикакос в телефонно интервю, излъчено по държавната телевизия.  \r\nДим от огъня на Евия се разсла над Атина. Властите предупредиха хората в засегнатите райони, особено възрастните, малките деца и страдащите от заболявания на дихателните пътища или сърцето, да останат на закрито. \r\nОгънят избухна малко след три часа сутринта местно време (съвпада с българското време), а силните ветрове помогнаха за разпространението му през гъстата борова гора. \r\nНад 300 души от четири села постепенно бяха евакуирани, много от които напуснаха домовете си със собствени превозни средства.  \r\n„Огънят ни хвана в Макримали и трябваше да си тръгнем бързо“, разказва Никос Петру, визирайки едно от селата, за които бе наредено да бъдат евакуирани.  \r\nДруг пожар избухна в северната част на Евия, а 15 пожарникари, хеликоптер и малък самолет работят, за да не се разпространяват пламъците. \r\nДесетки пожарникари, два самолета и хеликоптер се справиха с отделен горски пожар на северния остров Тасос. Друг пожар горя близо до Тива, северозападно от Атина. \r\nПовече от 30 пожарникари бяха задействани за овладяване на огнена стихия в Южна Гърция; от противопожарната служба съобщиха, че тя е поставена под частичен контрол след около час усилия. \r\nорските пожари са често срещани в Гърция през горещите, сухи летни месеци. Властите многократно предупреждават обществеността да не извършва дейности на открито, които може да причинят искри, като заварване, изгаряне на изсъхнали плевели или правене на барбекюта. Парковете и горските територии са затворени в най-рисковите периоди. \r\nМиналата година повече от 100 души загинаха при пожара в Мати, североизточно от Атина, припомня изданието. \r\n \r\n Тереза Герова", "date": "2019.08.13", "title": "Kathimerini: Гръцките власти обявиха извънредно положение на Евия, евакуирани са четири населени места и манастир"}
{"url": "http://www.focus-news.net/news/2019/08/13/2689188/kathimerini-sasht-poiskaha-ot-gartsiya-da-se-prisaedini-kam-misiyata-v-persiyskiya-zaliv.html", "text": "Според информация на гръцкия ежедневник  Kathimerini , Вашингтон е поискал от Атина да се присъедини към многонационалната военноморска сила в Персийския залив, която ще защитава свободата на корабоплаването. \r\nКакто пише изданието, искането на САЩ е дошло преди няколко дни и се има предвид изпращане на голям боен кораб, например фрегата, или средство за въздушно разузнаване и наблюдение. \r\nВ момента обаче Гърция няма достатъчно средства за задоволяване на собствените си потребности от въздушно наблюдение и следователно не е в състояние да се справи с исканията на трети страни. \r\nОсвен това, след поредица от срещи на гръцкото министерство на отбраната и на външните работи, по отношение на искането за военноморска помощ е било решено, че гръцкият флот понастоящем не може да предостави фрегати поради състоянието на готовност в Беломорието и Източното Средиземноморие. \r\nОт Атина са посочили още, че вече участват във всички съюзнически военноморски учения - както миналата седмица с фрегата Aigaion в многонационалните маневри край израелския бряг, които симулират условия, създадени от голямо земетресение. \r\nГърция обаче вече е поставила на разположение на САЩ своите военнослужещи в района (в Обединените арабски емирства (ОАЕ)) и те могат да участват в екипи за наблюдение на широкия регион на Персийския залив в периода на повишено напрежение в района на Ормузкия проток. \r\nКакто пише „Катимерини“, искането на САЩ за гръцко участие в Персийския залив е направено на двустранно ниво, тъй като няма решение на ООН или друга международна организация за предприемане на действия срещу Иран. \r\nКъм днешна дата големи европейски страни, като Германия, отказаха да се присъединят към водените от САЩ военноморски сили, а Париж също даде да се разбере, че няма да се откаже от привилегията си от директни контакти с иранското ръководство в Техеран. \r\nСъобщава се, че Атина няма желание да се включва в райони като Персийския залив. В същото време тя обстойно обмисля отговора си по отношение на бъдещите искания на САЩ, като се има предвид инвестицията, която е направила във взаимоотношенията си с Вашингтон. \r\n \r\nПревод и редакция:", "date": "2019.08.13", "title": "Kathimerini: САЩ поискаха от Гърция да се присъедини към мисията в Персийския залив"}
